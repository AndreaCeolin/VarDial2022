{"id": "2230410", "revid": "729019", "url": "https://it.wikipedia.org/wiki?curid=2230410", "title": "Mura di Rieti", "text": "Le mura di Rieti furono erette a difesa del centro della citt\u00e0 di Rieti per la prima volta in epoca romana, e poi pi\u00f9 volte modificate, ricostruite ed espanse durante il medioevo.\nMentre della cinta romana rimangono poche tracce, sono ancora ampiamente visibili le mura medievali innalzate nel XIII secolo con le sue torri e portali, che sono considerate \u00abtra le pi\u00f9 imponenti e meglio conservate del Lazio\u00bb. Le mura medievali cingono Rieti per l'intero lato Nord, e consentivano un'efficace difesa della citt\u00e0 congiungendosi con il fiume Velino che scorre a meridione.\nStoria.\nMura romane.\nLe prime mura a difesa del centro vennero edificate in et\u00e0 repubblicana, a seguito della conquista romana avvenuta nel 290 secolo a.C per mano del console Manio Curio Dentato.\nQuesta cinta muraria, meno estesa di quella medievale attualmente visibile, si sviluppava lungo una linea perimetrale semi-ovale, che racchiudeva solo la parte pi\u00f9 elevata della rocca; i suoi confini si trovavano approssimativamente in corrispondenza dell'arco di Bonifacio VIII ad ovest, in via Tancredi ad est, lungo le vie Pellicceria e San Pietro Martire a sud, lungo il terrapieno su cui si erge il monastero di San Paolo a nord. Le mura romane alternavano tratti in muratura a terrapieni.\nLungo le mura si aprivano le porte \"Quintia\" o \"Cintia\" ad ovest, \"Interocrina\" o \"Accarana\" ad est (tra via Garibaldi e via Vignola) e la porta \"Romana\" a sud, lungo l'antica \"via di ponte\". Nell'alto medioevo fu aperta a nord la porta \"San Giovanni\", lungo via Pennina.\nDi questa cinta muraria rimangono oggi solo tracce, individuabili nelle costruzioni di epoche successive che vi hanno fondato i basamenti o ne hanno riutilizzato i materiali: ne sono esempi i blocchi in travertino sulla facciata e all'interno dell'Hotel Miramonti in via Pescheria, le grandi sostruzioni dell'antico terrapieno lungo il tratto superiore di via San Francesco e una serie di blocchi di pietra alla base di un torrione di cinta riutilizzati nello zoccolo dell'attuale chiesa di Sant'Antonio Abate, dove anticamente si trovava la porta Accarana (in via del Vignola); in uno di essi \u00e8 leggibile, capovolta, l'iscrizione latina \u00abC. CALVIVS\u00bb. Resti della cinta muraria sono stati ritrovati nel 2015 nel corso dei lavori di costruzione di un ascensore tra via San Pietro Martire e piazza Cesare Battisti. I resti di questa cinta muraria, che nel documento \u00e8 attribuita addirittura agli Umbri e ai Pelasgi, sono stati inseriti nell'elenco degli edifizi monumentali stilato nel 1902 dal Ministero della Pubblica Istruzione.\nMura medievali.\nNel XII secolo Rieti si schier\u00f2 sul fronte guelfo divenendo parte dello Stato della Chiesa, presso il quale acquis\u00ec una notevole importanza strategica per via della presenza, ad est della citt\u00e0, del confine con il Regno di Napoli (di cui faceva parte la vicina Cittaducale).\nTutto il secolo successivo fu un periodo di splendore e prosperit\u00e0 economica per la citt\u00e0 di Rieti, che fu spesso eletta a sede papale: nell'arco di un secolo vi risiedettero cinque Papi e si ebbe una notevole espansione urbana al di fuori della cinta muraria romana, rendendo necessario un ampliamento delle mura per proteggere gli edifici che vi erano sorti.\nLa nuova cinta muraria venne iniziata nel 1252 e fu completata intorno al 1320.\nLa nuova cinta muraria fu costruita a chiusura del lato nord, dove la citt\u00e0 \u00e8 sprovvista di difese naturali. Lunga circa 1800 metri, si estende da est ad ovest, saldandosi con i corsi d'acqua che difendevano la citt\u00e0 negli altri lati. Ad oriente infatti termina in corrispondenza del fiume Velino (difesa naturale del lato meridionale della citt\u00e0, insieme alla cavatella artificiale del Borgo) mentre ad occidente si saldava con la cavatella di Fiume de' Nobili, un canale artificiale oggi prosciugato, che scorreva dove ora si trova via dei Tigli e chiudeva la citt\u00e0 dal lato ovest. L'insieme delle mura e dei corsi d'acqua, naturali ed artificiali, costituivano un sistema difensivo del perimetro di circa 4,1 chilometri, e racchiudevano un'area di circa m\u00b2.\nNel corso del tempo fu pi\u00f9 volte restaurata, grazie a sussidi concessi dai Papi, e modificata per adeguarla alle sempre pi\u00f9 efficaci tecniche d'attacco. Lungo il suo percorso si aprivano molti varchi, dei quali molti scomparsi e murati nel corso dei secoli, ed alcuni ancora visibili.\nLa citt\u00e0 rimase contenuta all'interno del perimetro della cinta muraria per molti secoli, con all'esterno solo pochi edifici adibiti ad attivit\u00e0 agricole o a servizio della comunit\u00e0 contadina della Piana di Rieti (chiesa di Madonna del Cuore, chiesa di Madonna dell'Orto lungo l'odierna via A. M. Ricci, ecc.). Per trovare i primi edifici all'esterno delle mura bisogna attendere la fine dell'Ottocento, con lo Zuccherificio (1873) e la stazione ferroviaria (1882).\nProprio con la costruzione della stazione ebbe luogo il primo abbattimento delle mura, viste ora come un ostacolo per lo sviluppo della citt\u00e0, con la demolizione del tratto di duecento metri che si trovava si fronte allo scalo ferroviario e fino ad allora chiudeva il lato nord di piazza Mazzini, per dare a chi proveniva dalla stazione un accesso monumentale e scenico alla citt\u00e0.\nMa la nascita massiccia di interi quartieri residenziali fuori dal centro storico si ebbe nel secondo dopoguerra, quando avvennero ulteriori demolizioni: la zona tra San Benedetto e Porta D'Arci negli anni Cinquanta venne cancellata per costruire case popolari; accanto alla Porta d'Arci, inoltre, nel 1956 vennero aperti alcuni archi per permettere il passaggio del traffico (molti di questi oggi inutilizzati).\nIl terremoto del 1979 danneggi\u00f2 la cinta muraria, provocando in pi\u00f9 punti il crollo della merlatura. Nel 1980 vennero avviati dei restauri.\nPorte.\nPorta Cordale.\nEra la prima porta delle mura che, partendo dall'argine destro del Velino, difendevano l'estrema parte orientale della citt\u00e0. Cadde in disuso e venne murata secoli fa.\nPorta d'Arci (o d'Arce).\nGi\u00e0 nella cinta romana era presente ad oriente una porta, detta Carana o Interocrina (da \"Interocr\u00ecum\", antico nome dell'odierna Antrodoco, che si raggiungeva uscendo sulla porta e seguendo la Via Salaria).\nQuesta porta, nota come Porta D'Arce, venne aperta nel XIII secolo (anche se in origine vi sorgeva un'altra porta nota come Porta Interocrina dall'antico nome dell'odierno Antrodoco) e prende il nome dalla fortificazione romana (dette arce appunto) che un tempo difendevano la via Salaria. La porta aveva dunque un valore strategico non indifferente tanto che nel 1372, per ordine del vescovo di Lucca vi venne fatta costruire sopra una fortezza a scopo di migliorare il controllo del varco. Come le altre sub\u00ec vari ritocchi e restauri: nel 1455 furono eseguiti interventi sulla porta munendola di ferrature, nel 1482 si rese necessario intervenire per evitare il crollo delle mura poste sui suoi fianchi, mentre nel 1495 fu completamente rifatto il portale andato distrutto in seguito ad un incendio.\nIn alcune fotografie dell'inizio del Novecento \u00e8 possibile vedere nel suo lato interno alla cinta muraria, una finestra trifora, essa fu aperta nel corso dei gli anni ma venne poi rimossa restituendo alla struttura l'aspetto iniziale visibile nella foto a lato. Anche porta D'Arce non pass\u00f2 indenne il periodo della seconda guerra mondiale e nuovi lavori di ristrutturazione furono intrapresi per salvarla. Fino agli anni sessanta sul lato interno la porta era affiancata dalla chiesa del suffragio e di San Leonardo, in seguito demolita. Oggi purtroppo il portale in legno non \u00e8 pi\u00f9 presente. Per esigenze di traffico sotto di essa quotidianamente scorrono i veicoli che percorrono le strade di Rieti e purtroppo nel corso degli anni sono stati aperti altri archi nelle mura adiacenti, tre dei quali per di pi\u00f9 risultano oggi inutilizzati. Osservando la porta dal lato interno sulla sinistra \u00e8 presente una fontanella.\nIn passato era affiancata da un'altra porta detta di S. Agnese che venne poi chiusa.\nHa una forma molto regolare, praticamente una torre massiccia a forma di parallelepipedo merlato con un arco anteriore a tutto sesto che costituisce la parte superiore della porta propriamente detta, e due archi, sempre a tutto sesto posti nella parte posteriore, l'uno sopra l'altro. Nella parte anteriore e anche visibile una piccola apertura posta a circa due terzi dalla sommit\u00e0.\nPorta Conca.\nLa prima testimonianza dell'esistenza di Porta Conca risale al 1349. Nella parte esterna riporta lo stemma del vescovo di Rieti Angelo Capranica, che nel 1456 finanzi\u00f2 un rifacimento della porta. Le notizie di alcuni lavori di manutenzione del 1495 rivelano che all'epoca la porta era dotata anche di un ponte levatoio. Le imposte lignee, tuttora in loco, risalgono al XVI secolo (come riportato da un'iscrizione sul portone stesso).\nPorta San Giovanni.\nQuesta porta apparteneva a Tommaso Celani, e assunse il nome attuale nel XV secolo; tale nome fu ripreso dall'omonima porta che anticamente sorgeva quasi alla sommit\u00e0 di via Pennina, nelle vicinanze della chiesa (demolita nel Settecento) di San Giovanni de Statua.\nNella parte inferiore sono ancora visibili le caratteristiche della parte pi\u00f9 antica della cinta muraria, con un arco ogivale e e bugne squadrate con precisione. Sopra all'arco, invece, si pu\u00f2 osservare la tecnica muraria pi\u00f9 \"recente\", risalente agli interventi del 1447. La porta era dotata di un ponte levatoio per attraversare il canale difensivo antistante.\nLa porta fu chiusa e murata all'inizio del Cinquecento, per costruire la chiesa di San Liberatore. Sulla destra della porta vera e propria, oggi si apre vicolo Fra Fedele Bressi.\nPorta Cintia.\nGi\u00e0 nella cinta romana era presente ad occidente una porta detta Quintia o Cintia. Inizialmente era collocata dove oggi si trova la sede dell'INPS (all'incrocio tra le attuali via Cintia, via dei Pini e via Sanizi) ed era nota anche come \"Porta Spoletina\", per il fatto di essere posta sulla strada per Terni e Spoleto.\nIn seguito alla costruzione della pi\u00f9 ampia cinta muraria medievale la porta venne spostata pi\u00f9 a valle, nella posizione attuale. Si registrano restauri della porta nel 1379, 1382, 1460, 1495. L'iniziale porta di legno and\u00f2 distrutta nel 1521 a seguito di un incendio, e al suo posto ne venne costruita una nuova.\nNel 1866, in seguito alla distruzione della porta all'epoca esistente, la struttura venne completamente ricostruita in pietra e in stile neo-medievale, su progetto dell'ingegnere reatino Eugenio Dupr\u00e8. La porta del Dupr\u00e8 era costituita da due torri merlate, munite su ogni lato di piccole finestre simili a feritoie; tra le due torri si poneva un'esedra semicircolare, chiusa da un cancello in ferro realizzato nel 1870 dalla fonderia Gregorio Catini.\nMa il destino che era stato della precedente fu proprio anche di questa nuova struttura, che and\u00f2 perduta nel giugno 1944 quando fu minata dai tedeschi in ritirata; non venne mai ricostruita. Infatti nel dopoguerra, forse anche per facilitare il traffico automobilistico, si decise di costruire - al posto delle torri - due grigi palazzi in stile razionalista, posizionati in modo simmetrico ai due lati della strada, dove scorre il traffico, e \u201csaldati\u201d con le mura medievali poste ai loro fianchi.\nNonostante la porta vera e propria non esista pi\u00f9, la zona conserva ancora oggi il toponimo di \"Porta Cintia\" e la funzione di punto di accesso per il centro storico. Nel 2009 il cancello in ferro della porta ottocentesca \u00e8 stato ricollocato a mo' di monumento in piazza Marconi, immediatamente accanto ai due palazzi che sostituiscono la porta, in seguito a un'opera di riqualificazione della piazza stessa.\nPorta Romana.\nNella pi\u00f9 antica cerchia di mura di epoca romana il nome di \"Porta Romana\" indicava una porta sita a meridione, sul viadotto di accesso alla citt\u00e0 (corrispondente all'attuale Via Roma), con cui l'antica via Salaria raggiungeva il foro (piazza Vittorio Emanuele II) dopo aver superato il Velino con il Ponte Romano.\nIl nome continu\u00f2 ad essere usato anche nelle mura medievali per indicare la porta edificata nel 1586 sulla sponda sinistra del fiume, a protezione del quartiere Borgo. In passato Porta Romana era collocata al termine della via omonima, saldata agli edifici circostanti.\nLa sua posizione, posta all'ingresso sud della citt\u00e0 lungo la Via Salaria, la rendeva il biglietto da visita per tutti i viaggiatori provenienti da Roma. Per questa ragione nel 1930 l'area fu sottoposta ad un intervento di riqualificazione ad opera dell'architetto Cesare Bazzani, con il quale venne creata l'attuale Piazza della Repubblica e la porta venne monumentalizzata ricollocandola al centro della piazza, a mo' di arco di trionfo, con alle spalle un'esedra in mattoni che venne eretta sul semiperimetro della piazza. In tale occasione fu aggiunta nella sommit\u00e0 della porta una copertura in cemento che riporta due iscrizioni di benvenuto e arrivederci alla citt\u00e0: sul lato esterno \u00abIngredere Omnia Fausta Ferens\u00bb (\u00abentra portando buoni auspici\u00bb), sul lato interno \u00abI et redi feliciter\u00bb (\u00abva' e torna con successo\u00bb).\nPorta Aringo.\nEra la porta del borgo Sant'Antonio, dunque fuori delle fortificazioni della citt\u00e0. Sorgeva all'incirca dove oggi si trova il monumento ai caduti del bombardamento della II Guerra Mondiale, lungo la via Salaria, che in quel tratto divide la citt\u00e0 vecchia dal borgo. Come nel caso di Porta Cintia, di essa \u00e8 rimasto soltanto il toponimo."}
{"id": "2230418", "revid": "1632387", "url": "https://it.wikipedia.org/wiki?curid=2230418", "title": "Avventurina", "text": "Il quarzo avventurina \u00e8 una variet\u00e0 di calcedonio traslucido in aggregati granulari con piccole inclusioni che riflettono la luce causando il fenomeno dell'avventurescenza. Tali lamelline sono normalmente miche (fuchsite, actinolite, goethite ed altre) o cloriti, che conferiscono alla pietra un brillante colore bruno o verde (quest'ultimo colore grazie soprattutto alla fuchsite). In presenza di considerevoli quantit\u00e0 di muscovite, si hanno dei riflessi argentei, mentre ne esiste una variet\u00e0 oligoclastica, l\"'avventurina orientale\" o \"pietra di sole\", in cui l'abbondanza di depositi di ematite provoca dei riflessi interni rossi. \u00c8 considerata in generale una pietra da taglio di pregio.\nL'aspetto risulta come quello di un materiale in cui siano distribuite a caso (\"\u00e0 l'aventure\" appunto, da cui il nome) piccole pagliuzze. Dall'avventurina, infatti, prese il nome un tipo di vetro inventato a Venezia nel XVII secolo.\nIl quarzo avventurina verde \u00e8 estratto soprattutto in Brasile, Cina, India e Russia, mentre quello bruno proviene prevalentemente dal Brasile.\nCollegamenti esterni.\nMappa con i giacimenti di avventurina nel mondo"}
{"id": "2230422", "revid": "57943680", "url": "https://it.wikipedia.org/wiki?curid=2230422", "title": "Cavillatura", "text": "Con il termine cavillatura si intende la rete delle microfessurazioni che sono presenti in un rivestimento ceramico. Questo difetto pu\u00f2 essere dovuto ad un differente coefficiente di dilatazione che intercorre tra un rivestimento ceramico e il biscotto sottostante. In alcuni casi viene ricercata come effetto decorativo."}
{"id": "2230434", "revid": "28057", "url": "https://it.wikipedia.org/wiki?curid=2230434", "title": "Carlo Luigi Costantini", "text": "Biografia.\nFiglio di Cosimo Mattia, originario di Ascoli Piceno, studi\u00f2 a Roma scienze sacre, letteratura e giurisprudenza, materia in cui si laure\u00f2 nel 1763. Nel 1766 fu nominato avvocato della Sacra Rota; nel 1770 papa Clemente XIV lo nomin\u00f2 Avvocato Concistoriale, \"Avvocato dei poveri\" (cio\u00e8 difensore d'ufficio in tutti i tribunali penali di Roma) e Fiscale della Reverenda Fabbrica di San Pietro. Nel 1778 divenne Deputato della Congregazione di San Girolamo della Carit\u00e0 e della Santissima Nunziata.\nNel 1787 fu eletto Rettore dell'Archiginnasio Romano (l'universit\u00e0 di Roma), cui diede un nuovo statuto e nuovi insegnamenti, e di cui era stato bibliotecario della Biblioteca Alessandrina dal 1767.\nPer volere di papa Pio VI, nel 1798 divenne membro della Congregazione di Stato; nel febbraio di quell'anno, proclamata la Repubblica Romana, fu console provvisionale per un mese, poi \"Prefetto Consolare presso l'Alta Pretura\". Mor\u00ec nel novembre del 1799, e fu sepolto in Santa Maria in Vallicella.\nSpos\u00f2 Felicita Modio, da cui ebbe tre maschi e otto femmine."}
{"id": "2230437", "revid": "339392", "url": "https://it.wikipedia.org/wiki?curid=2230437", "title": "Archiginnasio Romano", "text": ""}
{"id": "2230439", "revid": "147575", "url": "https://it.wikipedia.org/wiki?curid=2230439", "title": "Demografia d'Europa", "text": ""}
{"id": "2230441", "revid": "144796", "url": "https://it.wikipedia.org/wiki?curid=2230441", "title": "Auguste Frederic Louis Viesse de Marmont", "text": ""}
{"id": "2230442", "revid": "88740", "url": "https://it.wikipedia.org/wiki?curid=2230442", "title": "Bitterfeld", "text": "Bitterfeld \u00e8 una frazione della citt\u00e0 tedesca di Bitterfeld-Wolfen, nella Sassonia-Anhalt.\nStoria.\nCitata per la prima volta nel 1224, la citt\u00e0 di Bitterfeld si svilupp\u00f2 fra il XIX e il XX secolo come importante centro dell'industria chimica IG Farben.\nNel corso della Seconda guerra mondiale nel 1943 vi fu creato un campo di concentramento per i militari italiani che avevano rifiutato, in cambio della libert\u00e0, di aderire alla Repubblica Sociale Italiana.\nDal 1949 al 1990 la citt\u00e0 fece parte della Repubblica democratica tedesca.\nIl 1\u00ba luglio 2007 la citt\u00e0 di Bitterfeld fu fusa con la citt\u00e0 di Wolfen e i comuni di Greppin, Holzwei\u00dfig e Thalheim, formando la nuova citt\u00e0 di Bitterfeld-Wolfen.\nIncidente alla stazione ferroviaria.\nIl 27 novembre 1977 la stazione ferroviaria di Bitterfeld \u00e8 stato teatro di un tragico incidente ferroviario, quando la caldaia della locomotiva 01 1516-2 \u00e8 esplosa, causando la morte di 9 persone. Oltre al macchinista e al fuochista della locomotiva, altre sette persone morirono colpite da schegge e detriti che volarono nella stazione di Bitterfeld e altre 45 persone rimasero ferite."}
{"id": "2230443", "revid": "88740", "url": "https://it.wikipedia.org/wiki?curid=2230443", "title": "Greppin", "text": "Greppin \u00e8 una frazione della citt\u00e0 tedesca di Bitterfeld-Wolfen, nella Sassonia-Anhalt.\nStoria.\nGreppin fu citata per la prima volta intorno al 1400, e costituiva un piccolo centro rurale, posto nei pressi della citt\u00e0 di Bitterfeld.\nAgli inizi del XX secolo, Greppin fu investita dallo sviluppo industriale della regione, divenendo un importante centro di produzione di laterizi.\nIl 1\u00ba luglio 2007 il comune di Greppin fu fuso con le citt\u00e0 di Bitterfeld e Wolfen, e i comuni di Holzwei\u00dfig e Thalheim, formando la nuova citt\u00e0 di Bitterfeld-Wolfen."}
{"id": "2230444", "revid": "88740", "url": "https://it.wikipedia.org/wiki?curid=2230444", "title": "Holzwei\u00dfig", "text": "Holzwei\u00dfig \u00e8 una frazione della citt\u00e0 tedesca di Bitterfeld-Wolfen, nella Sassonia-Anhalt.\nStoria.\nHolzwei\u00dfig fu citata per la prima volta intorno al 1323, e costituiva un piccolo centro rurale, posto nei pressi della citt\u00e0 di Bitterfeld.\nAgli inizi del XX secolo, Holzwei\u00dfig fu investita dallo sviluppo industriale della regione.\nIl 1\u00ba luglio 2007 il comune di Holzwei\u00dfig fu fuso con le citt\u00e0 di Bitterfeld e Wolfen, e i comuni di Greppin e Thalheim, formando la nuova citt\u00e0 di Bitterfeld-Wolfen."}
{"id": "2230446", "revid": "149727", "url": "https://it.wikipedia.org/wiki?curid=2230446", "title": "R\u00f6dgen", "text": ""}
{"id": "2230447", "revid": "16953", "url": "https://it.wikipedia.org/wiki?curid=2230447", "title": "THEMIS (satelliti)", "text": "THEMIS (acronimo inglese per \"Time History of Events and Macroscale Interactions during Substorms\", ovvero \"Cronistoria degli eventi e interazioni su macroscala durante le sub-tempeste\") \u00e8 una missione della NASA nell'ambito del Programma Explorer compiuta contemporaneamente da 5 satelliti artificiali che hanno ricevuto la numerazione compresa tra \"Explorer 85\" e \"Explorer 89\".\nIl lancio.\nPer il trasporto in orbita dei cinque satelliti venne scelto come vettore un razzo di classe Delta, con base di partenza Cape Canaveral. La prima data scelta per il lancio fu il 19 ottobre 2006 ma a causa di problemi nell'assemblaggio del secondo stadio del razzo, l'avvio della missione venne rimandato al 15 febbraio 2007. Due giorni prima della nuova data di partenza, il maltempo blocc\u00f2 le operazioni di rifornimento del carburante del secondo stadio, facendo decidere per un rinvio di 24 ore. Il 16 febbraio le operazioni di lancio vennero interrotte a 4 minuti dalla partenza quando dai palloni sonda venne rilevato un vento d'alta quota sfavorevole. Infine alle 23:01 GMT (18:01 locali) del 17 febbraio il lancio pot\u00e9 avere luogo.\n73 minuti dopo il lancio i satelliti furono sganciati dal vettore e dopo altri 53 venne confermata l'avvenuta separazione dei cinque satelliti.\nLa missione.\nTHEMIS \u00e8 una missione dedicata allo studio della magnetosfera, della riconnessioni magnetiche e della loro correlazione con l'intensit\u00e0 e la frequenza delle aurore boreali.\nI satelliti sono disposti su orbite con perigeo simile, compreso tra 1,15 e 1,5 raggi terrestri, ma differente apogeo (~30, ~20, ~12, ~12, ~10 raggi terrestri) e conseguentemente diverso periodo orbitale (~4, ~2, ~1, ~1, ~1 giorno rispettivamente). Le orbite sono state definite in modo che l'allineamento dei satelliti si verifichi in corrispondenza della coda della magnetosfera e che l'allineamento sia in corrispondenza del Nord America sul cui territorio sono stati predisposti venti osservatori terrestri. Durante gli allineamenti sar\u00e0 possibile valutare la variazione dell'intensit\u00e0 del campo magnetico in funzione dell'altezza dell'orbita.\nLa missione originale \u00e8 stata suddivisa in cinque fasi:\nNel 2008 \u00e8 stato deciso il prolungamento della missione fino al 2012.\nNel 2010 la NASA ha deciso di estendere ulteriormente la missione trasferendo due satelliti (THEMIS-B e THEMIS-C) su un'orbita prossima alla Luna, di forma complessa. La nuova missione \u00e8 stata ribattezzata nel 2019 THEMIS-ARTEMIS, mentre i due satelliti sono stati rinominati fin dal 2010 ARTEMIS-P1 e ARTEMIS-P2.\nRisultati scientifici.\nNel 2007 THEMIS ha individuato prove a sostegno delle correnti di Birkeland, ovvero delle linee di connessione diretta tra il Sole e la Terra.,\nIl 26 febbraio 2008 per la prima volta \u00e8 stato possibile predire (con 96 secondi di anticipo) il manifestarsi di un'aurora boreale avendo individuato nella coda della magnetosfera un evento di riconessione magnetica che ha innescato un sub-tempesta."}
{"id": "2230453", "revid": "266224", "url": "https://it.wikipedia.org/wiki?curid=2230453", "title": "Stile razionalista", "text": ""}
{"id": "2230456", "revid": "2036605", "url": "https://it.wikipedia.org/wiki?curid=2230456", "title": "Gioacchino Pessuti", "text": "Insegnante di matematica presso l'accademia militare di San Pietroburgo, vi incontr\u00f2 Eulero.\nTornato a Roma, ebbe la cattedra di \"matematiche miste\" all'Archiginnasio Romano fino alla sua morte.\nMembro di molte accademie, si dedic\u00f2 ad alcuni giornali locali; durante la Repubblica Romana (1798-1799), assunse il ruolo di Console per un mese.\nAlla caduta della Repubblica, assunse la presidenza dell'Accademia Caetani (poi Accademia dei Nuovi Lincei), ma la sua collaborazione con il regime repubblicano provoc\u00f2 l'ostracismo del restaurato governo pontificio."}
{"id": "2230459", "revid": "1833487", "url": "https://it.wikipedia.org/wiki?curid=2230459", "title": "Amor mio", "text": ""}
{"id": "2230460", "revid": "3082", "url": "https://it.wikipedia.org/wiki?curid=2230460", "title": "Accademia dei Nuovi Lincei", "text": ""}
{"id": "2230461", "revid": "3082", "url": "https://it.wikipedia.org/wiki?curid=2230461", "title": "Accademia Caetani", "text": ""}
{"id": "2230467", "revid": "109454112", "url": "https://it.wikipedia.org/wiki?curid=2230467", "title": "Superficie di Callisto", "text": "L'antica superficie di Callisto \u00e8 una delle pi\u00f9 pesantemente craterizzate del sistema solare e la densit\u00e0 dei crateri \u00e8 prossima al limite di saturazione, dal momento che ogni nuovo cratere tender\u00e0 a eroderne uno precedente. In effetti, i crateri da impatto e i loro anelli concentrici - insieme alle fratture, scarpate e depositi a essi comunemente associati - sono la sola struttura presente su Callisto; la geologia a grande scala \u00e8 relativamente semplice: non vi sono grandi montagne o altre caratteristiche prominenti che siano testimonianza di una passata attivit\u00e0 tettonica. Questo potrebbe dipendere dalla natura ghiacciata della superficie callistiana, dove i crateri e le montagne pi\u00f9 grandi vengono cancellati dallo scorrimento del ghiaccio durante tempi geologici.\nLa superficie di Callisto pu\u00f2 essere divisa in diverse parti geologicamente differenti: le pianure crateriche, le pianure chiare, le pianure luminose o lisce e vari complessi associati con crateri e i loro anelli concentrici. Le pianure crateriche costituiscono la maggior parte della superficie e sono ci\u00f2 che rimane della vecchia litosfera, un insieme di ghiaccio e materiali rocciosi. Presentano un'albedo media di 0,2. Le pianure chiare sono circolari o ellittiche e presentano un'albedo leggermente superiore rispetto alle pianure crateriche. Tra di esse sono inclusi alcuni crateri da impatto, come il Burr e il Lofn, i resti sbiaditi di vecchi crateri, indicati come palinsesti, le parti centrali delle strutture ad anelli e macchie isolate nelle pianure crateriche. Si ritiene che le pianure chiare siano depositi di ghiaccio creatisi a seguito di un impatto. Le pianure luminose e lisce rappresentano solo una piccola frazione della superficie di Ganimede e sono presenti nelle zone di Valhalla e Asgard dove si alternano depressioni a corrugamenti della superficie e come macchie isolate nelle pianure crateriche. Si credeva fossero connesse ad attivit\u00e0 endogena, ma le immagini a elevata risoluzione raccolte dalla sonda \"Galileo\" hanno indicato che esse sono correlate con terreni pesantemente fratturati e nodosi, senza mostrare alcun segno di un'eventuale riemersione di materiale. Le immagini della sonda \"Galileo\" hanno anche mostrato aree piccole, lisce e scure che coprono complessivamente meno di 10,000\u00a0km2, che sembrano circondare il terreno circostante. Potrebbero essere depositi criovulcanici. Sia le regioni pi\u00f9 chiare sia quelle lisce e luminose sono in qualche modo pi\u00f9 giovani e meno craterizzate delle pianure crateriche sullo sfondo.\nI diametri dei crateri da impatto sono compresi tra 0,1\u00a0km - limite imposto dalla risoluzione delle immagini oggi disponibili della superficie di Callisto - e pi\u00f9 di 100\u00a0km, senza contare le strutture ad anelli concentrici. I crateri con diametro inferiore ai 5\u00a0km hanno la forma di una scodella dal fondo piatto. Quelli compresi tra i 5 e i 40\u00a0km presentano generalmente un picco centrale. Strutture da impatto pi\u00f9 grandi, con diametri compresi tra 25\u2013100\u00a0km presentano una cavit\u00e0 centrale invece del picco, come ad esempio il cratere Tindr. I crateri pi\u00f9 grandi, con diametro superiore ai 60\u00a0km possono avere rilievi centrali detti \"dome\" (cupola), che si crede risultino da un sollevamento tettonico a seguito dell'impatto; come esempio possono essere citati i crateri Doh e Har. Un numero ristretto di crateri d'impatto brillanti e di notevoli dimensioni - superiori ai 100\u00a0km in diametro - mostrano geometrie anomale dei rilievi centrali, che si presentano stranamente bassi e sembrano piuttosto elementi transitori verso la formazione di strutture ad anelli concentrici. Un esempio del caso \u00e8 il cratere Lofn. I crateri presenti su Callisto sono in generale meno profondi di quelli presenti sulla Luna.\nLe strutture di impatto pi\u00f9 grandi presenti sulla superficie di Callisto sono bacini ad anelli concentrici. Due in particolare raggiungono dimensioni enormi: Valhalla, la pi\u00f9 grande, presenta una regione centrale brillante di 600\u00a0km di diametro e anelli concentrici che raggiungono i 1500\u00a0km dal centro (vedi figura a lato); la seconda, Asgard, presenta un diametro esterno di 1400 chilometri. Le strutture ad anelli concentrici sono probabilmente derivate, in seguito a un impatto, dalla fratturazione concentrica di una litosfera poggiata su di un materiale morbido o forse liquido, eventualmente anche un oceano. Le \"catenae\" - ad esempio la Gomul Catena - sono lunghe catene di crateri da impatto allineati sulla superficie. Sono state probabilmente originate da oggetti che sono stati frammentati dalle forze di marea di Giove prima di cadere su Callisto. Strutture analoghe sono presenti anche sulla superficie di Ganimede. Inoltre, la cometa Shoemaker-Levy 9 rappresenta un esempio recente di un corpo celeste che, catturato da Giove, non ha potuto resistere alle forze mareali del pianeta, frantumandosi in 21 frammenti prima di cadere sul pianeta stesso.\nSulla superficie di Callisto sono presenti piccole macchie di ghiaccio d'acqua puro, con un'albedo dell'80%, circondate da materiale molto pi\u00f9 scuro. Immagini ad alta risoluzione raccolte dalla sonda \"Galileo\" hanno mostrato che tali strutture sono prevalentemente posizionate su elevazioni della superficie: bordi craterici, scarpate, creste e increspature del terreno. Gli studiosi ritengono che siano depositi di brina d'acqua. Il materiale scuro, che appare liscio, \u00e8 presente generalmente nei bassopiani che circondano le strutture brillanti. Spesso forma strutture che raggiungono i 5\u00a0km di diametro all'interno del fondo dei crateri e nelle depressioni presenti tra di essi.\nAlla scala chilometrica, la superficie di Callisto \u00e8 pi\u00f9 degradata delle superfici degli altri satelliti medicei. Tipicamente si osserva un deficit nel numero dei piccoli crateri, con diametro inferiore al chilometro, in paragone ad esempio con le pianure scure su Ganimede. Invece dei piccoli crateri, le caratteristiche superficiali pressoch\u00e9 onnipresenti sono piccole increspature e fosse. Gli studiosi ritengono che le increspature siano ci\u00f2 che resta di bordi craterici degradati da un processo ancora sconosciuto. Il candidato pi\u00f9 probabile \u00e8 la lenta sublimazione del ghiaccio, consentita a temperature superiori a 165\u00a0K, che possono essere raggiunte quando il Sole \u00e8 a mezzogiorno. La sublimazione di acqua o altre sostanze volatili dal ghiaccio sporco che costituisce il basamento, ne causa la decomposizione, mentre i residui formano valanghe di macerie che discendono dalle pareti crateriche. Tali valanghe sono state osservate in prossimit\u00e0 e all'interno di crateri da impatto e sono state denominate \"grembiuli di detriti\" (\"debris aprons\"). Alcune pareti crateriche sono tagliate da incisioni sinuose che sembrano valli, chiamate \"canali di scolo\" (\"gully\"), che assomigliano ad alcune strutture superficiali marziane. Nell'ipotesi che la sublimazione del ghiaccio abbia determinato le caratteristiche superficiali oggi osservate su Callisto, il materiale scuro che si osserva nelle depressioni pu\u00f2 essere interpretato come una copertura composta da detriti, originatisi dalla degradazione dei bordi craterici e che ha coperto un basamento preminentemente di ghiaccio.\nL'et\u00e0 relativa fra differenti unit\u00e0 di superficie pu\u00f2 essere determinata dalla densit\u00e0 dei crateri di impatto in ognuna di esse. Pi\u00f9 vecchia \u00e8 la superficie, pi\u00f9 \u00e8 densa la popolazione craterica. Non sono state ancora eseguite datazioni complete, ma basandosi su considerazioni teoriche, per le pianure crateriche \u00e8 stimata un'et\u00e0 di ~4,5\u00a0miliardi di anni. Possono quindi essere fatte risalire alla formazione del Sistema solare. La datazione delle strutture ad anelli concentrici e dei singoli crateri da impatto dipende dalla velocit\u00e0 di craterizzazione adottata per lo sfondo e sono stimate et\u00e0 differenti da studiosi diversi, generalmente comprese tra 1 e 4 miliardi di anni."}
{"id": "2230471", "revid": "599013", "url": "https://it.wikipedia.org/wiki?curid=2230471", "title": "Allarme di Mini\u00e8re", "text": "L'allarme di Mini\u00e8re \u00e8 stato uno strumento utilizzato nel passato nel trattamento della spermatorrea.\nStoria.\nVenne inventato nel XIX secolo da Th\u00e9odore Mini\u00e8re e assomigliava alla ghigliottina. Lungo circa una decina di centimetri, l'allarme era un oggetto elettrificato provvisto di un foro centrale, in cui veniva infilato il pene, e sormontato da una lama. Qualora l'organo si fosse inturgidito, la lama si sarebbe sollevata, permettendo a due punte di penetrare nella cute, chiudere il circuito e dare una scossa elettrica al paziente."}
{"id": "2230477", "revid": "1678662", "url": "https://it.wikipedia.org/wiki?curid=2230477", "title": "I'm a Believer", "text": "I'm a Believer \u00e8 una canzone composta da Neil Diamond e registrata dal gruppo The Monkees nel 1966. Il singolo, prodotto da Jeff Barry, \u00e8 entrato al primo posto nella Billboard Hot 100 il 31 dicembre 1966 e vi \u00e8 rimasto per sette settimane diventando cos\u00ec il singolo pi\u00f9 venduto del 1967, e uno tra i pi\u00f9 venduti di sempre.\nLa canzone \u00e8 classificata al 48\u00ba posto nella \"Billboard's All Time Top 100\".\nDescrizione.\nNeil Diamond aveva gi\u00e0 registrato la canzone prima che i Monkees ne facessero una cover e continu\u00f2 a suonarla durante i suoi concerti.\nUna nuova registrazione, col testo in parte modificato, appare nell'album \"September Morn\", mentre la versione originale \u00e8 presente in \"The Essential Neil Diamond\". Nel 1995, il comico britannico Vic Reeves ha registrato una nuova versione (in stile pi\u00f9 comico rispetto all'originale) insieme al gruppo musicale EMF arrivata al 3\u00ba posto nelle classifiche del Regno Unito.\nNel 2008 il singolo si \u00e8 classificato primo in seguito ad una votazione dell'emittente di Dallas KLUV.\nCover degli Smash Mouth.\nIn seguito il gruppo statunitense ska punk Smash Mouth e l'attore Eddie Murphy, nel 2001, realizzarono una cover del brano per la colonna sonora di \"Shrek\", brano poi inserito anche nel terzo album del gruppo, intitolato \"Smash Mouth\". La versione degli Smash Mouth ha ottenuto un grande successo in tutto il mondo, riportando alle classifiche internazionali anche il brano originale dei The Monkees."}
{"id": "2230479", "revid": "767487", "url": "https://it.wikipedia.org/wiki?curid=2230479", "title": "Asgard (Callisto)", "text": "Asgard \u00e8 un'ampia struttura anulare presente sulla superficie di Callisto, satellite di Giove. Si compone di un cratere da impatto e degli anelli concentrici ad esso associati. Complessivamente il bacino raggiunge i 1400 km di diametro, risultando cos\u00ec la seconda struttura pi\u00f9 estesa della luna.\n\u00c8 intitolata ad \u00c1sgar\u00f0r, la residenza degli dei nella mitologia norrena.\nLa parte centrale del bacino \u00e8 dominata dal cratere Doh, che presenta un rilievo centrale detto \"dome\" (cupola), che si crede risulti da un sollevamento tettonico a seguito dell'impatto.\nLa regione degli anelli \u00e8 segnata da numerosi crateri di formazione pi\u00f9 recenti, in particolare spiccano per il contrasto di albedo i relativamente giovani cratere Burr, a nord, e cratere Tornarsuk, a est. Una seconda struttura anulare, Utgard, \u00e8 sovrapposta alla parte settentrionale del bacino di Asgard. "}
{"id": "2230483", "revid": "125006567", "url": "https://it.wikipedia.org/wiki?curid=2230483", "title": "Philipp Mainl\u00e4nder", "text": "Nato Philipp Batz, cambi\u00f2 poi il suo cognome in \"Mainl\u00e4nder\" per l'adorazione per la sua citt\u00e0 natale, Offenbach am Main (Offenbach sul Meno). \nNella sua opera centrale, \"Die Philosophie der Erl\u00f6sung\" (\"Filosofia della Redenzione\") - secondo Theodor Lessing, \"forse il pi\u00f9 radicale sistema pessimistico noto in tutta la letteratura filosofica mondiale\" -, Mainl\u00e4nder proclama che \"le determinazioni volitive attivate dalla raggiunta consapevolezza che il non-essere \u00e8 meglio che l'essere, rappresentano il principio morale pi\u00f9 alto di tutti, e, dunque, il pi\u00f9 alto senso della vita.\"\nBiografia.\nNato il 5 ottobre 1841 da quello che egli stesso definir\u00e0 uno \"stupro coniugale\" (in tedesco: \"als Kind ehelicher Notzucht\") , Philipp Mainl\u00e4nder \u00e8 il pi\u00f9 giovane di sei fratelli. \nNel 1856, su consiglio e volere paterno, Mainl\u00e4nder entra nella Scuola commerciale di Dresda per diventare commerciante. \nDue anni pi\u00f9 tardi sar\u00e0 impiegato presso un istituto bancario a Napoli, dove imparer\u00e0 l'italiano e \"conoscer\u00e0 s\u00e9 stesso\" attraverso le opere di Dante, Petrarca, Boccaccio e, pi\u00f9 in particolare, di Giacomo Leopardi, che diverr\u00e0 un suo punto di riferimento.\nMainl\u00e4nder, pi\u00f9 tardi, descriver\u00e0 i suoi cinque anni napoletani come \"quelli pi\u00f9 felici della mia vita\". \nDurante questo periodo cruciale, Mainl\u00e4nder scopre anche il pensiero di Baruch Spinoza e, soprattutto, nel febbraio 1860, a diciannove anni, l'opera centrale di Arthur Schopenhauer, \"Die Welt als Wille und Vorstellung\" (\"Il mondo come volont\u00e0 e rappresentazione\"), che lo segner\u00e0 profondamente, tanto che pi\u00f9 tardi egli descriver\u00e0 l'evento come una rivelazione penetrante, \"la pi\u00f9 importante della mia vita.\" In effetti, Schopenhauer rester\u00e0 la pi\u00f9 significativa influenza su Mainl\u00e4nder, nel suo successivo lavoro filosofico.\nNel 1863 Mainl\u00e4nder torna in Germania per lavorare nelle aziende di suo padre. \nNello stesso anno scrive il poema in tre parti \"Die letzten Hohenstaufen\" (\"Gli ultimi Hohenstaufen\"). \nDue anni pi\u00f9 tardi, il 5 ottobre, quando Philipp ha solo ventiquattro anni, muore sua madre. Profondamente colpito da quest'esperienza di perdita, Mainl\u00e4nder affronta un mutamento radicale nella sua produzione letteraria, passando dalla poesia alla filosofia.\nDurante gli anni successivi, oltre a tornare su Spinoza e Schopenhauer, studia Kant (\"non \"avvelenato\" attraverso Fichte, Schelling e Hegel, ma piuttosto criticamente rafforzato attraverso Schopenhauer\"), e i classici di filosofia, da Eraclito a Condillac. \nNel marzo del 1869 prende servizio presso l'Istituto Bancario di J.M. Magnus a Berlino, con il dichiarato obiettivo di accumulare una piccola fortuna nel giro di pochi anni e poi condurre una vita dignitosa di ricerca intellettuale a partire dagli interessi guadagnati.\nTuttavia, a causa del crollo delle quotazioni alla \"Wiener B\u00f6rse\" dell'8 maggio del 1873 (\"Wiener Krach\"), Mainl\u00e4nder va completamente in rovina: insieme con il patrimonio sfumano i suoi progetti.\nNel 1873, dunque, dopo questo duro colpo, Mainl\u00e4nder si dimette dal suo incarico presso la Banca, senza realmente sapere che cosa fare di s\u00e9.\nMuore suicida nel 1876.\nPer lo sviluppo della \"Filosofia della Redenzione\".\nBench\u00e9 la posizione di prestigio della sua famiglia gli avesse risparmiato il servizio militare nel 1861, Mainl\u00e4nder - secondo una nota autobiografica - espresse pi\u00f9 volte il desiderio di andare sotto le armi; anzi, intraprese numerosi tentativi di essere autorizzato a prestare servizio in tal senso.\nIl 6 aprile 1874, Mainl\u00e4nder, gi\u00e0 trentaduenne, present\u00f2 una richiesta direttamente all'Imperatore Guglielmo I di Germania, che gli concesse, infine, di prestare servizio.\nDurante i primi quattro mesi di tirocinio, Mainl\u00e4nder, ossessionato dal lavoro, compose il primo volume della sua opera principale, \"Filosofia della Redenzione\"; consegn\u00f2 il manoscritto completato a sua sorella Minna, con la richiesta di trovare un editore, mentre egli completava il suo servizio militare. \nUna volta reperita una casa editrice ancora sconosciuta, Mainl\u00e4nder compose una lettera di presentazione ad essa indirizzata, chiedendo l'omissione del suo cognome di nascita, \"Batz\", e la sostituzione con lo pseudonimo \"Philipp Mainl\u00e4nder\", dichiarando, in proposito, che \"nulla avrebbe aborrito di pi\u00f9, che essere esposto agli occhi del mondo\" (in tedesco: \"als den Augen der Welt ausgesetzt zu sein\"). \nIl primo novembre 1875 Mainl\u00e4nder, inizialmente impegnatosi nel servizio militare per un periodo di tre anni, venne invece prematuramente congedato: nel frattempo infatti, come sottolineava egli stesso in una lettera a sua sorella Minna (morta suicida, come il fratello, pochi anni dopo nel 1891), era \"esaurito dal troppo lavoro, ed il mio corpo, una volta sano, \u00e8 oramai ineffabilmente stanco\" (in tedesco: \"verbraucht [...] bei vollkommen [...] gesundem K\u00f6rper unaussprechlich M\u00fcde\").\nTorn\u00f2 dunque nella sua citt\u00e0 natale di Offenbach, dove, colto da una nuova ossessione per il lavoro intellettuale, pose termine in soli due mesi alla \"Filosofia della Redenzione\", lasciandola in fogli non rilegati; compose le sue memorie; scrisse la novella \"Rupertine del Fino\", e complet\u00f2 le ulteriori 650 pagine del secondo volume del suo \"Opus Magnum\". \nInfine, nella notte del primo aprile del 1876, Mainl\u00e4nder si impicc\u00f2 nella sua residenza a Offenbach, ove un mucchio di copie fresche di stampa della \"Filosofia della Redenzione\", che gli erano arrivate nella giornata appena conclusa, gli serv\u00ec proprio come piedistallo. Aveva trentaquattro anni.\nLa critica di Nietzsche.\nIl forte interesse giovanile verso Schopenhauer port\u00f2 Friedrich Nietzsche a leggere i discepoli di quest'ultimo, e cio\u00e8 Eduard von Hartmann, Julius Bahnsen e, appunto, Philipp Mainl\u00e4nder.\nNietzsche, tuttavia, non considerava questi autori quali autentici prosecutori del messaggio schopenhaueriano. Nel trattato \"La gaia scienza\", in effetti, egli parla di Mainl\u00e4nder - dopo aver affermato in uno scritto giovanile: \"\u00c8 ora di riscoprirlo!\" - nel seguente modo: \nTuttavia, occorre notare che Nietzsche stesso mutu\u00f2 proprio da Mainl\u00e4nder la celebre espressione \"Dio \u00e8 morto\" (sebbene con intenti diversi, significando la morte di Dio per Nietzsche la caduta di qualunque morale o certezza precostituita per il mascheramento del dionisiaco): la morte progressiva di Dio, dalla \"Superessenza Unitaria\" all\"'Essenza Fenomenica nel Molteplice\" presente nel mondo attuale sino alla \"Dissoluzione Nullificante\", \u00e8, difatti, il cuore della filosofia stessa di Mainl\u00e4nder.\nQuesto pu\u00f2 far intendere tanto la verginit\u00e0 come strumento d'elezione dell'elusione procreativa, quanto il suicidio come un modo di assecondare il processo dissolutivo universale.\nUn altro aspetto interessante del suo pensiero consiste nel fatto che egli si batteva per il socialismo non perch\u00e9 fosse convinto che questo avrebbe reso felici gli uomini, ma al contrario perch\u00e9 era convinto che, allorch\u00e9 gli uomini avessero risolto i loro problemi pi\u00f9 prosaici, si sarebbero potuti rendere conto che questo non avrebbe affatto risolto la loro inadeguatezza ontologica, anzi, per paradosso, l'avrebbe aggravata; ma, finalmente liberi da sviamenti mentali, avrebbero potuto (forse) inquadrarla e superarla.\nQuesta intuizione che Mainl\u00e4nder esprimeva a met\u00e0 dell'Ottocento meriterebbe di essere ripresa ed approfondita, tenendo conto delle odierne statistiche sul tasso di suicidi e disturbi mentali presenti nei cosiddetti \"Paesi del benessere\"."}
{"id": "2230487", "revid": "287204", "url": "https://it.wikipedia.org/wiki?curid=2230487", "title": "Promozione 1976-1977", "text": "Nella stagione 1976-1977, la Promozione era il quinto livello del calcio italiano (il primo livello regionale).\nIl campionato \u00e8 strutturato in vari gironi all'italiana su base regionale, gestiti dai Comitati Regionali di competenza. Promozioni alla categoria superiore e retrocessioni in quella inferiore non erano sempre omogenee; erano quantificate all'inizio del campionato dal Comitato Regionale secondo le direttive stabilite dalla Lega Nazionale Dilettanti, ma flessibili, in relazione al numero delle societ\u00e0 retrocesse dal Campionato Interregionale e perci\u00f2, a seconda delle varie situazioni regionali, la fine del campionato poteva avere degli spareggi sia di promozione che di retrocessione.\nRegolamento.\nLa normativa F.I.G.C. in vigore dalla stagione sportiva 1969-70 stabiliva che, in caso di assegnazione di un titolo sportivo (promozione o retrocessione), alla fine del campionato si sarebbe dovuto:\nBibliografia.\nGiornali:"}
{"id": "2230488", "revid": "1566286", "url": "https://it.wikipedia.org/wiki?curid=2230488", "title": "Claudio Miranda", "text": "Miranda ha lavorato con David Fincher nel 1995 come assistente alla fotografia al film \"Seven\". Ha ricoperto lo stesso ruolo su \"The Game\" e \"Fight Club\", prima di diventare direttore della fotografia della seconda unit\u00e0 per \"Zodiac\". Ha collaborato nuovamente con Fincher nel \"Il curioso caso di Benjamin Button\", film candidato a ben 13 Oscar, tra i quali quello alla migliore fotografia. Grazie a quest'ultimo lavoro, Miranda \u00e8 stato candidato a una lunga serie di premi tra i quali l'American Society of Cinematographers Award e il BAFTA Award, vincendo nel 2008 il Phoenix Film Critics Society Award. \nIl 25 febbraio 2013 vince il suo primo premio Oscar, per la fotografia di \"Vita di Pi\"."}
{"id": "2230489", "revid": "86599", "url": "https://it.wikipedia.org/wiki?curid=2230489", "title": "Cratere Tindr", "text": "Tindr \u00e8 un cratere da impatto di 75,8 km di diametro presente sulla superficie di Callisto, satellite di Giove. \u00c8 intitolato a uno degli antenati di \u00d3ttar, personaggio della mitologia norrena. Il cratere presenta una cavit\u00e0 centrale, caratteristica comune ad altri crateri su Callisto."}
{"id": "2230493", "revid": "86599", "url": "https://it.wikipedia.org/wiki?curid=2230493", "title": "Cratere H\u00e1r", "text": "Il cratere H\u00e1r \u00e8 un cratere da impatto di 52,2 km di diametro presente sulla superficie di Callisto, satellite di Giove. \u00c8 intitolato a Odino, di cui reca uno dei numerosi nomi. Il cratere presenta un rilievo centrale detto \"dome\" (cupola), che si crede risulti da un sollevamento tettonico a seguito dell'impatto. Questa caratteristica \u00e8 abbastanza comune tra i crateri di Callisto che hanno un diametro superiore ai 60\u00a0km."}
{"id": "2230495", "revid": "767487", "url": "https://it.wikipedia.org/wiki?curid=2230495", "title": "Leslie Kong", "text": "Fondatore e gestore della leggendaria etichetta discografica Beverley's.\nStoria.\nTra i primi produttori discografici giamaicani, Leslie Kong contribu\u00ec a portare il reggae agli occhi del pubblico internazionale godendo anche di un buon successo.\nNato a Kingston nel 1933, prese il controllo, assieme ai suoi tre fratelli, della Beverley's, una combinazione tra una bottega dei gelati e un negozio di dischi situato nel distretto di Orange Street, a Kingston.\nNel 1961, un cliente chiamato Jimmy Cliff cattur\u00f2 l'attenzione di Kong quando questo cant\u00f2 \"Dearest Beverley\" all'esterno del negozio; Kong acconsent\u00ec a registrare la performance di Cliff e pubblic\u00f2 la traccia come singolo per la Beverley, cos\u00ec nacque la carriera di Kong come produttore.\nNel 1962, produsse le prime registrazioni di Bob Marley, \"Judge Not\" e \"One Cup of Coffee\", e produsse diversi successi come \"Miss Jamaica\" di Jimmy Cliff e \"Housewives' Choice\" di Derrick &amp; Patsy.\nPresto concluse un accordo con l'etichetta britannica Island Records di Chris Blackwell per pubblicare materiale dei pi\u00f9 noti artisti giamaicani dell'epoca come John Holt, Derrick Morgan, Joe Higgs e Stranger Cole.\nCon l'enorme successo di \"007 Shanty Town\" di Desmond Dekker Kong mise la firma su uno dei pi\u00f9 noti brani reggae; un altro classico di Dekker, \"Israelites\", ebbe un successo ancora pi\u00f9 grande.\nAltre produzioni di Kong furono \"Sweet Sensation\" dei The Melodians, \"Monkey Man\" dei The Maytals, \"Long Shot Kick the Bucket\" dei The Pioneers che ebbero un grande successo nelle classifiche britanniche.\nNel 1969, si riun\u00ec con Bob Marley (all'epoca membro dei The Wailers), per comporre una serie di brani per i The Gaylads; purtroppo queste furono le ultime tracce su cui lavor\u00f2 Kong: rimase vittima di un attacco cardiaco nell'agosto del 1971."}
{"id": "2230497", "revid": "158913", "url": "https://it.wikipedia.org/wiki?curid=2230497", "title": "Onesimo (discepolo di Paolo)", "text": "Biografia.\nEra uno schiavo di Appia e di Filemone, personaggio influente della citt\u00e0 di Colossi, in Frigia, che era stato convertito al cristianesimo dallo stesso Paolo di Tarso e che accoglieva nella sua casa la comunit\u00e0 cristiana della citt\u00e0. Onesimo fugg\u00ec a Roma per sfuggire alla punizione per un furto che aveva commesso e l\u00ec conobbe Paolo che si trovava in carcere in attesa di essere giudicato dall'imperatore. Si convert\u00ec al cristianesimo, si fece battezzare e si mise al suo servizio. Paolo che conosceva bene il suo padrone, Filemone, e la sua fervente fede cristiana, pur volendo tenere con s\u00e9 Onesimo, che ormai amava come un figlio, rispett\u00f2 le leggi romane in materia di schiavit\u00f9 e decise di rimandarlo al legittimo padrone, con una lettera, scritta tra il 54 e il 63, la , in cui chiedeva per\u00f2 a Filemone di tornare ad accogliere Onesimo non pi\u00f9 come uno schiavo, ma come un fratello.\nPaolo nella lettera discute un caso singolo e non affronta il tema della schiavit\u00f9 in quanto tale, anche se il suo atteggiamento si pone chiaramente su un piano ulteriore a quello della mentalit\u00e0 schiavistica del tempo perch\u00e9 essa risulta palesemente in contrasto con la legge della carit\u00e0 cristiana. Per Paolo il padrone e lo schiavo, anche se conservano le relazioni sociali di prima, diventando cristiani devono ormai vivere come due fratelli al servizio dello stesso Signore. Ecco come Paolo scrive ancora:\nOnesimo torn\u00f2 quindi da Filemone . Venne poi rimandato nuovamente a Paolo per aiutarlo, tanto che Paolo se ne servir\u00e0 per inviare la sua \"Lettera ai Colossesi\", nella quale \u00e8 citato come latore:\nDopo aver contribuito alla diffusione del cristianesimo in Asia Minore, \nCulto.\nIl Martirologio romano: \nLa sua memoria liturgica ricorre il 15 febbraio.\nFino alla revisione del Martirologio romano del 1970, Onesimo servitore di Paolo \u00e8 stato erroneamente assimilato al martire Onesimo, secondo vescovo di Efeso, lapidato a Roma nel 109, durante la persecuzione di Traiano."}
{"id": "2230509", "revid": "474175", "url": "https://it.wikipedia.org/wiki?curid=2230509", "title": "Italiani di Slovenia", "text": "Gli italiani di Slovenia sono una minoranza nazionale di lingua italiana riconosciuta in Slovenia, rappresentata dall'Unione italiana. La comunit\u00e0 italiana in Slovenia \u00e8 formata prevalentemente da autoctoni, specie nell'Istria slovena, ma anche da alcuni espatriati, specialmente nelle principali citt\u00e0 (Lubiana, Postumia, Maribor).\nStoria.\nGli Italiani in Slovenia rappresentano una minoranza residuale di quelle popolazioni italiane autoctone che abitarono per secoli ed in gran numero, le coste dell'Istria e le principali citt\u00e0 di questa, che erano territori della Repubblica di Venezia. \nIn Slovenia vi sono due aree dove le comunit\u00e0 italiane hanno storicamente avuto diverse vicissitudini. La prima \u00e8 quella della Venezia Giulia lontana dalla costa, dove attualmente sono pochissimi gli Italiani. La seconda \u00e8 quella costiera dell'Istria, dove sono un poco pi\u00f9 numerosi gli italiani autoctoni e godono di leggi a tutela del loro bilinguismo. Le comunit\u00e0 ladine che popolavano l'area di Postumia, Idria e dell'alto Isonzo sono scomparse dal Rinascimento, assimilate dalle popolazioni slave. Del resto intorno all'anno mille tutta la valle dell'Isonzo, fino alle sue sorgenti nelle Alpi Giulie, era popolata maggioritariamente da popoli ladini.\nTra il 1848 e il 1918 l'Impero Austroungarico - in particolar modo dopo la perdita del Veneto a seguito della Terza guerra d'Indipendenza (1866) - favor\u00ec l'affermarsi dell'etnia slava per contrastare l'irredentismo (vero o presunto) della popolazione italiana. Nel corso della riunione del consiglio dei ministri del 12 novembre 1866 l'imperatore Francesco Giuseppe deline\u00f2 compiutamente in tal senso un piano di ampio respiro: \nIl regime fascista incentiv\u00f2 l'immigrazione di italiani nell'area, ma questi sono drasticamente calati dopo la seconda guerra mondiale. Infatti nel censimento del 1921, quando la Venezia Giulia a nord di Trieste entr\u00f2 a far parte del Regno d'Italia, si avevano appena 308 Italiani su una popolazione totale di 10894 persone nel comune di Idria, 96 su 3191 a Montenero d'Idria, 177 su 7560 a Circhina e 143 su 4097 a Gracova Serravalle (a Postumia e Tolmino neanche il 2% era italofono).\nInvece le genti neolatine vicino a Trieste e sulla costa istriana intorno a Capodistria hanno avuto l'influenza della Repubblica di Venezia per molti secoli e sono tuttora presenti, anche dopo la drastica riduzione dovuta all'esodo giuliano dalmata causato dall'occupazione del territorio da parte dell'esercito jugoslavo e dalle persecuzioni perpetuate da questo nei confronti della popolazione italiana, che sono conosciute come \"massacri delle foibe\".\nCapodistria e l'Italia.\nNell'Ottocento, durante gli anni della riscoperta del sentimento nazionale italiano, Capodistria fu il punto di riferimento del movimento unitario dell'Istria. Qui infatti era concentrato il principale nucleo del \"Comitato istriano\", dove si riunivano i patrioti pi\u00f9 ardenti e che, dopo il 1857, operava come sede della Societ\u00e0 Nazionale.\nCapodistria diede all'Italia patrioti come Carlo Combi e Antonio Madonizza (tra i pi\u00f9 importanti istriani del Risorgimento e due degli Italiani pi\u00f9 attivi per la lotta contro la dominazione austriaca) ma soprattutto uno dei precursori del movimento risorgimentale italiano impersonificato nella figura di Gian Rinaldo Carli, che gi\u00e0 nel 1765 pubblicava articoli prospettanti una non lontana indipendenza dell'Italia.\nIl mancato e tanto sperato arrivo delle milizie italiane nel 1866 fece conseguentemente sviluppare un forte sentimento irredentista rappresentato, fra gli altri, da Tino Gavardo, Pio Riego Gambini, ma soprattutto Nazario Sauro che, dopo esser fuggito nel 1915 a Venezia per arruolarsi nella Regia Marina, fu catturato dagli austriaci durante un'incursione italiana e giustiziato sul patibolo a Pola il 10 agosto 1916.\nAd un patriota capodistriano, il generale Vittorio Italico Zupelli, gi\u00e0 distintosi nella Guerra italo-turca (1911-1912), fu affidato il ministero della guerra italiano durante il primo conflitto mondiale (1915-1918)\nNel novembre 1918 finita la guerra, nella quale i volontari italiani di Capodistria furono in numero inferiore soltanto a quelli di Trieste e Pola, le truppe italiane furono accolte festosamente dalla popolazione.\nLa citt\u00e0 di Capodistria fu considerata il principale centro irredentista nell'Istria settentrionale asburgica e festeggi\u00f2 il suo inserimento nel Regno d'Italia nel 1918.\nCon la fine della seconda guerra mondiale ed il trattato di pace del 1947 Capodistria fu compresa nella zona B del \"Territorio Libero di Trieste\" (TLT), amministrata dalle forze comuniste jugoslave, ostili alla popolazione italiana.\nLa comunit\u00e0 italiana, eccetto una piccola minoranza, per sottrarsi al regime di Tito e alle persecuzioni anti-italiane prese la via dell'esodo giuliano dalmata, ancor prima che si firmasse il Memorandum di Londra del 1954 quando gi\u00e0 era chiaro che la citt\u00e0 non sarebbe pi\u00f9 ritornata alla sovranit\u00e0 italiana.\nConsistenza della Comunit\u00e0 italiana.\nLa popolazione che si \u00e8 dichiarata di nazionalit\u00e0 italiana nella Repubblica Socialista di Slovenia prima e nella Slovenia indipendente poi, nei censimenti jugoslavi dal 1953 al 1981 e in quelli sloveni del 1991 e del 2002, \u00e8 passata da 854 del 1953 a 2.258 del 2002. Dal censimento 2011 la Slovenia ha deciso di non rilevare pi\u00f9 lingua e nazionalit\u00e0 dei suoi cittadini.\nFonte:Popis 2002\nSecondo l'ultimo censimento del 2002 gli Sloveni dichiaratisi di nazionalit\u00e0 italiana erano 2.258, concentrati in grande maggioranza nei 3 Comuni costieri della regione Carsico-litoranea di Capodistria, Pirano ed Isola d'Istria.\nSempre secondo tale censimento, gli Sloveni dichiaratisi di madrelingua italiana erano pari a 3.762, anch'essi concentrati in massima parte nei Comuni citati.\nLa distribuzione di tale componente etnica all'interno dello Stato sloveno \u00e8 la seguente (Italiani per municipio):\nSecondo l'Anagrafe italiana gli Italiani residenti in Slovenia, con diritto di voto per le elezioni italiane, erano 2.492 nel 2007 (includendo anche gli Sloveni con doppia cittadinanza).\nLingue ufficiali in Slovenia.\nLa lingua ufficiale su tutto il territorio della Slovenia \u00e8 lo sloveno. Ad essa si affianca l'italiano in parte dei quattro comuni litoranei (Ancarano, Capodistria, Isola d'Istria e Pirano) e l'ungherese in tre comuni dell'Oltremura (Dobrovnik, Hodo\u0161 e Lendava).\nIl bilinguismo ufficiale italiano-sloveno, come quello ungherese-sloveno, \u00e8 garantito costituzionalmente dall'articolo 64 della Costituzione slovena.\nIn particolare, la lingua italiana viene insegnata in diverse istituzioni statali: 9 asili, 3 scuole elementari, 3 scuole medie ed un liceo (tutti localizzati in Istria, principalmente a Capodistria).\nIl bilinguismo di Capodistria.\nLa principale localit\u00e0 abitata dagli Italo-sloveni \u00e8 Capodistria, attualmente sede di una Comunit\u00e0 degli italiani abbastanza numerosa ed attiva.\nSecondo il censimento austroungarico dell'anno 1900, a Capodistria vivevano 7205 italiani, 391 sloveni, 167 croati e 67 tedeschi.\nIn parte del territorio comunale di Capodistria oggi vige un bilinguismo ufficiale sloveno-italiano. Il bilinguismo riguarda tutti gli ambiti della vita pubblica, compresa la toponomastica.\nSono bilingui la citt\u00e0 di Capodistria e gli insediamenti di Barisoni/Barizoni, Bertocchi/Bertoki, Bossamarino/Bo\u0161amarin, Cerei/Cerej, Crevatini/Hrvatini, Campel/Kampel, Colombano/Kolomban, Prada/Prade, Premanzano/Premacan, Sallara/\u0160alara, San Canziano/\u0160kocjan e inoltre la localit\u00e0 di Valmarin (Albaro Vescov\u00e0 di Sotto/Spodnje \u0160kofije), corrispondenti all'area storica di insediamento della popolazione italiana.\nLa minoranza italiana \u00e8 riunita in tre diverse comunit\u00e0: la comunit\u00e0 degli italiani di Capodistria (916 iscritti), la comunit\u00e0 degli italiani di Crevatini-Ancarano (147 iscritti) e la comunit\u00e0 degli italiani di Bertocchi (103 iscritti).\nIn base a quanto indicato dall'ultimo censimento sloveno (2002) i residenti appartenenti al gruppo etnico italiano sono 712, cio\u00e8 pari all'1,6% della popolazione totale del Comune. I residenti di madrelingua italiana sono leggermente pi\u00f9 numerosi: 1.059, cio\u00e8 il 2,2% sul totale (prima dell'esodo ne rappresentavano circa i quattro quinti).\nLa comunit\u00e0 italiana autoctona vive non pochi problemi, data la scarsa consistenza numerica e il lento declino dovuto sia all'emigrazione che all'immigrazione nelle zone di insediamento storico di persone di altra nazionalit\u00e0, che al basso tasso di natalit\u00e0.\nLa residua comunit\u00e0 italiana gode di svariate tutele, storicamente derivanti dal Memorandum di Londra del 1954, che dividendo l'allora Territorio Libero di Trieste fra Italia e Jugoslavia obbligava i due stati ad instaurare delle forme di tutela delle rispettive minoranze. Tra i diritti riconosciuti, vi \u00e8 quello di esporre la propria bandiera nei contesti pubblici, a fianco di quella slovena, e di avere scuole di lingua italiana. Secondo la legge slovena lo \"status\" giuridico della minoranza pu\u00f2 essere mutato solo con il consenso della stessa.\nIl Consiglio comunale attualmente ha 32 seggi, tre dei quali sono eletti direttamente dalla minoranza italiana, mentre i restanti 29 sono nominati dal resto della popolazione. Uno dei tre vice-sindaci \u00e8 inoltre designato dalla minoranza degli Italiani locali.\nL'Unione Italiana rappresenta ufficialmente gli italo-sloveni, mentre il quotidiano \"La Voce del Popolo\" pubblicato in lingua italiana a Fiume (Croazia) rappresenta, anche se limitatamente, la principale espressione giornalistica della comunit\u00e0 italo-slovena.\nInsegnamento di lingua italiana.\nNei comuni dove vige il bilinguismo ufficiale, sono istituite scuole di madrelingua italiana, dove l'italiano \u00e8 utilizzato come lingua veicolare, mentre lo sloveno \u00e8 insegnato come lingua obbligatoria. Da notare come, in seguito alle leggi del 1996 sulle istituzioni prescolari, sulle scuole elementari e sulle scuole superiori, nelle scuole di madrelingua slovena operanti sul territorio dei comuni bilingui, l'italiano sia parimenti insegnato come lingua obbligatoria.\nStampa italiana.\nQueste sono le principali pubblicazioni della stampa italiana in Slovenia:"}
{"id": "2230512", "revid": "290948", "url": "https://it.wikipedia.org/wiki?curid=2230512", "title": "Trasporto di calore", "text": ""}
{"id": "2230514", "revid": "767487", "url": "https://it.wikipedia.org/wiki?curid=2230514", "title": "Premi C\u00e9sar 1981", "text": "La cerimonia di premiazione della 6\u00aa edizione dei Premi C\u00e9sar si \u00e8 svolta il 31 gennaio 1981 al Palais des Congr\u00e8s di Parigi. \u00c8 stata presieduta da Yves Montand e presentata da Pierre Tchernia. \u00c8 stata trasmessa da Antenne 2.\nIl film che ha ottenuto il maggior numero di candidature (dodici) e di premi (dieci) \u00e8 stato \"L'ultimo metr\u00f2\" (\"Le dernier m\u00e9tro\") di Fran\u00e7ois Truffaut.\nVincitori e candidati.\nI vincitori sono indicati in grassetto, a seguire gli altri candidati."}
{"id": "2230515", "revid": "1305772", "url": "https://it.wikipedia.org/wiki?curid=2230515", "title": "Cacolo", "text": "Cacolo \u00e8 una municipalit\u00e0 dell'Angola appartenente alla provincia di Lunda Sud. Ha 76.089 abitanti (stima del 2006).\nIl capoluogo \u00e8 Cacolo."}
{"id": "2230517", "revid": "304744", "url": "https://it.wikipedia.org/wiki?curid=2230517", "title": "James Goldstone", "text": "Biografia.\nFiglio di Jules Goldstone, uno dei primi agenti di Hollywood nonch\u00e9 uno dei primi produttori televisivi americani, inizi\u00f2 la sua carriera di regista a met\u00e0 degli anni cinquanta sul piccolo schermo, dove diresse episodi di numerose serie quali \"Gli uomini della prateria\" (1959), \"Il dottor Kildare\" (1961), \"Organizzazione U.N.C.L.E.\" (1965). Deve la sua fama televisiva soprattutto alla serie di \"Star Trek\" (1966): ne diresse l'episodio pilota \"Oltre la galassia\" (\"Where No Man Has Gone Before\") nel 1966. \nDiresse attori del calibro di Paul Newman, in \"Indianapolis, pista infernale\" (1969) e \"Ormai non c'\u00e8 pi\u00f9 scampo\" (1980), Robert De Niro in \"La gang che non sapeva sparare\" (1971) e Sidney Poitier in \"L'angelo della morte\" (1971)."}
{"id": "2230519", "revid": "198277", "url": "https://it.wikipedia.org/wiki?curid=2230519", "title": "Presidenti della Juventus Football Club", "text": "In pi\u00f9 di un secolo di storia societaria, alla guida della Juventus Football Club, societ\u00e0 calcistica italiana per azioni con sede a Torino, si sono avvicendati ventitr\u00e9 presidenti e due comitati di gestione.\nDalla fondazione alla fine degli anni 1940, i presidenti e gli altri dirigenti facenti parte del Consiglio Direttivo della Juventus erano eletti dai soci attraverso un convegno annuale. In seguito alla propria ricostituzione in una societ\u00e0 di capitali a responsabilit\u00e0 limitata \u2014 facendo s\u00ec che i presidenti e altri componenti del consiglio d'amministrazione vengano eletti dall'assemblea degli azionisti \u2014, dall'immediato secondo dopoguerra il club bianconero ha come azionista di maggioranza la famiglia Agnelli: tale connubio sportivo-industriale, che aveva avuto inizio fin dai primi anni 1920 e da allora pressoch\u00e9 ininterrotto, rappresenta un \"unicum\" nella storia dello sport italiano oltrech\u00e9 con pochi precedenti in quello mondiale. \nStoria.\nIl primo presidente della societ\u00e0 bianconera fu Eugenio Canfari, uno dei soci fondatori. Il periodo pi\u00f9 lungo in carica \u00e8 appannaggio di Giampiero Boniperti, alla guida della Juventus per diciannove anni, dal 1971 al 1990; Boniperti, al pari del suo successore Vittorio Caissotti di Chiusano, presidente dal 1990 al 2003, vanta il palmar\u00e8s internazionale pi\u00f9 prestigioso nella storia del club con la vittoria di tutte le competizioni UEFA per club.\nNel 1923 l'avvocato Edoardo Agnelli fu eletto dai soci alla massima carica del club, dando inizio al legame pressoch\u00e9 ininterrotto tra la Juventus e la dinastia torinese; quest'ultima ne diverr\u00e0 l'azionista di riferimento, dopo la ricostituzione societaria in un'azienda di capitali a responsabilit\u00e0 limitata, nell'agosto 1949, il che rappresenta un \"unicum\" nel calcio mondiale e nella storia dello sport italiano. Il figlio Umberto, salito alla presidenza nel 1956 ad appena ventidue anni, fu il pi\u00f9 giovane ad assumere l'incarico. Da citare anche le presidenze dello svizzero Alfred Dick e del francese Jean-Claude Blanc, gli unici non italiani ad aver ricoperto la massima carica del club; in particolare, Dick fu il presidente del primo scudetto bianconero (1905).\nDal 2010 \u00e8 in carica Andrea Agnelli, figlio di Umberto e nipote di Gianni, quarto esponente della famiglia torinese a guidare la societ\u00e0; questi, con 19 trofei vinti sotto il suo mandato, vanta il palmar\u00e8s pi\u00f9 ampio della storia del club.\nTitoli vinti.\nSegue l'elenco dei presidenti in ordine cronologico con i trofei ufficiali vinti alla guida della Juventus."}
{"id": "2230520", "revid": "1543377", "url": "https://it.wikipedia.org/wiki?curid=2230520", "title": "Dala (Angola)", "text": "Dala \u00e8 una municipalit\u00e0 dell'Angola appartenente alla provincia di Lunda Sud. Ha 100.836 abitanti (stima del 2006).\nIl capoluogo \u00e8 Dala."}
{"id": "2230521", "revid": "1543377", "url": "https://it.wikipedia.org/wiki?curid=2230521", "title": "Muconda", "text": "Muconda \u00e8 una municipalit\u00e0 dell'Angola appartenente alla provincia di Lunda Sud. Ha 147.800 abitanti (stima del 2006).\nIl capoluogo \u00e8 Muconda."}
{"id": "2230522", "revid": "1543377", "url": "https://it.wikipedia.org/wiki?curid=2230522", "title": "Saurimo (municipio)", "text": "Saurimo \u00e8 una municipalit\u00e0 dell'Angola appartenente alla Provincia di Lunda Sud. Ha 198.871 abitanti (stima del 2006).\nIl capoluogo \u00e8 Saurimo."}
{"id": "2230523", "revid": "1305772", "url": "https://it.wikipedia.org/wiki?curid=2230523", "title": "Cacuso", "text": "Cacuso \u00e8 una municipalit\u00e0 dell'Angola appartenente alla provincia di Malanje. Ha 100.577 abitanti (stima del 2006).\nIl capoluogo \u00e8 Cacuso."}
{"id": "2230526", "revid": "1305772", "url": "https://it.wikipedia.org/wiki?curid=2230526", "title": "Alto Zambese", "text": "Alto Zambese \u00e8 una municipalit\u00e0 dell'Angola appartenente alla Provincia di Moxico. Ha 19.912 abitanti (stima del 2006).\nIl capoluogo \u00e8 Cazombo."}
{"id": "2230528", "revid": "1305772", "url": "https://it.wikipedia.org/wiki?curid=2230528", "title": "Bibala", "text": "Bibala \u00e8 una municipalit\u00e0 dell'Angola appartenente alla provincia di Namibe. Ha 57.401 abitanti (stima del 2006) ed una superficie di 7.612\u00a0km\u00b2.\nIl capoluogo \u00e8 Bibala. "}
{"id": "2230530", "revid": "1305772", "url": "https://it.wikipedia.org/wiki?curid=2230530", "title": "Ambuila", "text": "Ambuila \u00e8 una municipalit\u00e0 dell'Angola appartenente alla provincia di U\u00edge. Ha 16.866 abitanti (stima del 2006).\nIl capoluogo \u00e8 Ambuila."}
{"id": "2230532", "revid": "1543377", "url": "https://it.wikipedia.org/wiki?curid=2230532", "title": "Cuimba", "text": "Cuimba \u00e8 una municipalit\u00e0 dell'Angola appartenente alla provincia dello Zaire. Ha 29.028 abitanti (stima del 2006).\nIl capoluogo \u00e8 Cuimba."}
{"id": "2230536", "revid": "33751", "url": "https://it.wikipedia.org/wiki?curid=2230536", "title": "Cacuaco", "text": "Cacuaco \u00e8 una municipalit\u00e0 dell'Angola appartenente alla provincia di Luanda. Ha 25.505 abitanti (stima del 2006)."}
{"id": "2230538", "revid": "172126", "url": "https://it.wikipedia.org/wiki?curid=2230538", "title": "Orripilazione", "text": ""}
{"id": "2230540", "revid": "86341", "url": "https://it.wikipedia.org/wiki?curid=2230540", "title": "Marta Iacopini", "text": "Biografia.\nDurante la sua carriera ha partecipato a numerosi film, fiction e cortometraggi, sia come protagonista che con ruoli di secondo piano. \nLe sue prime esperienze televisive importanti sono le partecipazioni a varie trasmissioni per ragazzi, dal personaggio di Kitty in \"Arriva Cristina\" ed i suoi tre sequel tra il 1988 ed il 1991, e la conduzione di \"Ciao Ciao\" tra il 1990 ed il 1996 seguita poi, con il passaggio dalle reti Mediaset a TMC, dalla conduzione del programma \"Zap Zap\" tra il 1997 e il 1998.\nLe attivit\u00e0 televisive sono sempre state accompagnate da una fitta attivit\u00e0 teatrale, sia con ruoli da protagonista che secondari.\nNegli anni ha recitato anche in diverse campagne pubblicitarie, tra cui quelle di Telecom Italia, di Bancoposta e del \"Consorzio Prosciutto di Parma\"."}
{"id": "2230542", "revid": "547992", "url": "https://it.wikipedia.org/wiki?curid=2230542", "title": "Mirta Miller", "text": "Biografia.\nDebutta al cinema da bambina. Fra i suoi primi film c'\u00e8 \"Tre individui tanto odio\" (1962) di Tad Danielewski. Trasferitasi in Spagna dalla sua natia Argentina nei tardi anni sessanta, si fa notare come modella per poi tornare alla ribalta sul grande schermo quale musa del genere cinematografico chiamato \"Destape\" (sorta di commedia sexy spagnola). Riscossa una certa popolarit\u00e0 grazie al film \"Una chica casi decente\" (1971) di Germ\u00e1n Lorente, con Adolfo Celi, frequenta abitualmente i generi della commedia e dell'horror (\"I diabolici amori di nosferatu\" \u2013 1972 di Javier Aguirre, \"Dr. Jekyll y el Hombre Lobo\" \u2013 1972 e \"La rebeli\u00f3n de las muertas\" \u2013 1973 diretti da Le\u00f3n Klimovsky), dove riesce ad esibire, oltre ad una prorompente fisicit\u00e0, anche una discreta preparazione artistica maturata con l'esperienza sui set.\nGiunta all'apice del successo nel primo lustro degli anni settanta, appare in diverse coproduzioni italiane tra cui \"Le Amazzoni - Donne d'amore e di guerra\" (1973) di Alfonso Brescia, \"Il bianco, il giallo, il nero\" (1975) di Sergio Corbucci, \"Gatti rossi in un labirinto di vetro\" (1975) di Umberto Lenzi, \"Il cacciatore di squali\" (1979) di Enzo G. Castellari e L'ultimo harem (1981) di Sergio Garrone. Vanno ricordate anche le sue partecipazioni ai film \"Le troiane\" (1971) di Mihalis Kakogiannis, \"Cr\u00eda cuervos\" (1976) di Carlos Saura e \"Bolero Extasy\" (1984) di John Derek. Sempre negli anni settanta appare in numerosi spettacoli di caff\u00e8-teatro spagnoli fra cui \"La fontana\" e \"Cantando se entiende la gente\".\nNegli anni duemila ha raccontato la sua tormentata quanto discussa storia d'amore con l'aristocratico di Casa Reale spagnola, Luis Alfonso de Borb\u00f3n y Dampierre, nella sua biografia intitolata \"La mujer que quiso ser Borb\u00f3n\" (2004) di Horacio Otheguy. "}
{"id": "2230544", "revid": "287204", "url": "https://it.wikipedia.org/wiki?curid=2230544", "title": "Adriano Valerio Rossi", "text": "Biografia.\nProfessore di Filologia Iranica presso l'Universit\u00e0 degli Studi di Napoli \"L'Orientale\", \u00e8 attivo nella ricerca italiana sulle lingue iraniche. \nHa studiato lingue, storia e civilt\u00e0 del Vicino Oriente antico e moderno all'Universit\u00e0 di Roma, sotto la guida di A. Bausani, A. Pagliaro, W. Belardi, G. Cardona, S. Moscati, G. Castellino, M. Liverani, G. Garbini, S. Mazzarino e G. Pugliese Carratelli, acquisendo contemporaneamente una vasta formazione negli studi classici e filosofici. Dal 1980 \u00e8 professore straordinario (dal 1983 ordinario) di Linguistica Iranica, poi Filologia Iranica, all'Universit\u00e0 degli Studi di Napoli \"L'Orientale\". Ha diretto il Centro di Lessicografia Asiatica dell'Istituto italiano per il Medio ed Estremo Oriente (poi Istituto Italiano per l'Africa e l'Oriente) dal 1984. \nNel quadro dei suoi interessi relativi alla lingua baloci, negli anni ottanta \u00e8 stato direttore del Progetto di Rilevante Interesse Nazionale (PRIN) \"Etnolinguistica dell'Area Iranica\", il primo di carattere etnolinguistico nella storia dei PRIN. Dirige il progetto internazionale volto alla stampa del primo dizionario etimologico della lingua baloci (\"A Balochi Etymological and Comparative dictionary\") ed \u00e8 fondatore e direttore della \"[Newsletter of] Balochistan studies\". Dal 1998 ha diretto come Principal Investigator sei PRIN su temi di linguistica iranica (etimologia baloci e favolistica iranica) ed epigrafia antico-persiana. Si \u00e8 interessato (con oltre 150 pubblicazioni) di (etno) linguistica storica e descrittiva (antico-persiano, elamico, partico, medio-persiano, sogdiano, curdo, baloci, farsi, brahui, urdu), storia politica del subcontinente indiano e dell'Asia orientale. Dai primi anni 2000 dirige il progetto internazionale DARIOSH (= Digital Achaemenid Royal Inscriptions Open Schema Hypertext) per l'archiviazione digitale e una nuova edizione commentata delle iscrizioni reali achemenidi. \n\u00c8 stato Direttore del Dipartimento di Studi Asiatici (1987-1988), Preside della Facolt\u00e0 di Lettere e Filosofia (1990-1992), Prorettore (1987-1988) e Rettore (1992-1998) all'Orientale di Napoli, dove \u00e8 attualmente il decano del corpo accademico, e dove dirige il Dottorato di ricerca Turchia, Iran, Asia centrale. Ha rappresentato l'Italia nell'Asia-Europe Foundation (ASEF) dalla sua fondazione (1997) al 2004. \u00c8 membro di consigli scientifici di periodici e serie monografiche, tra cui \"Acta Iranica\" (Leuven, Peeters), \"Iran &amp; the Caucasus\" (Leiden, Brill), \"Ancient Iranian Studies Series\" (Centre for the Great Islamic Encyclopaedia, Tehran), \"Balochistan Review\" (Quetta), \"Middle Persian Dictionary Project\" (Gerusalemme), \"Annali Serie Orientale\" (Dipartimento Asia, Africa e Mediterraneo, Orientale di Napoli), \"Scritture di storia\" (ESI, Napoli) e \"Mezzogiorno e Europa\" (Napoli), nonch\u00e9 di accademie e societ\u00e0 scientifiche, tra cui l'Accademia nazionale dei Lincei e la Balochi Academy (Honorary Member). Dall'11 marzo 2016 \u00e8 presidente di \"ISMEO\" \u2013 \"Associazione Internazionale di Studi sul Mediterraneo e l'Oriente\" (\"nuovo ISMEO\") con sede a Palazzo Baleani, Roma. "}
{"id": "2230548", "revid": "6923", "url": "https://it.wikipedia.org/wiki?curid=2230548", "title": "Lanchester Motor Company", "text": "La Lanchester Motor Company \u00e8 stata un'azienda britannica con sede a Birmingham, produttrice di automobili fondata da Frederick Lanchester la cui attivit\u00e0 \u00e8 cominciata nel 1893, costruendo motori e dal 1896 costruendo le prime vetture.\n\u00c8 conosciuta anche per la produzione di veicoli militari come l'autoblindo Lanchester 6x4.\nL'ultimo modello di auto con questo marchio \u00e8 stato prodotto nel 1955\nDopo aver fatto parte del gruppo Jaguar, a sua volta posseduto da Ford, i diritti sul marchio sono stati acquisiti da Tata Group contemporaneamente all'acquisto di Jaguar stessa nel 2008, in particolare sono posseduti dalla filiale Jaguar Land Rover."}
{"id": "2230549", "revid": "14691", "url": "https://it.wikipedia.org/wiki?curid=2230549", "title": "Fonti di energia rinnovabili in Africa", "text": ""}
{"id": "2230554", "revid": "28592", "url": "https://it.wikipedia.org/wiki?curid=2230554", "title": "Tumore allo stomaco", "text": ""}
{"id": "2230555", "revid": "320578", "url": "https://it.wikipedia.org/wiki?curid=2230555", "title": "Cancro di polmone", "text": ""}
{"id": "2230556", "revid": "123952873", "url": "https://it.wikipedia.org/wiki?curid=2230556", "title": "Gommage", "text": "Gommage o scrub o scrubbing \u00e8 un termine della lingua inglese utilizzato per indicare un tipo di trattamento estetico che interessa per lo pi\u00f9 il viso e finalizzato alla \"esfoliazione\" dell'epidermide.\nConsiste in sostanza nella rimozione di quello strato superficiale di cellule morte e sporcizia che viene ad accumularsi col tempo sulla pelle. Esso favorisce pertanto l'ossigenazione dei tessuti, il rinnovamento della cute e previene il cosiddetto \u201cincarnimento\u201d dei peli.\nDettagli.\nIl \"gommage\" si applica sempre dopo la detersione, a volte congiuntamente alla vaporizzazione della pelle; l'effetto ottimale si ottiene a pelle pulita con pori dilatati e circolazione cutanea particolarmente attiva. Consiste, sostanzialmente, nella rimozione meccanica dello strato in eccesso di cellule morte e sporcizia attraverso l'uso di superfici abrasive come il guanto di crine; spesso l'abrasione \u00e8 accompagnata dall'azione chimica di particolari creme a base di acidi di frutta che ne migliorano l'efficacia.\nIl movimento (sempre circolare) del guanto di crine sulla pelle, soprattutto in zone in cui il tessuto da asportare \u00e8 particolarmente coriaceo (ginocchia, gomiti), dev'essere deciso e profondo. Essendo una procedura di abrasione \u00e8 consigliato farlo saltuariamente e solo in zone che necessitano di tale operazione, utilizzando componenti abrasivi non eccessivamente aggressivi sulle parti delicate, vanno evitate le zone stressate. Lo scrub viso va effettuato con moderazione evitando il contorno occhi.\nI prodotti.\nEsistono diversi tipi di esfolianti in cosmesi estetica; normalmente se ne utilizzano tre tipi:\nLa procedura di peeling chimico \u00e8 il processo di rimozione degli strati superiori e successivo rinnovamento fisiologico della pelle grazie alla sua naturale esfoliazione utilizzando formulazioni chimiche appositamente selezionate."}
{"id": "2230558", "revid": "321906", "url": "https://it.wikipedia.org/wiki?curid=2230558", "title": "Nonni e fiabe", "text": ""}
{"id": "2230559", "revid": "701660", "url": "https://it.wikipedia.org/wiki?curid=2230559", "title": "Stimolazione magnetica transcranica", "text": "La stimolazione magnetica transcranica (TMS) \u00e8 una tecnica non invasiva di stimolazione elettromagnetica del tessuto cerebrale effettuata posizionando dei potenti magneti in prossimit\u00e0 della cute. Mediante questa tecnica, \u00e8 possibile stimolare e studiare il funzionamento dei circuiti e delle connessioni neuronali del cervello, provocando una alterazione della attivit\u00e0 elettrica piuttosto ridotta e transitorio e per lo pi\u00f9 limitata ai tessuti pi\u00f9 esterni (i campi magnetici sono poco penetranti).\n\u00c8 possibile adottare anche questa tecnica in modo ripetuto, ciclicamente, per trattare disturbi psichiatrici e neurologici quali la depressione, le allucinazioni, la malattia di Parkinson, ecc.; gli studi su questi presunti effetti terapeutici sono stati tuttavia condotti, per lo pi\u00f9, solo su scala ridotta e hanno dato risultati a volte contrastanti.\nInfatti, l'utilizzo della TMS \u00e8 stato approvato dalla Food and Drug Administration statunitense nel trattamento dell'emicrania e l'utilizzo della TMS ripetuta (rTMS) nel trattamento della depressione resistente ad altri trattamenti.\nPrincipi della stimolazione magnetica.\nLa stimolazione magnetica si basa sul principio fondamentale dell'induzione elettromagnetica o Legge di Faraday: una corrente elettrica (variabile) in uno stimolatore produce un campo magnetico variabile nel tempo che induce un flusso di corrente nei conduttori vicini, inclusi i tessuti umani. Il campo elettrico formula_1 prodotto \u00e8 dato dal rapporto tra la variazione del campo magnetico formula_2 nel tempo\u00a0t.\nIl segno meno della Legge di Faraday specifica la direzione della forza elettromotrice risultante dall'induzione elettromagnetica (Legge di Lenz), ossia la forza elettromotrice indotta si oppone alla forza che l'ha generata.\nLa forza elettromotrice indotta \u00e8 direttamente proporzionale all'induttanza formula_4 della bobina e al rapporto tra la l'intensit\u00e0 di corrente formula_5 circolante nella bobina e il tempo formula_6:\nL'energia magnetica immagazzinata \u00e8 data dall'induttanza della bobina e dalla quantit\u00e0 di corrente che circola in essa, ed \u00e8 uguale al lavoro compiuto dal generatore di forza elettromotrice del circuito (chiuso) per portare la corrente al suo valore di regime:\nL'energia induttiva della bobina \u00e8 uguale alla potenza rilasciata a ogni impulso dallo stimolatore, questa energia \u00e8 cruciale per stimolare i tessuti ed \u00e8 generata da un condensatore che accumula energia secondo la legge:\nI condensatori per la stimolazione magnetica sono caricati a migliaia di volt.\nIl circuito essenziale su cui si basa la stimolazione magnetica \u00e8 costituito da un condensatore, un interruttore e un induttore (bobina).\nCampi di applicazione.\nRicerca.\nQuesta tecnica permette di bloccare temporaneamente le funzioni corticali tramite onde elettromagnetiche e viene utilizzata per ricerche di mappatura cerebrale sulle risposte a varie stimolazioni.\nTrattamento.\nLa rTMS pu\u00f2 essere anche utilizzata come strumento per il trattamento di diverse patologie o disturbi, quali la depressione.\nVerso la met\u00e0 degli anni novanta \u00e8 stato riscontrato, in modo del tutto accidentale, come pazienti affetti da patologia neurologica che erano sottoposti a TMS ripetitiva (rTMS) a fini diagnostici, e che presentavano associato un disturbo del tono dell'umore, potessero presentare un miglioramento del quadro depressivo. Queste osservazioni hanno dato l'avvio all'utilizzo della rTMS come trattamento terapeutico in ambito neuropsichiatrico. Infatti, la TMS, se utilizzata in modo ripetitivo ad alte o basse frequenze, secondo recenti evidenze, pu\u00f2 indurre e modulare i fenomeni di riorganizzazione neuronale, ed \u00e8 in grado di facilitare o inibire in modo relativamente selettivo circuiti neuronali responsabili di una determinata funzione o di un determinato sintomo. Negli ultimi anni sono uscite diverse pubblicazioni che costituiscono le linee guida per l'uso terapeutico della rTMS. I dati riportati si basano su evidenze sperimentali, per diverse patologie quali: il dolore, i disturbi del movimento, l'ictus, sclerosi laterale amiotrofica, sclerosi multipla, epilessia, tinnito, la depressione, disturbi d'ansia, disturbi ossessivo compulsivi, la schizofrenia e le dipendenze. Sono state pubblicate anche le linee guida per il suo utilizzo, sia per l'applicazione clinica sia di ricerca in ambito delle neuroscienze."}
{"id": "2230560", "revid": "174925", "url": "https://it.wikipedia.org/wiki?curid=2230560", "title": "Jarcha", "text": ""}
{"id": "2230565", "revid": "599013", "url": "https://it.wikipedia.org/wiki?curid=2230565", "title": "Marco Petrini", "text": "Carriera.\nPer quanto riguarda le competizioni del motomondiale, esordisce nel 1999 in classe 125 con un'Aprilia grazie ad una wild card ottenuta per partecipare al GP d'Italia dove taglia il traguardo in 23\u00aa posizione.\nNella stagione 2000 partecipa a tutte le gare della stagione e conclude al 23\u00ba posto in classifica. Nel 2001 passa alla guida di una Honda, senza ottenere punti nella classifica mondiale. Infine corre un Gran Premio nel 2002 con un'Aprilia, senza ottenere per\u00f2 punti, in questa stessa stagione ottiene due piazzamenti a podio ed il settimo posto in classifica finale nella classe 125 del campionato Italiano Velocit\u00e0. Nel 2003, sempre nel CIV si classifica ventesimo.\nPi\u00f9 lunga e variegata \u00e8 stata invece la sua carriera nel campionato Europeo Velocit\u00e0: ha partecipato a 5 edizioni in classe 125 tra il 1998 e il 2006, nonch\u00e9 alle edizioni del 2007 e 2008 in classe 250. Quali migliori risultati ha ottenuto il 3\u00ba posto nel 1999 in 125 e il 2\u00ba nel 2007 in 250."}
{"id": "2230567", "revid": "767487", "url": "https://it.wikipedia.org/wiki?curid=2230567", "title": "I Micronauti", "text": "I Micronauti sono stati un gruppo musicale italiano interprete di sigle di cartoni animati tra cui \"Daitan III\", \"Tekkaman\" e \"Capitan Futuro\".\nStoria.\nIl nome del gruppo \u00e8 mutuato dal nome dalla serie di giocattoli \"Micronauti\" della \"Mego Corporation\", molto in voga in quegli anni.\nIl gruppo era uno degli pseudonimi utilizzati da Vince Tempera per realizzare le sigle dei cartoni animati.\nL'espediente dello pseudonimo serviva in primo luogo per non confondere troppo lo spettatore/acquirente bambino, evitando cos\u00ec di associare sigle a nomi di gruppi che potevano non sembrare correlati, e per una maggiore libert\u00e0 ed autonomia creativa di artisti che venivano relegati ad un ambito gi\u00e0 circoscritto come quello delle sigle; ma anche e soprattutto era un modo pi\u00f9 facile per poter lavorare con pi\u00f9 etichette discografiche contemporaneamente.\nComponenti.\nI testi erano scritti da Luigi Albertelli su musiche di Tempera.\nLa voce solista della sigla di \"Tekkaman\" era di Silvio Pozzoli con voce narrante di Moreno Ferrara, mentre la sigla di \"Daitarn 3\", intitolata \"Daitan III\", fu incisa dai Fratelli Balestra che militavano nel gruppo .\nAl gruppo ha partecipato anche il coro di Paola Orlandi come interprete della sigla \"Capitan Futuro\"."}
{"id": "2230568", "revid": "2730", "url": "https://it.wikipedia.org/wiki?curid=2230568", "title": "Colchicum", "text": "Colchicum \u00e8 un genere di piante appartenente alla famiglia delle Colchicaceae.\nTassonomia.\nIl genere comprende le seguenti specie: \nIn Italia esistono sei specie:\nAvvelenamento.\nVELENOSO MORTALE. Contiene colchicina.\nSi tratta di specie assai velenose, alle cui tossine mortali non esiste antidoto. I rischi di avvelenamento sono spesso da ascrivere alla forte somiglianza dei fiori con quelli del genere \"Crocus che fioriscono a fine inverno,\" con cui vengono facilmente confusi. Della specie Colchicum autumnale che fiorisce a ottobre, bastano pochi milligrammi (erbette per fare risotto), per essere mortali per l'uomo."}
{"id": "2230570", "revid": "33689", "url": "https://it.wikipedia.org/wiki?curid=2230570", "title": "Via Veneto", "text": ""}
{"id": "2230572", "revid": "7336", "url": "https://it.wikipedia.org/wiki?curid=2230572", "title": "Poliritmo", "text": ""}
{"id": "2230573", "revid": "47767", "url": "https://it.wikipedia.org/wiki?curid=2230573", "title": "Roberto Meloni (judoka)", "text": ""}
{"id": "2230574", "revid": "599013", "url": "https://it.wikipedia.org/wiki?curid=2230574", "title": "Ivan Mart\u00ednez", "text": "Carriera.\nNel 1997 prende parte al campionato Europeo Velocit\u00e0 in classe 125 e guidando una Aprilia, classificandosi al 26\u00ba posto al termine dell'anno.\nPer quanto riguarda le competizioni del motomondiale, esordisce nel 1997, sempre nella stessa classe e con la medesima motocicletta; ha la possibilit\u00e0 di partecipare al GP di Catalogna grazie ad una wild card ma non \u00e8 riuscito a portare a termine la gara.\nNel motomondiale 1998 disputa altri due gran premi con il team Valencia Aspar ed uno anche nel 1999, senza per\u00f2 riuscire ad ottenere punti validi per la classifica iridata.\nNel 2000 ha ulteriori due possibilit\u00e0 e questa volta ottiene un piazzamento in 14\u00aa posizione, cosa che lo classifica al 29\u00ba posto al termine dell'anno.\nTerminate le sue partecipazioni mondiali si dedica esclusivamente alle competizioni del campionato spagnolo, correndo nel 2004 sia nella categoria formula extreme che alla supersport, mentre nel 2005 corre soltanto la supersport."}
{"id": "2230580", "revid": "1494169", "url": "https://it.wikipedia.org/wiki?curid=2230580", "title": "Giordano Morganti", "text": "Biografia.\nSi racconta che gi\u00e0 nell'infanzia riusc\u00ec a coltivare la sua passione per la fotografia costruendosi un ingranditore di legno. La sua collaborazione con \"Vogue\" inizia a 19 anni; fotografa fra gli altri: Jorge Luis Borges, Indro Montanelli, Cesare Musatti, Dustin Hoffman, Vasco Rossi, Fabrizio De Andr\u00e9, Francesca Neri, Sabrina Ferilli.\nI suoi lavori sono stati esposti in gallerie d'arte internazionali, alcuni di essi sono stati venduti ad un'asta organizzata dalla Amnesty International a scopo benefico. Di lui parla Vittorio Sgarbi definendo i suoi lavori come libri da leggere.\nOpere.\nHa scritto anche un libro in 3 volumi:"}
{"id": "2230582", "revid": "767487", "url": "https://it.wikipedia.org/wiki?curid=2230582", "title": "Natasha Thomas", "text": "Carriera.\nNel 2003, all'et\u00e0 di sedici anni, il singolo di debutto di Natasha Thomas, \"Why (Does Your Love Hurt So Much)\", raggiunge il numero quaranta della classifica in Germania (e la top four di airplay).\nIl suo primo album \"Save Your Kisses\", pubblicato all'inizio del giugno 2004, riscuote un grande successo. Il suo secondo singolo, \"It's Over Now\", si piazza al dodicesimo posto, grazie anche alla partecipazione del musicista reggae Sugar Daddy (che aveva gi\u00e0 lavorato con Buju Banton, Sizzla e Capleton).\nNel maggio 2004, intanto, Natasha Thomas era stata scelta come testimonial della Lacoste, cosa che le aveva permesso di far apparire in televisione parte della sua canzone \"Let Me Show You (The Way)\"."}
{"id": "2230583", "revid": "149485", "url": "https://it.wikipedia.org/wiki?curid=2230583", "title": "Giovanni Nicola Casale", "text": "Carriera.\n\u00c8 originario di Furci Siculo, cittadina nella quale \u00e8 cresciuto.\nVerso i 13 anni, nonostante giocasse a calcio, decise di seguire le orme del fratello maggiore e intraprendere la pratica del judo. Da qui cominciarono a collezionarsi le prime vittorie, poi l'arruolamento nel gruppo sportivo delle Fiamme Gialle e infine a partecipare alle Olimpiadi di Pechino 2008.\nPalmar\u00e8s.\n2006 Vinkovci (CRO) 3\u00ba ind. - 3\u00ba a squadre"}
{"id": "2230585", "revid": "561821", "url": "https://it.wikipedia.org/wiki?curid=2230585", "title": "Piet Paaltjens", "text": "Ha pubblicato opere in prosa con il suo vero nome ma \u00e8 pi\u00f9 conosciuto per le poesie pubblicate con lo pseudonimo di Piet Paaltjens.\nVita e carriera.\nHaverschmidt studi\u00f2 teologia calvinista all'Universit\u00e0 di Leida e complet\u00f2 gli studi nel 1858. Poi fu predicatore a Foudgum, Den Helder e Schiedam. Durante i suoi anni di studio pubblic\u00f2 le sue poesie su alcune riviste studentesche usando lo pseudonimo di Piet Paaltjens, per tenere separata la poesia dalle sue opere \"serie\" (prosa e sermoni).\nHaverschmidt ebbe una depressione che si aggrav\u00f2 dopo la morte della moglie, avvenuta nel 1891, e alla fine si suicid\u00f2 (1894)."}
{"id": "2230587", "revid": "599013", "url": "https://it.wikipedia.org/wiki?curid=2230587", "title": "Katsuji Uezu", "text": "Carriera.\nLe sue presenze nelle competizioni del motomondiale sono limitate a quelle ottenute grazie a wild card per partecipare ad alcune edizioni del Gran Premio motociclistico del Giappone.\nL'esordio risale all'edizione del 1997, nella classe 125 con una Yamaha. Corre anche quello del 1999 e quello del 2000 sempre senza cambiare n\u00e9 classe n\u00e9 motocicletta; in queste ultime due occasione giunge al traguardo tra i primi 15, conquistando punti iridati che lo portano a classificarsi rispettivamente al 24\u00ba e 34\u00ba posto a fine stagione."}
{"id": "2230588", "revid": "112892812", "url": "https://it.wikipedia.org/wiki?curid=2230588", "title": "One Nite Alone... Live!", "text": "One Nite Alone... Live! \u00e8 un box set di album live del cantante e musicista statunitense Prince con i The New Power Generation, pubblicato nel 2002 dalla NPG Records. I cd furono registrati durante il piccolo tour \"One Nite Alone\".\nIl box set \u00e8 inciso come fosse un unico live show. I primi due cd contengono la parte principale del live, mentre il terzo l'aftershow. Prince \u00e8 accompagnato dalla sua band dei New Power Generation e dai sassofonisti Maceo Parker e Candy Dulfer.\nTracce.\nDisco 1: Main act, part 1\nDisco 2: Main act, part 2 (Piano session)\nDisco 3: Aftershow party and jam session"}
{"id": "2230595", "revid": "928766", "url": "https://it.wikipedia.org/wiki?curid=2230595", "title": "William De Angelis", "text": "Fratello del pi\u00f9 conosciuto Alex, anche lui ha avuto una carriera di partecipazioni a competizioni del motociclismo.\nCarriera.\nLa sua carriera \u00e8 iniziata nel 1995 con le minimoto per passare in seguito al campionato Italiano Velocit\u00e0 ed al campionato europeo. Ha esordito nel motomondiale 1999, nella classe 125 con una Honda del team Matteoni Racing, usufruendo di una wild card in occasione del GP di Imola concludendo la gara al 12\u00ba posto e conquistando in tal modo i suoi primi punti iridati.\nNel 2000 \u00e8 passato ad una Aprilia del team Semprucci Biesse Aprilia, gareggiando in tutta la stagione giungendo al termine al 35\u00ba posto in classifica con 1 punto conquistato. Ha corso infine gli ultimi cinque Gran Premi nella stagione 2001 in sella ad una Honda del team Racing Service, senza ottenere punti.\nNel 2002 disputa la gara inaugurale del campionato italiano Stock 1000 chiudendo all'undicesimo posto,\nda questa stagione passa a gareggiare nella Superstock 1000 FIM Cup, dapprima con una motocicletta Yamaha ed in seguito con la Ducati 999, restandovi fino al 2005. Nel 2003 \u00e8 pilota titolare nel Campionato Italiano Stock1000. In sella ad una Ducati chiude la stagione all'ottavo posto con 34 punti.\nIn seguito ha partecipato, in sella ad una Honda CBR 600RR al campionato mondiale Supersport dal 2006 al 2008.\nNel 2009 passa invece alle competizioni automobilistiche nel settore dei rally."}
{"id": "2230596", "revid": "117649622", "url": "https://it.wikipedia.org/wiki?curid=2230596", "title": "La leggenda del santo bevitore (racconto)", "text": "La leggenda del santo bevitore (\"Die Legende vom heiligen Trinker\", 1939) \u00e8 un racconto autobiografico dello scrittore austriaco Joseph Roth. L'editore di Amsterdam Allert de Lange lo ha pubblicato postumo nel 1939. Tutta la straziata dispersione della vita di Roth \u2013 e soprattutto dei suoi ultimi anni, quando, proprio a Parigi, trovava una suprema, ultima lucidit\u00e0 nell'alcol \u2013 traspare in questa immagine di un uomo ormai tranquillamente estraneo a ogni societ\u00e0, visitato da brandelli di ricordi, generosamente disponibile a tutto ci\u00f2 che incontra\u00a0\u2013 e in segreto fedele a un unico e apparentemente inutile voto.\nTrama.\n1934, Il libro segue le vicende di un alcolizzato, Andreas Kartak. Originario dell'Impero Asburgico orientale, dove aveva lavorato nelle miniere di Quebecque. Dopo aver ucciso il marito della sua amante, \u00e8 fuggito a Parigi. Ora vive sotto i ponti della Senna: una sera, dopo il tramonto, nell'incerta luce del suo rifugio, riceve 200 franchi da un uomo che aveva deciso di convertirsi al cristianesimo, dopo aver conosciuto la storia della piccola Santa Teresa di Lisieux. Andreas si impegna a restituire il denaro la domenica seguente, facendo un'offerta nella chiesa di Ste-Marie des Batignolles, prima della messa delle dieci. Molte volte Andreas, aiutato dal destino, avr\u00e0 in tasca una somma di denaro sufficiente per saldare il proprio debito, recuperando l'onore e la dignit\u00e0; altrettante volte si lascer\u00e0 per\u00f2 distrarre da amori, vizi, vecchie amicizie, travolto dalla passione per le donne, gli amici e l'alcol (Pernod). Nelle ultime settimane della sua vita, nella primavera del 1934, Andreas Kartak Olschowice proveniente dalla Slesia polacca \u00e8 testimone e protagonista di una serie di miracoli che lo aiutano a rimettersi in sesto, a trovare abiti decenti, alcuni amici di un tempo e la donna amata.\nDopo il primo \"miracolo\" trova un borghese gentile, \"eccezionalmente grasso\", che lo assume per sovrintendere ad un trasloco e, oltre a pagargli il compenso pattuito di 200 franchi, gli offre da bere. Incontra anche la sua ex amante, Karoline, con cui aveva rotto prima di andare in prigione. Fanno una gita, si annoiano, passano la notte insieme ma all'alba Andreas, la vede \"pallida, gonfia, e con il respiro pesante, dormiva il sonno mattutino delle donne che invecchiano\". Si veste ed esce furtivamente, lasciandola addormentata. Nel portafoglio usato che ha comprato per sistemare il denaro guadagnato, trova una banconota da 1.000 franchi. Un vecchio compagno di scuola, diventato un calciatore, ricco e famoso, lo ospita nel suo albergo e lo riveste da capo a piedi. Qui ha un'avventura con una ballerina del casin\u00f2, Gabby, che per\u00f2 gli sfila parte dei soldi. Andreas non se la prende: \"il piacere si paga, e lui il piacere l'aveva avuto\". Nonostante tutto rimane fiducioso che i miracoli continuino. Si reca alla chiesa dove deve portare i 200 franchi alla piccola Therese e qui incontra un amico che, oltre a coinvolgerlo in altre sbornie, si rivela uno scroccone e gli sottrae i soldi che doveva lasciare in chiesa. La sera successiva, lo stesso uomo misterioso che gli aveva prestato i primi 200 franchi gliene d\u00e0 altri 200. Aspetta la domenica seguente, si reca in chiesa e qui, prima di poter consegnare i soldi, si sente male e muore \"Voglia Dio concedere a tutti noi, a noi bevitori, una morte tanto lieve e bella\".\nConsiderazioni.\nIl tema di fondo \u00e8 l'incerta collocazione sociale dei derelitti che Roth raffigura nei suoi romanzi: \u00abOvviamente duecento franchi sono meglio di venti, ma sono un uomo di parola. Sembra che lei non riesca neanche a vedermi. Non mi \u00e8 possibile prendere il denaro che mi vuole offrire, e precisamente per queste ragioni: primo, perch\u00e9 non ho mai avuto il piacere di fare la sua conoscenza; secondo, perch\u00e9 non saprei dirle in che modo e quando potrei ridarglieli; e terzo, perch\u00e9 lei non ha la possibilit\u00e0 di richiederne la restituzione prima del dovuto. Non possiedo un indirizzo. Quasi tutti i giorni vivo sotto questo o quel ponte. Ma anche se non possiedo un indirizzo sono un uomo di parola, come le ho gi\u00e0 detto\u00bb. Questo significa che, sia pure senza fissa dimora, Andreas rimane una persona cui bisogna riconoscere una certa dignit\u00e0. Come Franz Tunda, Nicholas Tarabas, Kargan e altri protagonisti dei romanzi di Roth, anche Andreas Kartak si muove in quella zona grigia, tra benessere e aberrazione, partecipando, senza crederci, ai riti di una borghesia che lo attrae e lo disgusta. Ospite su questa terra. Roth ed Andreas si somigliano. Entrambi provenienti dai territori di quello che fu il grande e multinazionale impero asburgico, dissolto e frantumato dopo la prima guerra mondiale. Dissipati e consumati dall'abuso di alcol eppure magicamente attaccati alla vita e ai suoi inspiegabili eventi. Pieni di speranza e sicuri del proprio valore, nonostante l'indifferenza di chi li guarda, li giudica e li giudica male. Come dice lo stesso Roth: \"Ecco quel che sono veramente: cattivo, sbronzo, ma in gamba\". Hackert accusa il racconto di essere eccessivamente autoreferenziale e sentimentale: \"una sbornia di auto-osservazione.\nTrasposizioni cinematografiche.\nFranz Josef Wild nel 1963, ne ha tratto un film con Ernst Fritz F\u00fcrbringer e con Hannes Messemer nel ruolo di Andreas. Di questo racconto \u00e8 stata realizzata una celebre trasposizione cinematografica, con lo stesso titolo, diretta da Ermanno Olmi. Nel ruolo di Andreas Kartak, l'attore olandese Rutger Hauer. L'opera vinse il Leone d'oro al Festival del cinema di Venezia nel 1989 e il premio David di Donatello nel 1989. Inoltre ricevette nove Movie Awards."}
{"id": "2230597", "revid": "56588", "url": "https://it.wikipedia.org/wiki?curid=2230597", "title": "Sede titolare di Villamagna di Proconsolare", "text": ""}
{"id": "2230598", "revid": "2062203", "url": "https://it.wikipedia.org/wiki?curid=2230598", "title": "Artelaide di Benevento", "text": "Biografia.\nSecondo la tradizione era figlia di Lucio, proconsole, e di Ancusa e si consacr\u00f2 spontaneamente al Signore.\nPer evitare l'interessamento dell'imperatore Giustiniano si rifugi\u00f2 in Italia con vari enuchi suoi servi per trovare scampo a Benevento presso lo zio paterno Narsete, capitano generale delle armi cesaree. Prima di giungere a Benevento, approd\u00f2 a Siponto dove, Artelaide, avrebbe incontrato un personaggio, di cui, nell'anonima \"Vita Arthellaidis,\" \u00e8 taciuta l'identit\u00e0, che le avrebbe chiesto del denaro per realizzare alcuni lavori nel Santuario di San Michele Arcangelo sul monte Gargano. La giovane, non solo decise di elargire il denaro, ma volle anche visitare la montagna sacra per pregare l'Arcangelo Michele. \nDurante il viaggio port\u00f2 con s\u00e9 effigie della Vergine SS.ma, che l'avrebbe aiutata a superare i numerosi ostacoli incontrati nel cammino; giunse infine a Benevento, incontrata dallo zio a Siponto. Arrivata nella penisola, trov\u00f2 rifugio nella chiesa di San Luca a Porta Rufina in Benevento, dove visse sino alla sua morte avvenuta il 3 marzo 567.\nNella chiesa di San Luca rimase cos\u00ec alla pubblica venerazione l'effigie portata da sant'Artelaide e chiamata Maria Ss. delle Grazie.\nCulto.\nRicordata nel Martirologio Romano: \"A Benevento, santa Artellaide, vergine\".\nDi lei scrive probabilmente Mario Diacono in \"Acta Sanctorum\" della Biblioteca Capitolare di Benevento, e pubblicata da Stefano Borgia nella sua \"Storia della pontificia citt\u00e0 di Benevento\" dove racconta dei viaggi sostenuti dalla santa.\nL'effigie di Maria Vergine delle Grazie.\nLe notizie della Santa si ritrovano anche nel della chiesa Metropolitana di Benevento e nella lapide commemorativa del 1338.\nGrazie a tali scritti siamo venuti a conoscenza che la donna eresse in San Luca un'edicola alla Vergine delle Grazie. La chiesa di San Luca in seguito venne dedicata alla santa."}
{"id": "2230602", "revid": "1543377", "url": "https://it.wikipedia.org/wiki?curid=2230602", "title": "Simbolismo fallico", "text": "Con simbolismo fallico s'identifica una rappresentazione simbolica dell'organo sessuale maschile in erezione, spesso associata al culto della fertilit\u00e0. Qualsiasi oggetto somigliante simbolicamente ad un mestolo pu\u00f2 essere identificato come fallo; queste immagini mimetiche raffiguranti la fertilit\u00e0 hanno spesso anche implicazioni culturali associate alla cucina e all'utensile maschile.\nOrigine ed etimologia.\nIn origine, nelle religioni pagane, il fallo era il simbolo cosmogonico del membro virile in erezione, cui venivano dedicati riti e preghiere, e per secoli \u00e8 stato oggetto di potere, tab\u00f9, mistero. Il termine \"fallo\" deriva dal latino \"phallus\", dal greco \u03c6\u03b1\u03bb\u03bb\u03cc\u03c2-\"phall\u00f3s\", da connettersi alla radice del sanscrito \"phalati\" (= germogliare, fruttificare) o alla radice della lingua protoindoeuropea b\u02b0el-\"phal\" (= gonfiare, gonfiarsi).\nPer l'etimologia \"pene\" deriva dal latino \"penis\", coda, poi membro virile, (da \"pes\"; cfr. il sanscrito vedico \"pasas\", membro virile, greco \"p\u00e9sos\", lituano \"p\u00edsti\", coito) e possiede una energia incontrollabile e misteriosa, in grado di procreare. Secondo l'antico grammatico Festo, \"penis\" deriverebbe da \"pendere\", perch\u00e9 pende come una coda.\nIn latino il termine ha la stessa radice di \"falsum\", e significa: commettere un errore, sbagliarsi, ovvero ingannare, circoscrivere, gabbare qualcuno in qualcosa (in alcuni testi con connotazione a carattere sessuale).\nArcheologia.\nUn fallo in siltite risalente all'incirca a 28\u00a0000 anni fa \u00e8 stato scoperto all'interno di una grotta nel sud della Germania, ed \u00e8 a tutt'oggi una delle pi\u00f9 antiche rappresentazioni falliche note.\nReligione.\nAntichit\u00e0.\nNell'antichit\u00e0 si ritrovano moltissime tracce dell'adorazione del fallo-pene: gli obelischi in Egitto, i monumenti di Delo, le costruzioni falliche della Persia e della Fenicia, le torri d'Irlanda e Scozia, i monoliti della Francia e della Corsica, i sassi piantati a Cuzco o nelle Indie, alcuni edifici Polinesiani e Giapponesi, alcune monete macedoni, le tombe etrusche, i Dolmen in Gran Bretagna, Sardegna, Malta e Spagna, i cippi agricoli in Puglia, Albania e Grecia oltre a testimonianze sulla religione orgiastica di Dioniso e nei baccanali. \nDel culto vero e proprio se ne sa molto poco. Le pitture della Villa dei Misteri a Pompei, anche se riproduzioni tardive (5 secoli dopo), ci danno un'idea dei riti. Tutto ci\u00f2 che si erige, quindi, sembra essere un riferimento fallico, almeno secondo l'interpretazione di Sigmund Freud, ora confutata su pi\u00f9 fronti e da vari autori.Questa energia incontrollabile era temuta dal Cristianesimo degli albori, che affermava la superiorit\u00e0 di Dio sull'uomo. Tuttavia Papi Cattolici eressero a loro volta obelischi: Papa Sisto V durante il suo papato (1585-1590) fu artefice dell'erezione di 4 obelischi, fra cui l'Obelisco Vaticano, il pi\u00f9 alto dei quattro (\u00e8 alto 40 metri e pesa 1500 quintali), che si erge tuttora in Piazza San Pietro a Roma , al centro della Piazza di fronte alla Basilica di San Pietro in Vaticano.\nAntico Egitto.\nIl fallo svolge un ruolo di primaria importanza nel culto del dio Osiride, nell'antica religione egizia: quando il corpo del dio dell'oltretomba fu tagliato in 14 pezzi da Seth, questi vennero sparpagliati per tutto il paese tanto che la moglie-sorella Iside fu costretta ad andare a recuperarli uno per uno; non ritrov\u00f2 per\u00f2 il pene del marito, che era stato inghiottito da un pesce (cos\u00ec com'\u00e8 narrato nel mito di Iside e Osiride). Presumibilmente la dea lo sostitu\u00ec con una sua rappresentazione in legno.\nIl dio Min \u00e8 stato spesso raffigurato come itifallico, cio\u00e8 con pene eretto.\nLo storico greco Callisseno di Rodi racconta di aver visto nel 275 a.C. una festa dionisiaca svoltasi ad Alessandria d'Egitto, durante la quale un fallo d'oro lungo 60 metri con in cima una stella d'oro fu portato in processione per tutta la citt\u00e0, davanti a mezzo milione di persone che intonavano inni in suo onore.\nMesopotamia e Medio Oriente.\nPer i Babilonesi, il dio Enki aveva creato i due fiumi Tigri e l'Eufrate proprio con la forza del suo pene.\nGli Assiri e i Fenici, adoravano il dio Kmul, divinit\u00e0 dall'enorme membro, potente generatore della vita.\nNella biblica Canaan i re mangiavano il pene del predecessore per assimilarne il potere.\nLe antiche popolazioni israelite giuravano ponendo la mano sull'organo, tanto che l'etimo \"testicoli\", dal latino \"testes\", cio\u00e8 piccoli \"testimoni\", deriva da questa usanza.\nPersio, per designare i testicoli, us\u00f2 proprio un diminutivo di \"testes\" (plurale), quasi a significare i due testimoni dell'atto sessuale (per questo uso cfr. anche il poeta rinascimentale Pietro Aretino).\nAntichit\u00e0 classica.\nNel mondo antico e classico e poi nella cultura greco-romana, il fallo era ritenuto l'origine della vita, in quanto considerato il generatore del seme: a ci\u00f2 \u00e8 dovuta la leggenda secondo cui le antiche civilt\u00e0 lo trasformano in divinit\u00e0.\nNella tradizione derivante dalla mitologia greca il dio Ermes, signore dei confini e degli scambi commerciali (comunemente denominato \"messaggero degli dei\") \u00e8 considerato una divinit\u00e0 fallica dall'associazione con le rappresentazioni che ne vengono fatte sulle erme, grandi pilastri fallici. Lo stesso figlio del dio, il mezzo-capro Pan, \u00e8 stato spesso raffigurato come avente un fallo eretto di dimensioni esagerate.\nPriapo \u00e8 un dio greco della fertilit\u00e0 il cui simbolo \u00e8 un grande fallo eretto; dal suo nome deriver\u00e0 anche il termine medico priapismo, disturbo consistente in un'incontrollabile erezione. Questo figlio di Afrodite e Dioniso (o Adone, a seconda delle differenti versioni del mito originale), \u00e8 il protettore del bestiame, della piante da frutto e dei giardini, oltre che dei genitali maschili. Priapo, originario forse del Mar Nero, si trasfer\u00ec prima in Grecia e poi a Roma, dove si confuse con il dio locale \"Mutinus Tutunus\" e a volte persino con lo stesso Pan (entrambi fanno difatti parte del grande corteo dionisiaco). A Roma, ove assunse l'aspetto di un satiro, si celebravano in suo onore i Lupercali.\nI Greci celebravano le \"falloforie\", processioni in cui enormi falli erano trasportati durante riti per incrementare i raccolti agricoli.\nNell'arte romana, il fallo veniva spesso raffigurato in affreschi e mosaici, generalmente posti anche all'ingresso di ville ed abitazioni patrizie. Il pene eretto era infatti considerato un amuleto contro invidia e malocchio. Inoltre, il culto del membro virile eretto, nella Roma antica era molto diffuso tra le matrone di estrazione patrizia a propiziare la loro fecondit\u00e0 e capacit\u00e0 di generare la continuit\u00e0 della \"gens\". Per questo, il fallo veniva usato anche come monile da portare al collo o al braccio. Sempre a Roma, le vergini patrizie, prima di contrarre matrimonio, facevano una particolare preghiera a Priapo, affinch\u00e9 rendesse piacevole la loro prima notte di nozze\nOnnipresente nella cultura romana, in particolare sotto forma di fascinus. Le rovine dell'antica Pompei hanno portato alla luce i tintinnabula (Tintinnabulum) , una specie di sonaglio azionato dal vento e composto da pi\u00f9 campanelle legate ad un'unica struttura dalle caratteristiche forme falliche; venivano usati per scongiurare le influenze malevoli: la statue di Priapo custodivano in modo simile i giardini privati delle ville patrizie.\nI bambini e ragazzini romani portavano con s\u00e9 la bulla, un amuleto indossato come medaglione contenente un fascinus fallico, questo fino a quando non entravano formalmente nell'et\u00e0 della giovinezza. Secondo Agostino di Ippona il culto del pater Liber, che presiedeva l'ingresso del cittadino nella virilit\u00e0 politica e sessuale, coinvolgeva anche il fallo.\nLa divinit\u00e0 fallica Mutunus Tutunus presiedeva al sesso coniugale. Un fallo sacro \u00e8 stato tra gli oggetti di vitale importanza per la sicurezza dello Stato romano e veniva conservato gelosamente dalle vestali.\nAi giorni nostri la citt\u00e0 greca di Tyrnavos tiene un annuale processione fallica o parata del pene-phallika, un evento tradizionale che si svolge durante i primi giorni della Quaresima.\nIndia.\nNella cultura Yoga il dio Shiva \u00e8 considerato \"Adi Yogi\" (colui che ha imparato lo Yoga) e \"Adi Guru\" (primo maestro); egli \u00e8 il primo praticante yogin e il primo Guru della scienza yogica. Nei suoi insegnamenti il dio d\u00e0 istruzioni molto dirette sulle tecniche per liberare l'anima incarnata dalle limitazioni di corpo e mente e farle vivere la sua vera natura beata; Shiva \u00e8 considerato con e senza forma ad un tempo: lo Shiva descritto con una forma viene adorato attraverso tutto un sistema di rituali sviluppatisi attorno a lui.\nProve di culti indiani nei confronti di pietre simil-falliche risalgono alla preistoria. Forme di pietra con diverse variet\u00e0 di \"teste\" stilizzate o di glande, si ritrovano in molti templi antichi; il celebre lingam conservato nel tempio di Parashurameshwar nel distretto di Chitoor dello Stato dell'Andhra Pradesh, meglio conosciuto come \"Gudimallam Linga\", \u00e8 alto circa un metro e mezzo scolpito in una pietra di granito nero lucidato. Risalente al 2300 a.C. \u00e8 uno dei linga esistenti del periodo pre-buddhista.\nIl linga gigante, cilindro fallico quasi naturalistico, si distingue per la sua prominenza bulbosa a forma di glande, ed una forma antropomorfa di Parashurama ne \u00e8 scolpita in rilievo. Nel corso dei secoli lo Shivalingam \u00e8 divenuto tendenzialmente sempre pi\u00f9 stilizzato e ovoidale, rispetto a quelli precedenti il VI secolo i quali mostrano una maggior propensione allo stile naturalistico.\nEtimologia.\n\"La prova linguistica indica che gli Ind\u00f9 post-vedici non solo hanno adottato la tradizione cultuale del linga dai popoli prevedici non ariani,ma che anche il termine stesso \u00e8 originario delle lingue austriche\" Chakravarti dice inoltre che la parola entr\u00f2 nella lingua sanscrito assieme a langula-coda, derivazioni della stessa sillaba-radice lang.\nSe questa correlazione \u00e8 accettata sulla base dell'evidente vicinanza fonetica delle parole linga-langula, allora non \u00e8 difficile riconoscerne neppure l'evoluzione semantica in langul-vomere: l'utilizzo del fallo o organo generativo maschile e l'utilizzo di uno strumento atto a coltivare la terra e fertilizzarla hanno un parallelo simbolico del tutto naturale e spontaneo, per la loro somiglianza sia esteriore che di significato (da una parte la procreazione umana col fallo, dall'altra la crescita della vegetazione col vomere).\nLingam di pietra sono stati rinvenuti in diversi siti della civilt\u00e0 dell'Indo e variano nel formato da quelli giganti di tre metri di lunghezza a pezzi molto piccoli; questi possono essere di steatite, pietra arenaria o argilla cotta ed alcuni i loro sono inconfondibili nella loro interpretazione naturalistica. Il culto fallico si \u00e8 diffuso nel subcontinente indiano a partire dal periodo Calcolitico ed \u00e8 stato immediatamente associato ai riti magici religiosi di quel tempo.\nIndonesia.\nNell'arcipelago indonesiano il linga fallico e la yoni femminile rimangono simboli comuni di armonia. Il palazzo del sultano-kraton di Kasepuhan, nella provincia di Giava Occidentale, possiede un certo numero di sculture linga-yoni lungo le sue pareti. Secondo le cronache indonesiane di \"Babad Tanah Jawi\" (Storia della terra di Java) il principe Puger si guadagn\u00f2 il potere regale divino ingerendo lo sperma direttamente dal fallo del suo predecessore il sultano Amangkurat II di Mataram (1677-1703).\nBhutan.\nIl fallo \u00e8 comunemente raffigurato nei dipinti in Bhutan: lo si usa per spaventare e cacciar via il Male.\nGiappone.\nIl santuario \"Mara Kannon\" a Nagato nella prefettura di Yamaguchi \u00e8 uno dei tanti santuari della fertilit\u00e0 presenti in Giappone esistenti ancor oggi. L'adorazione del fallo era storicamente diffusa ed \u00e8 presente nei festival \"Danjiri Matsuri\" a Kishiwada, nel Kanamara Matsuri (la festa scintoista del \"pene di ferro\") a Kawasaki, l'H\u014dnen Matsuri a Komari.\nAntica Scandinavia.\nIl dio della mitologia norrena Freyr \u00e8 una divinit\u00e0 fallica che rappresenta la fertilit\u00e0 maschile e l'amore sessuale.\nIl racconto di \"V\u00f6lsa \u00fe\u00e1ttr\" (narrato nel Flateyjarb\u00f3k e facente parte del Heimskringla) del IX secolo descrive una famiglia norvegese che adora il pene di un cavallo che hanno conservato.\nAlcune figure scultoree in pietra, come ad esempio la stele di Stora Hammar e la stele di T\u00e4ngelg\u00e5rda, erano di forma fallica.\nA Reykjav\u00edk si trova il museo fallologico islandese dedicato alle rappresentazioni artistiche dell'organo sessuale maschile.\nBalcani.\nKuker \u00e8 la divinit\u00e0 che personifica la fertilit\u00e0 e a volte assume personalit\u00e0 molteplice. In Bulgaria, uno spettacolo rituale di primavera (una sorta di carnevale della tradizione Kukeri) avviene dopo la messa in scena di uno spettacolo teatrale, in cui il ruolo di Kuker viene interpretato da un uomo abbigliato come piccolo caprone: indossa una maschera cornuta ed \u00e8 cinto in vita con un grosso fallo di legno. Durante il rito vari atti fisiologici sono interpretati, tra cui il rapporto sessuale nella sua qualit\u00e0 di simbolo del matrimonio sacro del dio, mentre la moglie simbolica che appare in stato di gravidanza mima i dolori del parto. Questo rituale inaugura i lavori dei campi - aratura e semina - ed \u00e8 effettuato con la partecipazione di numerosi personaggi allegorici, tra i quali l'imperatore e il suo seguito.\nAmerica precolombiana.\nLe figure di Kokopelli e Itzamn\u00e0 tra le civilt\u00e0 precolombiane includono spesso contenuti fallici. Inoltre, pi\u00f9 di 40 grandi sculture monolitiche (Xkeptunich) sono stati documentati in siti Maya, con la maggioranza degli esempi presenti nella regione Puuc dello Yucat\u00e1n. Uxmal possiede la pi\u00f9 grande collezione di sculture, ben 11; una scultura che misura 320\u00a0cm di altezza, con un diametro alla base di 44\u00a0cm, \u00e8 stata rinvenuta a Almuchil.\nCristianesimo.\nSanto Prepuzio secondo il Vangelo di Luca \u00e8 uno dei tanti reliquie attribuite a Ges\u00f9, un prodotto della circoncisione di Ges\u00f9. Secondo la tradizione ebraica, otto giorni (secondo il calcolo degli intervalli di giorni semitico e dell'Europa meridionale) dopo la sua nascita, l'occasione in cui al bambino \u00e8 stato formalmente dato il nome.\"\nLa circoncisione di Ges\u00f9 \u00e8 stata tradizionalmente vista come la prima volta che il sangue di Cristo \u00e8 stato versato, e quindi l'inizio del processo di redenzione dell'uomo, e una dimostrazione che Cristo era completamente umano.\nIn vari momenti della storia, un certo numero di chiese in Europa hanno affermato di possedere il prepuzio di Ges\u00f9, a volte contemporaneamente. Ad essa sono stati attribuiti vari poteri miracolosi. Leo Allatius, secondo quanto riferito \u00e8 arrivato al punto di sostenere che il prepuzio \u00e8 diventato gli anelli di Saturno.\nSette alternative.\nNella \"Ecclesia Gnostica Catholica (E.G.C.)\", braccio ecclesiastico dell'Ordo Templi Orientis, fondata da Aleister Crowley, vi sono alcuni rituali che richiedono la pratica del consumo e ingestione di sperma durante la messa gnostica.\nLa Chiesa di San Priapo \u00e8 una nuova religione nordamericana centrata sul culto del fallo. Fondata a Montr\u00e9al nel 1980 da D.F. Cassidy, ha un suo seguito soprattutto tra uomini omosessuali canadesi e statunitensi; qui anche lo sperma viene trattato con la riverenza dovuta ed il suo consumo costituisce un atto di culto, essendo stimato come sacra causa della divina potenza vivificante.\nSimbolo di potere.\nPer i Greci ed i Romani il pene era simbolo di potere: nell'antica Roma, spesso le dimensioni e la forma del pene agevolavano la carriera militare. Proprio tra i Romani, inoltre, il pene fungeva da portafortuna. Il \"fascinum\" era un amuleto fallico contro il malocchio da appendere al polso. Di qui il gesto scaramantico di \"toccarsi\" (o di toccare il corno, a forma fallica) per attingere energia.\nTertulliano (150 d.C.-220 d.C.) diceva che durante l'orgasmo l'uomo perde una parte dell'anima: un modo antico di concepire l'energia umana, ma anche un'ammonizione morale.\nCon il cattolicesimo, il fallo, da divinit\u00e0, divenne demoniaco. : il pene, per Anselmo d'Aosta \u00e8 la \"verga del diavolo\".\nNessun organo, diceva sant'Agostino, \u00e8 pi\u00f9 corrotto del pene.\nCos\u00ec nel Rinascimento papa Pio IV fece coprire gli attributi maschili a eletti e dannati nella Cappella Sistina di Michelangelo.\nPsicoanalisi.\nLa psicoanalisi lo ha posto al centro della vita mentale, e anche nel linguaggio primeggia: l'organo sessuale maschile ha 1047 sinonimi (40 pi\u00f9 della vulva), per esprimere i concetti pi\u00f9 disparati, dalla forza (\"cazzuto\"), all'imbecillit\u00e0 (\"cazzone\").\nLa visione simbolica del fallo vuole rappresentare i poteri generativi maschili. Secondo Sigmund Freud, mentre tutti i maschi possiedono un pene, nessuno pu\u00f2 possedere il fallo simbolico. Jacques Lacan include nei suoi scritti un saggio dal titolo \"Il significato del fallo\" che articola la differenza tra essere e avere un fallo; gli uomini hanno il fallo, le donne si trovano ad essere-fallo (acquisirlo): il fallo simbolico \u00e8 concetto dell'essere maschile per eccellenza, possederlo viene paragonato ad avere il dono divino.\nIn termini culturali, il fallocentrismo \u00e8 usato per descrivere una dottrina maschilista incentrata sul potere derivante dal possesso del fallo.\nUso moderno.\nDal fallo derivano le rappresentazioni dei cornetti delle superstizioni mediterranee (per esempio a Napoli).\nI culti fallici sono sopravvissuti fino ad oggi, anche se mimetizzati sotto altre forme, come la \"Sagra dei gigli\" a Nola, la \"Corsa dei ceri\" a Gubbio e durante le feste di carnevale a Firenze (cfr. Vasco Pratolini in \"Cronache di poveri amanti\").\nIl fallo \u00e8 spesso usato per pubblicizzare la pornografia, cos\u00ec come la vendita di contraccettivo. Viene utilizzato anche per provocazioni e scherzi ed \u00e8 il fulcro di molti spettacoli per adulti.\nIl fallo ha avuto poi tutta una serie di nuove interpretazioni artistiche durante il XX secolo, stimolate in ci\u00f2 dalle interpretazioni psicologico-psicoanalitiche. Un esempio \u00e8 dato da \"Principessa X\" dello scultore modernista rumeno Constantin Br\u00e2ncu\u0219i: l'opera ha creato scandalo al Salon del 1919 in quanto rappresenta la caricatura della principessa Marie Bonaparte come grande fallo di bronzo scintillante dotato di testicoli gonfi. L'artista ha voluto qui simboleggiare l'ossessione della Bonaparte per il pene e i suoi studi riguardanti l'orgasmo vaginale.\nEsiste anche un concorso inaugurato nel 2003 che premia l'edificio pi\u00f9 fallico costruito in ambito architettonico.\nLa rappresentazione di simboli fallici sotto forma di graffiti o disegni \u00e8 frequentissima: quasi in ogni luogo in cui ci siano iscrizioni (ascensori, bagni pubblici, muri) \u00e8 facile trovare immagini stilizzate di falli (detti ad esempio \"paduli\") a dimostrazione che la simbologia fallica sopravvive ancora, \u00e8 diffusissima e fa parte dell'immaginario collettivo.\nArte contemporanea.\nMolti scultori hanno creato opere falliche, alcune con significato pi\u00f9 sottile ed ambiguo, altre invece con riferimenti pi\u00f9 chiari ed evidenti. Uno di questi esempi pu\u00f2 esser la statua in onore della rivoluzione dei Garofani posizionata sulla cima di una collina a Lisbona, creata da Jo\u00e3o Cutileiro.\nUn altro esempio pu\u00f2 essere la statua denominata \"Crystal\" situata in una delle pi\u00f9 importanti piazze di Stoccolma, Sergels Torg, creata da Edvin \u00d6hrstr\u00f6m. Pu\u00f2 essere veduta come struttura fallica, come lo sono molti altri obelischi sparsi in tutto il mondo."}
{"id": "2230605", "revid": "1318658", "url": "https://it.wikipedia.org/wiki?curid=2230605", "title": "Chadutt\u0117", "text": "Il Chadutt\u0117 () \u00e8 un fiume della Siberia Occidentale che scorre nel Nadymskij e nel Purovskij rajon del Circondario autonomo Jamalo-Nenec, in Russia.\nIl fiume \u00e8 un affluente di sinistra del fiume Pur e sfocia in un suo ramo deltizio poco primo del suo sbocco nell'Estuario del Taz. La sua lunghezza \u00e8 di 373\u00a0km, l'area del bacino \u00e8 di 8\u00a0040\u00a0km\u00b2. Scorre prima in direzione nord e poi verso est. Il bacino del fiume ha oltre 700 fiumi e torrenti, di cui quattro sono fiumi lunghi pi\u00f9 di 50\u00a0km. Gli affluenti pi\u00f9 significativi sono: En\"jacha (da destra), Sidjamjutja e Sedajacha (da sinistra). Congela a ottobre, e sgela a fine maggio - inizio giugno. "}
{"id": "2230606", "revid": "322321", "url": "https://it.wikipedia.org/wiki?curid=2230606", "title": "Diocesi di Villamagna di Proconsolare", "text": "La diocesi di Villamagna di Proconsolare (in latino: \"Dioecesis Villamagnensis in Proconsulari\") \u00e8 una sede soppressa e sede titolare della Chiesa cattolica.\nStoria.\nVillamagna, identificabile con Henchir-Mettich nell'attuale Tunisia, \u00e8 un'antica sede episcopale della provincia romana dell'Africa Proconsolare, suffraganea dell'arcidiocesi di Cartagine.\nSono due i vescovi documentati di Villamagna. Alla conferenza di Cartagine del 411, che vide riuniti assieme i vescovi cattolici e donatisti dell'Africa romana, prese parte il cattolico Augendo, convertitosi dal donatismo. Cipriano assistette al concilio antimonotelita di Cartagine del 646.\nDal 1933 Villamagna di Proconsolare \u00e8 annoverata tra le sedi vescovili titolari della Chiesa cattolica; dal 15 ottobre 2013 l'arcivescovo, titolo personale, titolare \u00e8 Fernando V\u00e9rgez Alzaga, L.C., presidente del Governatorato dello Stato della Citt\u00e0 del Vaticano e della Pontificia commissione per lo Stato della Citt\u00e0 del Vaticano."}
{"id": "2230608", "revid": "599013", "url": "https://it.wikipedia.org/wiki?curid=2230608", "title": "Convento di San Felice", "text": "Il convento di San Felice si trova nella citt\u00e0 di Benevento, lungo il viale Atlantici. Ristrutturato alla fine del XX secolo, oggi ospita gli uffici della Soprintendenza ai beni archeologici ed \u00e8 sede di mostre temporanee.\nStoria.\nI frati cappuccini che fondarono il convento ebbero per 43 anni il loro monastero in posizione pi\u00f9 elevata, nei pressi della \"Collina delle Guardie\", e lamentavano perci\u00f2 un'eccessiva distanza dalla citt\u00e0.\nLo storico locale Annecchini racconta che i padri cappuccini fondarono il convento e la chiesa nella collocazione attuale, sotto il titolo di \"Santa Maria della Santit\u00e0\", nel 1595, sotto papa Clemente VIII e l'arcivescovo Massimiliano Palombara. Il nuovo sito fu comprato (con atto del notaio Gironimo Grasso del 9 maggio 1595) da Giovanni Mariella, per 460 ducati.\nIl terreno si estendeva per circa sette \"tomoli\", con dentro una casetta di fabbrica. Era chiamato Santa Croce, dal nome di una chiesa che vi sorgeva, appartenente al monastero di San Vittorino.\nIl convento era un asilo di pace, in cui la preghiera s'intrecciava allo studio. Vi si distinse padre Vittorio Piperno, che per pi\u00f9 anni fu lettore di Filosofia e Teologia a Napoli, nonch\u00e9 celebre oratore. Realizz\u00f2 un \"Quaresimale\" nel 1699.\nAlla fine del XIX secolo il convento fu soppresso, e l'edificio fu adibito a carcere giudiziario.\nSvolse questa funzione fino ai primi anni 1970, poi il carcere fu trasferito nella nuova costruzione di contrada Capodimonte.\nLa chiesa.\nLa chiesa annessa al convento non era ornata preziosamente ma, sobria e tranquilla, invitava al raccoglimento. Dopo la soppressione del convento, la chiesa fu ristrutturata per ospitare la sezione femminile del carcere.\nAgli inizi del XX secolo, nell'eseguire lavori di muratura della chiesa, si rinvennero due croci ornamentali in marmo per la consacrazione, e due lapidi commemorative: la pi\u00f9 grande ricorda la dedicazione fatta dal cardinale Orsini il giorno 11 giugno 1690, dopo la ricostruzione successiva al terremoto del 1688. Sull'altra lapide pi\u00f9 piccola si legge:\n\"TEMPLVM HOC\"\n\"IN HONOREM DIVAE MARIAE PACIS\"\n\"DICATVM\"\n\"MVNIFICENTIA MVNICIPI\"\n\"CIVITATIS HVIVSCE\"\n\"AC BENEFACTORVM\"\n\"RESTAURATVM FVIT\"\n\"A.D. MDCCCLIV\"\nLa festa del Redentore.\nAssai rinomata era la festa cosiddetta del Redentore, per il gran concorso di forestieri, per le luminarie, per i concerti musicali e per molti carri colmi di grano e di svariati commestibili, che venivano offerti dal popolo devoto.\nLa festa si svolgeva in particolare sul largo quadrato di fronte all'ingresso della chiesa.\nIl tempio di Cerere.\nSecondo lo storiografo beneventano \"Alfonso De Blasio\" (1597 - 1656) sull'area attuale del convento di San Felice, sarebbe sorto il tempio di Cerere.\nNel 1600, apparivano ancora i residui di una scalea che conduceva all'ingresso del sacro luogo.\nEgli ci fa anche sapere che il luned\u00ec in Albis il popolo si recava fuori \"Porta Somma\" una delle porti della citt\u00e0, a solennizzare la festa di san Felice e pregare per la fertilit\u00e0 dell'anno e quindi delle messi, dandosi poi con allegrezza a banchettare."}
{"id": "2230609", "revid": "109489186", "url": "https://it.wikipedia.org/wiki?curid=2230609", "title": "Mordy-jacha", "text": "La Mordy-jacha (anche \"Mordyjacha\" o \"Murty-jacha\") \u00e8 un fiume della Russia siberiana nordoccidentale (Circondario Autonomo Jamalo-Nenec), tributario del mare di Kara.\nScorre nella sezione centrale della penisola Jamal; ha origine dal lago \"Jambuto\" e scorre dapprima con direzione settentrionale; nel basso corso si volge verso occidente, prima di sfociare (con due distinti bracci deltizi) nel mare di Kara presso il villaggio di \"Mordynjacha\".\nL'intero bacino \u00e8 molto ricco di laghi, fra i quali i maggiori sono \"Malto\", \"Erto\", \"Jambuto\", \"Mordymalto\"; sono compresi nel bacino circa 580 corsi d'acqua tributari, il maggiore dei quali sono i fiumi \"Sejacha\", \"Nerutajacha\" e \"Jumbydyjacha\".\nIl clima artico del bacino fa s\u00ec che la Mordy-jacha abbia periodi di gelo pi\u00f9 prolungati del resto dei corsi d'acqua del bassopiano siberiano occidentale e piene annuali pi\u00f9 tardive. Gelata in superficie, mediamente, dalla seconda met\u00e0 di ottobre alla seconda met\u00e0 di maggio, raggiunge i valori minimi annuali di portata nei mesi di marzo e aprile; la stagione della piena annuale (nella quale viene evacuata circa la met\u00e0 della portata annuale, che alla foce \u00e8 circa 1,8-1,9\u00a0km\u00b3) va, in media, da giugno ad agosto."}
{"id": "2230612", "revid": "309289", "url": "https://it.wikipedia.org/wiki?curid=2230612", "title": "Purpe", "text": "Il Purpe () \u00e8 un fiume della Russia siberiana occidentale, affluente di sinistra del Pjakupur (bacino idrografico del Pur). Scorre nel Purovskij rajon del Circondario autonomo Jamalo-Nenec.\nNasce nella sezione settentrionale del bassopiano siberiano occidentale, circa 15\u00a0km a nordovest della citt\u00e0 di Muravlenko; sfocia nel Pjakupur circa 30\u00a0km a sudovest dell'insediamento di Tarko-Sale. Il maggiore tributario del Purpe \u00e8 il fiume Puritej (lungo 100\u00a0km), confluente da sinistra.\nIl Purpe \u00e8 gelato in superficie, mediamente, dalla seconda met\u00e0 di ottobre alla seconda met\u00e0 di maggio; i minimi annuali di portata si raggiungono nei mesi di marzo e aprile, mentre la stagione della piena annuale (nella quale viene evacuata circa la met\u00e0 della portata annuale, che alla foce \u00e8 circa 1,5\u00a0km\u00b3) va, in media, da met\u00e0 maggio a met\u00e0 luglio."}
{"id": "2230613", "revid": "309289", "url": "https://it.wikipedia.org/wiki?curid=2230613", "title": "Etypur", "text": "Lo Etypur () \u00e8 un fiume della Russia siberiana occidentale, braccio sorgentizio di sinistra dell'Ajvasedapur (bacino idrografico del Pur). Scorre nel Purovskij rajon del Circondario autonomo Jamalo-Nenec.\nDescrizione.\nNasce dal versante settentrionale della catena di bassi rilievi conosciuti come Uvali siberiani, dal gruppo dei laghi Tagr\u0117mtortian', attraversando poi una sezione del bassopiano della Siberia occidentale con direzione mediamente sud-nord, senza incontrare centri urbani di rilievo; si unisce con il fiume Erkalnadejpur dando origine all'Ajvasedapur. Suoi maggiori affluenti sono: Tyrl'jacha (lungo 158\u00a0km) e Chadutejjacha (130\u00a0km)\nLo Etypur \u00e8 gelato in superficie, mediamente, dalla seconda met\u00e0 di ottobre alla seconda met\u00e0 di maggio; i minimi annuali di portata si raggiungono nei mesi di febbraio, marzo e aprile, mentre la stagione della piena annuale (nella quale viene evacuata circa la met\u00e0 della portata annuale, che alla foce \u00e8 circa 2,3\u00a0km\u00b3) va, in media, da met\u00e0 maggio a met\u00e0 luglio."}
{"id": "2230615", "revid": "52953", "url": "https://it.wikipedia.org/wiki?curid=2230615", "title": "Pesatore", "text": "Con il termine del pesatore si indicava un pubblico ufficiale diffuso nel passato.\nIncarichi.\nA lui era affidato il compito di pesare le merci che si vendevano sul mercato, peso in base al quale veniva quantificata l'imposta che doveva pagare il contribuente (anticamente veniva chiamata anche \"gabella\")."}
{"id": "2230628", "revid": "1543377", "url": "https://it.wikipedia.org/wiki?curid=2230628", "title": "Campionato europeo dei piccoli stati di pallavolo maschile 2000", "text": "Il campionato europeo dei piccoli stati di pallavolo maschile 2000 si \u00e8 svolto dal 24 al 28 maggio 2000 a La Valletta, a Malta: al torneo hanno partecipato dieci squadre nazionali europee di stati con meno di un milione di abitanti e la vittoria finale \u00e8 andata per la prima volta a Cipro.\nRegolamento.\nLe squadre hanno disputato una prima fase a gironi con formula del girone all'italiana; al termine della prima fase:\nPodio.\nCampione.\nCipro(Primo titolo)\nSecondo posto.\nScozia\nTerzo posto.\nLussemburgo"}
{"id": "2230632", "revid": "76963", "url": "https://it.wikipedia.org/wiki?curid=2230632", "title": "Amiel Daemion", "text": "Si trasfer\u00ec con la famiglia in Australia a due anni ed intraprese la carriera di attrice negli anni '90, recitando tra l'altro in \"The Silver Brumby\" con Russell Crowe e Caroline Goodall. La sua carriera musicale ebbe un picco nel 1999 quando assieme al produttore Josh Abrahams pubblic\u00f2 la canzone \"Addicted to Bass\", che arriv\u00f2 nella top-twenty australiana: ci\u00f2 le permise di pubblicare in seguito gli album studio \"Audio Out\" nel 2003 e \"These Ties\" nel 2005."}
{"id": "2230635", "revid": "124690983", "url": "https://it.wikipedia.org/wiki?curid=2230635", "title": "The Fugs", "text": "The Fugs sono stati un gruppo rock statunitense.\nSono stati tra i primi artisti a fondere musica rock e poesia, nonch\u00e9 tra i primi a servirsene come strumento di satira politica. Il loro stile \u00e8 spesso stato etichettato come \"avant rock.\"\nSono stati definiti \"il primo vero gruppo underground della storia\".\nStoria.\nGli inizi della band.\nVerso la fine del 1964 il poeta beat newyorkese Ed Sanders, attivista politico della sinistra radicale americana e giornalista, che dirigeva un negozio di libri e pubblicazioni alternative chiamato Peace Eyebook, ebbe l'idea di mettere in musica le proprie poesie e quelle di un conoscente, un tizio di quarant'anni di nome Tuli Kupferberg che abitava l\u00ec vicino, ed era anch'esso un poeta appartenente alla Beat Generation. I due decisero di formare un gruppo che combinasse poesia, folk, rock e agitazione sociale; il tutto condito con un senso dell'humor tipico della cultura ebraica, dal momento che Kupferberg era un ebreo di origini europee. Inizialmente nel progetto vennero coinvolti altri due poeti, tali Al Fowler e Szabo; che ebbero l'idea di uscire in pubblico con una performance che ricordava un po' il Cabaret Voltaire dei dadaisti zurighesi, e ispirarono pure alcune delle pi\u00f9 caustiche composizioni dei Fugs, il nome che i quattro avevano scelto per presentarsi e che era derivato dalla storpiatura della censuratissima parola \"fuck\". Szabo e Fowler per\u00f2 si rivelarono subito inadatti alle esibizioni dal vivo e ben presto lasciarono la band che nel frattempo decise di reclutare due musicisti esperti gi\u00e0 noti nel circuito folk del Greenwich Village, Pete Stampfel e Steve Weber, conosciuti come duo chiamato the Holy Modal Rounders. Dopo le prime prove nel negozio di Sanders e le prime esibizioni venne reclutato un percussionista proveniente dal Texas, un giovane ex studente di college chiamato Ken Weaver, aspirante poeta e improvvisato batterista; Weaver si dimostr\u00f2 subito in grado di comporre materiale per il gruppo e ora c'erano canzoni sufficienti per produrre un album.\nLe registrazioni per la Folkways.\nNella primavera del 1965 incominciarono le registrazioni per la Folkways Records al Cue Recording Studio sulla 46esima strada, una sequenza di 14 pezzi che ricordava il sound delle Jug Band che includeva titoli come \"The Ten Commandments\", \"CIA Man\" e \"Nothing\"; quest'ultima una vera apologia del nulla.\nDopo una serie di concerti estivi al Bridge Theatre di St. Mark's Place, un locale noto per esibizioni dell'avanguardia e dopo alcune performance assieme ai neonati Velvet Underground e agli artisti della Factory di Andy Warhol, i Fugs si esibirono assieme al poeta Allen Ginsberg e ad alcuni jazzisti d'avanguardia, il tutto verr\u00e0 pubblicato anni dopo su etichetta ESP in un flexi-disc intitolato \"Electric Newspaper from Hiroshima Day\".\nIn estate la formazione sub\u00ec un cambiamento: se ne and\u00f2 Pete Stampfel e arrivarono il chitarrista Vinnie Leary ed il bassista John Anderson, la cui voce in falsetto si pu\u00f2 udire in brani come \"Carpe Diem\" e \"Slum Goddess\", registrate nella seconda session per la Folkways, dove questa volta Weaver si cimenta alla batteria. L'aspetto dei musicisti in questo periodo era molto differente dagli standard dei gruppi dell'epoca: i capelli lunghi e incolti, le barbe da beatnicks, i calzoni corti e le magliette a righe di Kupferberg e gli stivaletti a punta e i pantaloni in pelle nera di Sanders, li ponevano in una dimensione del tutto particolare, veri anticipatori dello stile \"freak\".\nIl primo tour.\nForti di una maggior esperienza il gruppo part\u00ec per una tourn\u00e9e di sei settimane attraverso gli Stati Uniti con un furgone guidato da Lee Crabtree, un tizio che si rivel\u00f2 ben presto un bravo pianista, tanto da diventare subito membro della band e infatti debutt\u00f2 coi Fugs a San Francisco. Sempre in California, in estate il gruppo ebbe modo di suonare con i Jefferson Airplane, da poco formatisi e con Country Joe and the Fish, una formazione fortemente politicizzata; mentre a Los Angeles fecero amicizia con le Mothers Of Invention di Frank Zappa coi quali ebbero modo di scambiare idee e suggerimenti, influenzandosi reciprocamente.\nLa ESP e il cambio di etichetta.\nOttenuto un contratto con l'etichetta ESP, e dopo aver pubblicato il loro primo LP intitolato \"The Fugs First Album\", prodotto da Ed Sanders e Harry Smith, il gruppo inizi\u00f2 il 1966 tra molteplici impegni e un nuovo cambio di formazione, infatti si aggiunse il chitarrista Pete Kearney e a febbraio completarono le registrazioni per il loro secondo disco, prodotto da Sanders e Richard Alderson e intitolato semplicemente \"The Fugs\", un lavoro pi\u00f9 sbilanciato verso il rock, rispetto alle atmosfere naif del primo folk-rock dove tra le consuete ballate al vetriolo quali \"Frenzy\" o \"Kill For Peace\" faceva capolino la primitiva psichedelia di \"Virgin Forest\", arricchita da rumori di giungla e suoni inarticolati.\nSempre in quell'anno il gruppo fece la sua comparsa nel film di Conrad Rooks \"Chappaqua\", dove furono catturati in una breve sequenza in bianco e nero che riproponeva le abituali, caotiche ed anfetaminiche esibizioni live dei Fugs, spesso caratterizzate dal consumo di benzedrina, LSD e cannabis direttamente \"on stage\". Nel mese di maggio, dopo una serie di concerti assieme ad altri artisti ESP quali Albert Ayler e Sun Ra, i Fugs subirono un nuovo cambio di formazione: John Anderson fu precettato dalla leva militare e Pete Kearney moll\u00f2 la band; a suonare il basso arriv\u00f2 per un certo periodo Chuck Rainey e successivamente, in pianta stabile Charlie Larkey; mentre inizi\u00f2 un vorticoso avvicendarsi di chitarristi che nel giro di pochi mesi vide arrivare gente come John Kalb, rimpiazzato per poche settimane dal folksinger Stefan Grossman, che lasci\u00f2 poi il posto a Jake Jacobs; quest'ultimo aveva sostituito definitivamente il dimissionario Vinnie Leary.\nPoi in seguito ad un diverbio tra i componenti del gruppo e l'etichetta ESP dovuto ad un mancato pagamento di royalties, i Fugs ruppero il contratto e firmarono per la Reprise. La ESP dal canto suo fece uscire un disco formato da avanzi delle registrazioni delle prime session, intitolato \"Virgin Fugs\", generalmente considerato come il terzo album della band.\nIrriverenti, provocatori e dissacranti i Fugs incapparono spesso nella severissima e bigotta censura americana e a volte i loro spettacoli venivano interrotti dalla polizia e i membri del gruppo subivano periodici fermi o arresti con l'accusa di oscenit\u00e0 in luogo pubblico.\nIl periodo con la Reprise.\nI Fugs entrarono nel 1967 abbracciando in pieno lo spirito del Flower-Power e in primavera iniziarono le registrazioni agli studi della Atlantic per il loro nuovo album, il pi\u00f9 psichedelico mai realizzato e considerato come il loro capolavoro di sempre: \"Tenderness Junction\", che vedeva come ospiti illustri Allen Ginsberg e Gregory Corso, che facevano la loro apparizione nel brano \"Hare Krishna\", impreziosito dal sitar di Jake Jacobs.\nAlle incisioni parteciparono anche diversi session-man da studio come il chitarrista Eric Gale e ben presto il gruppo and\u00f2 incontro ad una nuova trasformazione, infatti Jacobs lasci\u00f2 il posto a Ken Pine e venne aggiunto alla band un chitarrista e violinista di nome Danny Kortchmar, in seguito famoso produttore.\nNel 1968 anche Kortchmar concluse l'esperienza coi Fugs e a questo punto vennero reclutati il bassista Bill Wolf e un batterista esperto di nome Bob Mason e con questa formazione registrarono altri due album in studio, intitolati \"It Crawled Into My Hand, Honest\" , e \"Belle Of Avenue A\", ed uno dal vivo, \"Golden Filth\", uscito nel 1969, data dello scioglimento della band."}
{"id": "2230636", "revid": "290948", "url": "https://it.wikipedia.org/wiki?curid=2230636", "title": "Verbo supporto", "text": "Si dice verbo supporto ogni verbo che, oltre al proprio significato lessicale di verbo predicativo, pu\u00f2 esprimere una funzione grammaticale, cio\u00e8 quella di supportare un nome d'azione, che da solo non potrebbe esprimere categorie grammaticali come numero, persona e tempo.\nI verbi supporto formano sintagmi verbali particolari, detti costrutti a verbo supporto (CVS). In base al grado di lessicalizzazione, tali costrutti vengono classificati come collocazioni o come polirematiche.\nUn costrutto a verbo supporto, secondo la teoria avanzata di Maurice Gross, \u00e8 un nesso tra un verbo e un sostantivo in cui la funzione di predicato \u00e8 assunta dal sostantivo, mentre il verbo si svuota del suo significato originario e prende la funzione di supporto. Ad esempio, nell'espressione \"fare una visita\", al posto di un verbo predicativo \"visitare\" abbiamo un nesso tra un verbo supporto \"fare\" e un verbo sostantivato \"visita\", che assume il ruolo di predicato. Il sostantivo pu\u00f2 essere un verbo sostantivato (ad esempio \"prendere una \"decisione\"\") oppure un aggettivo sostantivato (ad esempio \"essere in \"imbarazzo\"\").\nSecondo Zellig Harris (1976) nel costrutto a verbo supporto il valore operativo del verbo si sposta sul nome, che viene perci\u00f2 denominato \"nome operativo\". La scelta del verbo dipende perci\u00f2 dal nome con funzione predicativa. Il centro dell'informazione \u00e8 il nome ed \u00e8 questo che seleziona i propri argomenti. Il nome operativo pu\u00f2 inoltre essere sostituito da un aggettivo, per esempio \"essere imbarazzato - essere in imbarazzo\". Spesso troviamo anche una preposizione che dipende o dal verbo supporto o dal nome, per esempio \"venire a conoscenza di\", dove la preposizione \"a\" dipende dal verbo \"venire\", mentre la preposizione \"di\" dipende dal nome \"conoscenza\".\nStoria degli studi sul verbo supporto.\nLa nozione di verbo supporto \u00e8 piuttosto recente. Peter von Polenz (1963) e Zellig Harris (1976) elaborarono questo concetto quasi contemporaneamente negli anni sessanta. Von Polenz introdusse il concetto di \"Funktionsverb\", che venne elaborato successivamente nella nozione di \"Funktionsverbgef\u00fcge\", ancora oggi usata nella linguistica tedesca. Per le lingue romanze i primi studi sui verbi supporto sono stati effettuati in francese negli anni settanta a Parigi, da Maurice Gross (1975), J. Giry-Schneider (1978) e Gaston Gross (1986). Questi studi distinguevano tra \"construction \u00e0 verbe support\" e \"locution verbale\". Per la lingua italiana sono di particolare importanza gli studi del gruppo dell'Universit\u00e0 di Salerno: Emilio D'Agostino, Annibale Elia (D'Agostino, Elia 1988) e Anna Cicalese (Cicalese 1999).\nNella terminologia inglese i verbi supporto sono chiamati \"support verbs\" or \"light verbs\", mentre i costrutti a verbo supporto sono chiamati \"support verb constructions\" (L. Danlos 1992, B. Krenn 2000, citate in Nesselhauf, 2005) o \"stretched verb constructions\" (D.J. Allerton 2002). Nella linguistica inglese lo studio dei verbi supporto ha inizio negli anni sessanta con il contributo di Olsson, Rensky, Hoffmann e Nickel (citati in v. Polenz, 1987).\nVerbi supporto neutri ed estesi.\nCicalese (1999) distingue tra i verbi supporto di base o \"neutri\" cio\u00e8 per l'italiano \"fare, dare, avere, essere o prendere\" e i verbi supporto \"estesi\", quando il verbo aggiunge un valore semantico al costrutto. Questo valore pu\u00f2 essere:\nI verbi supporto estesi possono generalmente essere sostituiti da un verbo supporto di base, per esempio \"presentare le scuse - fare le scuse\". La scelta di usare un verbo supporto esteso nasce dalla necessit\u00e0 di specificare il contenuto del costrutto, arricchendolo da un punto di vista semantico. Nella linguistica francese i verbi supporto estesi prendono il nome di \"extensions lexicales sp\u00e9cifiques\" (Giry-Schneider, 1987).\nNella tradizione tedesca Peter von Polenz distingue tra \"Nominalisierungsverbgef\u00fcge\" e \"Funktionsverbgef\u00fcge\". I primi impiegano un verbo di base che non arricchisce il costrutto dal punto di vista semantico (\"inhaltsleeres Verb\") bens\u00ec da quello pragmatico, in quanto si sceglie di usare un costrutto al posto di un verbo predicativo. L'esempio seguente di von Polenz chiarisce questa distinzione. In \"\"Der Maler des Bildes kommt zur Versteigerung\" (Il pittore del quadro viene all'asta), il verbo \"kommen\" \u00e8 usato come verbo predicativo e \"zur Versteigerung\" costituisce il complemento di moto a luogo. Al contrario in \"Das Bild kommt zur Versteigerung\"\" (Il quadro viene messo all'asta), \"kommen\" \u00e8 un verbo supporto che indica un'azione incoativa e \"Versteigerung\" \u00e8 il nome predicativo. Da quest'esempio si pu\u00f2 desumere che nel costrutto a verbo supporto il verbo perde il suo significato originario, ma acquista in combinazione col nome un significato nuovo, che specifica il processo dell'azione. Nella linguistica tedesca si distingue dunque l'impiego di un verbo supporto neutro e un verbo supporto esteso con la distinzione tra \"Nominalisierungsverbgef\u00fcge\" e \"Funktionsverbgef\u00fcge\".\nVerbi supporto estesi, aspetto e Aktionsart.\nI verbi supporto estesi possono esprimere l'aspetto pre-ingressivo, quello ingressivo, quello durativo, quello iterativo oppure l'aspetto telico (Jezek, 2004).\nIl seguente esempio dimostra come l\"'Aktionsart\" cambia a seconda del verbo che impiego:\nInfatti cambiando il verbo, cambia anche la semantica del costrutto e la sua \"Aktionsart\", in quanto \"kommen\" \u00e8 incoativo, \"bringen\" \u00e8 causativo e \"sein\" \u00e8 durativo.\nEsistenza o meno di un verbo supporto: casi possibili.\nNon sempre per\u00f2 esistono dei verbi supporto estesi per ogni verbo predicativo. In italiano si distinguono tre situazioni diverse (Jezek, 2004):\nI costrutti a verbo supporto nelle classificazioni di combinazioni di parole.\nClassificazione delle collocazioni di Cowie.\nI CVS sono dei costrutti ristretti nella scelta dei loro costituenti ed \u00e8 questa una caratteristica che condividono con le collocazioni. Una collocazione \u00e8 una combinazione arbitraria di lessemi nominata anche \"prefab\" (termine della linguistica inglese). Cowie (1981; Cowie et al. 1993) distingue tre tipi di collocazioni:\nI CVS possono essere collocati nella categoria delle combinazioni ristrette.\nClassificazione delle \"light verb constructions\" inglesi.\nNesselhauf (2005) ci indica una classificazione del grado di ristrettezza per le \"light verb constructions\" inglesi. Le costruzioni pi\u00f9 ristrette sono quelle che includono le combinazioni tra un nome eventivo \"nomina actionis\", vale a dire un nome che esprime un'azione nel suo sviluppo, preceduto dall'articolo indeterminativo e i verbi \"make, take, give\" and \"have\". I nomi predicativi nelle costruzioni sopracitate hanno in inglese spesso la stessa forma del verbo predicativo. La costruzione \u00e8 un sinonimo vero e proprio del verbo semplice, come \u00e8 dimostrato nell'esempio \"to make a call - to call\".\nLe combinazioni meno restrittive sono pi\u00f9 flessibili nella scelta:\nDefinizioni larghe di CVS includono infine combinazioni che hanno un verbo equivalente nella costruzione passiva, riflessiva o causativa (\"take offence - be offended\", \"give sb. a good feeling - make sb. feel good\") e combinazioni di un verbo supporto e un nome che non hanno un verbo predicativo corrispondente (\"make an effort\", \"to effort\").\nCostruzioni a verbo supporto nella memoria.\nPawley e Syder (1983) sostengono che la maggior parte della lingua parlata \u00e8 organizzata in stringhe di parole, anzich\u00e9 in singole parole, poich\u00e9 per il cervello umano \u00e8 pi\u00f9 facile memorizzare gruppi di unit\u00e0 piuttosto che elaborare separatamente ogni unit\u00e0. Di conseguenza, l'apprendimento di queste co-occorrenze di parole \u00e8 molto importante per l'acquisizione di una lingua.\nMetodi per delimitare i CVS da altri costrutti.\nIl CVS \u00e8 solitamente caratterizzato dalle seguenti restrizioni sintattiche e morfologiche (Cantarini 1999, p.\u00a063 ff.):\n(1) \"Vittorio rivolge un saluto a Flavia.\"\n(2) \"Vittorio lo rivolge a Flavia.\"\n(3) \"Vittorio glielo rivolge.\"\n(4) \"Vittorio d\u00e0 uno/ ?lo/ *il suo schiaffo a Flavia.\" \n(5) \"Il conducente fece una brusca frenata.\"\n(6) \"Il conducente fren\u00f2 bruscamente.\"\n(7) \"Mi metti in imbarazzo!\"\n(8) \"*In cosa ti metto?\"\nIl concetto di nominalizzazione teorizzato da Z. Harris nel 1976 viene ripreso da Maurice Gross (1981) che lo elabora arrivando a definire la regola di \"r\u00e9duction du verbe support\". Le nominalizzazioni secondo Z. Harris sono frasi ridotte, in quanto strutture derivate per trasformazione da frasi con predicato verbale corrispondente, dove il nome adempie alla funzione predicativa dell'intero costrutto. Z. Harris concepisce la nominalizzazione non come una trasformazione di una frase in un sintagma nominale ma come una trasformazione di una frase in un'altra, dove il verbo predicativo viene trasformato in un nome che a sua volta sceglie un verbo supporto, per esempio \"he loves it -&gt; he has love for it\". L'equivalenza parafrastica porta ad una trasformazione \"bi-orientata\": \"he loves it &lt;--&gt; he has love for it\". La forma verbale \u00e8 successivamente cancellata: \"his love for it\". \nM. Gross formula un passaggio intermedio: una frase relativa che non prevede l'omissione del verbo ma, isolandolo, evidenzia la sua funzione di supporto. A questo punto il verbo supporto pu\u00f2 essere cancellato senza la perdita del significato complessivo. Il contenuto del verbo predicativo \u00e8 mantenuto nel nome predicativo. \n(9) \"Lui ha commesso un'aggressione contro il giardiniere.\"\n(10) \"L'aggressione che lui ha commesso contro il giardiniere.\"\n(11) \"La sua aggressione contro il giardiniere.\"\nLa regola di \"r\u00e9duction du verbe support\" \u00e8 applicabile solo se si tratta di un verbo supporto neutro. Un CVS con un verbo supporto esteso perderebbe parte del senso con l'omissione del verbo (Jezek, 2004, p.\u00a0189):\n(12) \"Luca ha una grande speranza/La grande speranza di Luca\"\n(13) \"Luca cova una grande speranza/La grande speranza di Luca\"\n(14) \"*La madre ha rotto il bicchiere e il silenzio.\"\nSi pu\u00f2 spiegare questo fenomeno in base all'estraniamento del significato originario del verbo predicativo. \"Rompere\" pu\u00f2 avere due significati: quello letterale, ovvero l'azione in funzione predicativa, e quella metaforica in funzione di supporto."}
{"id": "2230637", "revid": "599013", "url": "https://it.wikipedia.org/wiki?curid=2230637", "title": "Alfonso Ar\u00e1u", "text": ""}
{"id": "2230640", "revid": "118397706", "url": "https://it.wikipedia.org/wiki?curid=2230640", "title": "Enrico Bigatti", "text": "Biografia.\nNato da famiglia povera e numerosa, resta presto orfano del padre. Inizia gli studi tra i padri Monfortani li e prosegue nel seminario di Venegono; il cardinale Alfredo Ildefonso Schuster lo ordina sacerdote il 22 maggio 1937, il suo primo incarico pastorale \u00e8 tra i ragazzi handicappati dell'istituto San Vincenzo di Via Copernico a Milano; collabora inoltre alla Carit\u00e0 dell'Arcivescovo, assieme all'amico Carlo Bianchi.\nDal settembre 1943, collabora con Andrea Ghetti, Aurelio Giussani, Natale Motta, Giovanni Barbareschi e le Aquile Randagie, alla fondazione dell'organizzazione O.S.C.A.R., la quale ebbe un grande merito nel salvare vite umane.\nNel gennaio 1944, quando viene trasferito a Crescenzago presso la chiesa di Santa Maria Rossa, la sua canonica diventa uno dei centri di smistamento delle Aquile Randagie per ricercati, ebrei e politici che fuggono in Svizzera. La polizia fascista lo tiene sotto sorveglianza e infatti attraverso una delazione riesce anche ad arrestarlo. Il 18 febbraio del 1944 corre il rischio di essere fucilato.\nRitorna alla vita pastorale con il trasferimento ad altra parrocchia. Muore in un incidente stradale il 30 dicembre 1960\nPremi e riconoscimenti.\nMilano, il 28 settembre 1986 viene insignito della medaglia d'oro alla memoria per l'attivit\u00e0 svolta in favore di profughi ebrei, e partigiani fuggitivi; nel capoluogo lombardo gli \u00e8 stata anche dedicata una via."}
{"id": "2230641", "revid": "26244", "url": "https://it.wikipedia.org/wiki?curid=2230641", "title": "Chiesa della Madonna del Parto (Sutri)", "text": "La chiesa della Madonna del Parto \u00e8 una chiesa di Sutri, posta fuori dal borgo antico della cittadina. Si trova ai piedi del colle Savorelli, nella zona archeologica.\nStoria e descrizione.\nRisale al XIII-XIV secolo ed \u00e8 interamente scavata nel tufo, tanto che esternamente non vi \u00e8 niente che riveli la presenza di una chiesa.\nStudi archeologici ipotizzano che in origine questo ambiente ipogeo, esclusa la zona absidale pi\u00f9 recente, fosse un luogo di culto del dio Mitra, risalente al I-II secolo. Nel pavimento del Mitreo di Sutri si trova ancora il fonte battesimale dove con un battesimo d'acqua si iniziavano i credenti ai Misteri del Culto. Il Mitreo fu cristianizzato nel IV sec. e la lapide centrale del Taurobolium mitraico fu tolta e oggi \u00e8 ben visibile sul muro di un casale sulla via Cassia, fraz. La Botte a pochi metri dalla strada.\nCompletamente ipogea, la chiesa presenta\nLa chiesa fa parte del Parco urbano dell'antichissima Citt\u00e0 di Sutri, istituito nel 1988."}
{"id": "2230642", "revid": "1851848", "url": "https://it.wikipedia.org/wiki?curid=2230642", "title": "Lori Singer", "text": "Biografia.\n\u00c8 di origini aschenazite, inglesi, scozzesi e tedesche. Il padre Jacques Singer fu un noto musicista e direttore d'orchestra statunitense di origini austro-ungheresi, nato nel 1910 a Premissel, attuale Polonia.\nLa madre Leslie Wright, fu una pianista. Ha un fratello gemello, Gregory, violinista; e altri due fratelli maggiori: Marc Singer, e Claude. All'epoca della nascita di Lori, il padre era direttore di orchestra della Corpus Christi Symphony Orchestra nel Texas.\nAll'et\u00e0 di quattro anni la famiglia si trasfer\u00ec a Portland, Oregon, dove il padre divenne direttore della Portland Symphony Orchestra dal 1962 al 1972. Lori Singer debutt\u00f2 come violoncellista a 13 anni con la Oregon Symphony. Frequent\u00f2 la Lincoln High School di Portland. Nell'estate del 1971, Lori e il fratello Gregory frequentarono un corso estivo tenuto da Yo-Yo Ma a New York.\nDebutta nel mondo dello spettacolo nel 1982 interpretando il ruolo della violoncellista Julie Miller, nella popolare serie televisiva \"Saranno famosi\". Il personaggio di Julie \u00e8 stato creato appositamente per la Singer, che \u00e8 realmente un'ottima violoncellista.\n\u00c8 conosciuta per il ruolo di Ariel Moore, la figlia del reverendo Shaw Moore (interpretato da John Lithgow) nel film del 1984 \"Footloose\", al fianco di Kevin Bacon. In seguito la Singer \u00e8 apparsa in numerose altre pellicole, tra cui \"Stati di alterazione progressiva\", per il quale nel 1986 \u00e8 stata nominata a un Independent Spirit Award per la miglior attrice protagonista.\nSuo fratello \u00e8 l'attore Marc Singer. I due sono cugini del regista Bryan Singer."}
{"id": "2230644", "revid": "1573940", "url": "https://it.wikipedia.org/wiki?curid=2230644", "title": "Chiesa di San Rocco (Sutri)", "text": "La chiesa di San Rocco \u00e8 una chiesa di Sutri, nella piazzetta di San Rocco, nel borgo antico della cittadina.\nEssa \u00e8 situata a fianco di quello che un tempo fu l'ospedale di Sutri e che ora \u00e8 sede del museo cittadino. In questa chiesa aveva sede la confraternita di San Martino, e dal XVII secolo quella di San Rocco, che ha poi dato il nome all'edificio.\nLa semplice facciata con tetto a spiovente ha un portale d'ingresso con architrave in peperino, nel quale \u00e8 scolpita la data 1608. Nel quadro posto all'altare sono raffigurati \"San Rocco e San Martino\", i patroni delle due confraternite che in seguito vennero sciolte."}
{"id": "2230646", "revid": "466539", "url": "https://it.wikipedia.org/wiki?curid=2230646", "title": "Tragedia dei beni comuni", "text": "In economia, per tragedia dei beni comuni, o collettivi, si intende una situazione in cui diversi individui utilizzano un bene comune per interessi propri e nella quale i diritti di propriet\u00e0 non sono chiari, sicch\u00e9 non \u00e8 garantito che il beneficiario della risorsa ne sosterr\u00e0 anche i costi. Viene spesso indicato come il problema del free rider. Le inefficienze indotte da questa situazione hanno portato a coniarne il termine, introdotto nel 1968 da Garrett James Hardin in un suo famoso articolo dall'omonimo titolo, pubblicato su n\u00ba 162 di quello stesso anno dalla rivista \"Science\".\nTerminologia.\nOccorre notare che vi \u00e8 un'importante confusione nel termine \"beni comuni\", come ebbe a riconoscere Hardin stesso. Tra i primi che la notarono vi furono Ciriacy-Wantrup e Bishop (1975) che ricordarono l'importante distinzione tra risorse comuni (\"commons\") e risorse a libero accesso (\"open access\"). Scrissero infatti: \nAver ignorato la distinzione \u00e8 stata fonte di molti equivoci, e lo \u00e8 tuttora, nel dibattito che segu\u00ec all'articolo di Hardin.\nEsempio di tragedia dei beni comuni pu\u00f2 essere . Il bene comune (il cacciato) \u00e8 a disposizione di tutti, ma seguire i propri interessi personali, senza incorrere nella possibilit\u00e0 di essere monitorati, porta allo sfruttamento eccessivo della risorsa in modo da causare una situazione diversa dall'ottimo sociale.\nIl racconto di Lloyd.\nNel 1833 l'economista inglese William Forster Lloyd pubblic\u00f2 un opuscolo nel quale fece l'esempio dei pastori che condividevano un appezzamento di terreno comune su cui ciascuno di essi aveva il diritto di lasciare pascolare le loro mucche. Nei villaggi inglesi, come anche nei paesi di montagna dell'Europa continentale, capitava che i pastori portassero a brucare le loro pecore nelle aree comuni, anche se le pecore mangiano molta pi\u00f9 erba rispetto alle mucche. L'autore suggerisce che la situazione possa giungere ad uno sfruttamento eccessivo del pascolo, perch\u00e9 ogni pastore \u00e8 nella condizione di ricevere un beneficio scaricando il relativo danno sulla risorsa comune, e se ognuno di essi prendesse questa decisione individualmente razionale la risorsa comune potrebbe essere esaurita o addirittura distrutta, a scapito di tutti.\nIl passaggio chiave \u00e8 il seguente:\nSi noti che l'esempio di Lloyd \u00e8 applicabile al caso di terre comuni il cui uso non sia normato, sebbene di solito il diritto allo sfruttamento del demanio inglese e gallese fosse al contrario strettamente regolato e riservato ai relativi \"cittadini\". Per esempio ad un cittadino che usava eccessivamente le terre comuni, magari esagerando col pascolo, la terra veniva \"razionata\", cio\u00e8 si imponeva un limite al numero massimo di capi che ogni cittadino poteva pascolare. Queste regolamentazioni erano una risposta anche alle pressioni demografiche ed economiche, perch\u00e9 piuttosto che lasciare rovinare la terra se ne limitava pi\u00f9 duramente l'uso, ma questa parte importante delle pratiche storiche \u00e8 assente nei modelli economici di Lloyd e Hardin.\nL'articolo di Garret Hardin.\nNel 1968 l'ecologo Garrett Hardin ha esplorato questo dilemma sociale in \"The Tragedy of the Commons\", pubblicato sulla rivista Science Hardin ha discusso sui problemi che non possono essere risolti con mezzi tecnici, distinti da quelli con soluzioni che richiedono \"un cambiamento solo nelle tecniche delle scienze naturali, chiedendo poco o nulla in termini di cambiamento di valori umani o idee di moralit\u00e0\".\nHardin si concentra sulla problematica della crescita umana della popolazione, l'uso delle risorse naturali della Terra, e lo stato sociale. Se gli individui concentrano il loro interesse su se stessi e non sul rapporto della societ\u00e0 e dell'uomo, Hardin sostiene che il numero di figli che una famiglia potrebbe avere non \u00e8 di interesse pubblico. I genitori che procreerebbero eccessivamente lascerebbero meno discendenti perch\u00e9 non sarebbero in grado di provvedere in modo adeguato per ciascun bambino. Tale feedback negativo si trova nel regno animale. Hardin dice che se i figli dei genitori sconsiderati muoiono di fame, se il sovra-concepimento \u00e8 la propria punizione, allora non ci sarebbe alcun interesse pubblico nel controllare il numero di concepimenti delle famiglie. Hardin ha accusato lo stato sociale per aver consentito la tragedia dei beni comuni; se lo Stato provvede per i bambini e supporta il sovraconcepimento come un diritto umano fondamentale, la catastrofe malthusiana \u00e8 inevitabile. Hardin si lament\u00f2 di questa interpretazione della Dichiarazione Universale dei Diritti Umani:\nInoltre Hardin ha anche evidenziato la problematica delle persone che agiscono nel loro interesse razionale sostenendo che, se tutte le persone di un gruppo utilizzano i beni comuni per il proprio guadagno e senza alcun riguardo per gli altri, tutte le risorse potrebbero eventualmente ancora esaurirsi. Hardin argomenta contro l'uso della coscienza come mezzo di controllo per i beni comuni, spiegando che questo favorisce gli individui egoisti (spesso conosciuti come free riders) rispetto a chi \u00e8 pi\u00f9 altruista. Nel contesto di evitare l'eccessivo sfruttamento delle risorse comuni, Hardin conclude ribadendo la massima di Hegel (che \u00e8 stato citato da Engels), \"la libert\u00e0 \u00e8 il riconoscimento della necessit\u00e0\". Egli suggerisce che \u00e8 la libert\u00e0 completa la tragedia dei beni comuni. Riconoscendo risorse comuni, in primo luogo, e riconoscendo che, in quanto tali richiedono una gestione, Hardin ritiene che gli esseri umani \"possono conservare e coltivare altre pi\u00f9 preziose libert\u00e0.\"\nApplicazione in ambito sanitario.\nSecondo la teoria dei giochi gi\u00e0 nel 1968 Garrett Hardin nell'articolo \"The Tragedy of the Commons\" dimostrava che la massimizzazione del profitto individuale mette a repentaglio necessariamente il bene pubblico, questo non trova una soluzione tecnica se non con una estensione fondamentalmente morale; generando fenomeni ben noti alle cronache di disease mongering. Su questo documento si \u00e8 sviluppato un ampio dibattito scientifico e una semeiotica destinato a protrarsi negli anni, spesso in ambiti tecnologici e scientifici molto lontani tra loro.\nIl \"desease mongering\" pu\u00f2 anche esser visto come il disallineamento tra gli interessi dell'industrie farmaceutiche e quelli della salute pubblica, cui queste dovrebbero contribuire. In casi recenti e gravi l'interesse praticato della azienda farmaceutica ha superato l'interesse pubblico. "}
{"id": "2230649", "revid": "110157", "url": "https://it.wikipedia.org/wiki?curid=2230649", "title": "Chiesa di Santa Maria del Tempio (Sutri)", "text": "La chiesa di Santa Maria del Tempio \u00e8 una chiesa sconsacrata di Sutri, lungo la via Cassia.\nEssa risale al XIII secolo ed apparteneva all'Ordine dei Cavalieri del Tempio, pi\u00f9 conosciuti come Templari. Quando questi vennero soppressi nel XIV secolo la chiesa pass\u00f2 all'Ordine di San Giovanni di Gerusalemme, per cui essa \u00e8 conosciuta anche col nome di chiesa di San Giovanni. Sopra il portale d'ingresso \u00e8 posta una targa marmorea che ricorda che la chiesa, nel XV secolo, era data in commenda alla chiesa di Santa Maria in Carbonara di Viterbo.\nAll'interno della chiesa, oggi sconsacrata, sono visibili resti di affreschi di epoche diverse. Sul lato destro della facciata vi \u00e8 un piccolo campanile a vela.\nLa chiesa fa parte del Parco urbano dell'antichissima Citt\u00e0 di Sutri, istituito nel 1988: essa \u00e8 adibita a centro-servizi del parco."}
{"id": "2230657", "revid": "22356", "url": "https://it.wikipedia.org/wiki?curid=2230657", "title": "Rettile - mammifero", "text": ""}
{"id": "2230658", "revid": "22356", "url": "https://it.wikipedia.org/wiki?curid=2230658", "title": "Anteosauridi", "text": ""}
{"id": "2230663", "revid": "122913601", "url": "https://it.wikipedia.org/wiki?curid=2230663", "title": "Titolo tossico", "text": "In finanza con il termine titolo tossico si intende un titolo di credito derivato dalla cartolarizzazione dei mutui e prestiti subprime e venduto dalle banche ai propri clienti (tra cui, spesso, fondi di investimento) come obbligazioni a basso rischio finanziario, ma rivelatisi di scarsa qualit\u00e0 o dal valore completamente azzerato a causa della sottostima del rischio a cui esponevano questi strumenti finanziari, da parte degli operatori e delle agenzie di valutazione (cosiddette \"agenzie di rating\"). \nDescrizione.\nIl significato del termine tossico in finanza \u00e8 in via di evoluzione, in quanto se agli albori della \"crisi subprime\", nell'autunno del 2007, un titolo tossico era identificato come \"il bond di una cartolarizzazione con una struttura eccessivamente complessa, talmente complicata, opaca e carente di informazioni pubbliche da renderne la valutazione difficile e incerta\", oggi a causa di una diffusa crisi di fiducia nel mercato e per paura di deprezzamenti per titolo tossico si \u00e8 passati ad indicare qualsiasi cartolarizzazione, anche se garantita da asset di prima qualit\u00e0. I prezzi sul mercato secondario dei prodotti strutturati e cartolarizzati sono crollati, avvalorando la tesi di una tossicit\u00e0 dilagante. Le vendite hanno travolto qualsiasi bond poco liquido, difficilmente rivendibile a un prezzo equo: da illiquido a tossico il passo \u00e8 stato breve.\nTitoli truffa.\nNegli Stati Uniti Richard S. Fuld, Jr. \u00e8 al centro di un'indagine federale, nell'Ottobre 2008, volta a stabilire se i dirigenti della Lehman hanno ingannato gli investitori circa lo stato della societ\u00e0, definita \"zombie bank\", perch\u00e9 continuava a stare in piedi malgrado non avesse pi\u00f9 soldi..\nLa causa principale di un passivo di 613 miliardi di dollari della banca Lehman \u00e8 dovuto all'emissione di mutui subprime, mutui immobiliari concessi cio\u00e8 a soggetti di scarsa affidabilit\u00e0 economica, i quali mutui sono stati raggruppati in pacchetti da centinaia e venduti a societ\u00e0 finanziarie, costituite ad hoc, e quotate sul mercato azionario, in modo che l'eventuale inadempienza del pagamento di un mutuo, invece che ricadere sulla banca, ricadesse sui compratori dei titoli azionari delle societ\u00e0 finanziarie. Quando gli azionisti si sono accorti che questi titoli, cosiddetti \"tossici\", non avevano nessun valore, nessuno li ha pi\u00f9 voluti comprare. \nNel frattempo la crisi del lavoro statunitense ha impedito ai soggetti di scarsa affidabilit\u00e0 economica di adempiere al debito contratto con la banca e la crisi concomitante del mercato immobiliare ha fatto abbassare i prezzi delle case e quindi la banca non \u00e8 pi\u00f9 riuscita a recuperare quello che aveva anticipato per l'acquisto della casa, neanche dalla rivendita dell'immobile ipotecato.\nSituazione italiana.\nUn'indagine del magistrato Antonio Savasta, della procura della Repubblica di Trani, ha messo sotto inchiesta Anna Maria Tarantola e altri 7 ispettori della Banca d'Italia, tra cui Simonetta Iannotti e il capo Stefano Mieli, coinvolti nell'indagine che ha portato al sequestro dei prodotti finanziari \"tossici\" messi sul mercato dal Banco di Napoli, oggi nel gruppo Intesa Sanpaolo, e in un solo caso dal Monte dei Paschi di Siena.\nSotto inchiesta anche le agenzie di rating Moody's e Standard &amp; Poor's, per aver manipolato il mercato con dati falsi sui titoli tossici."}
{"id": "2230666", "revid": "1573940", "url": "https://it.wikipedia.org/wiki?curid=2230666", "title": "Chiesa di San Nicola dei Cesarini", "text": "La chiesa di San Nicola dei Cesarini \u00e8 un luogo di culto cattolico scomparso di Roma, nel rione Pigna, ed affacciava sulla piazzetta omonima, anch'essa scomparsa.\nStoria.\nTra il 1926 e il 1929, per riportare alla luce i templi dell'area sacra di Torre Argentina, furono demoliti diversi palazzi, scomparvero strade e piazze, e fu demolita anche la chiesa secentesca di San Nicola dei Cesarini. Quest'ultima demolizione riport\u00f2 alla luce la sottostante chiesa medievale, conosciuta col nome di \"San Nicola de calcarario\", e costruita in corrispondenza del \"Tempio A\" dell'area sacra.\nL'antica chiesa risale al IX secolo, ma \u00e8 attestata dai documenti medievali per la prima volta nel XII secolo, in una bolla di papa Urbano III del 1186. Era chiamata \"de calcarario\" per la presenza, nella contrada, di forni per la cottura della calce. A proposito di questo appellativo, l'Armellini commenta che:\nDi questa chiesa oggi restano solo parti della zona absidale e del transetto: le due absidi, una maggiore ed una minore, sono internamente decorate con resti di affreschi raffiguranti \"effigi di santi\"; inoltre negli scavi di demolizione \u00e8 stato trovato un altare del XII secolo, che \u00e8 stato lasciato sul posto; gli scavi hanno riportato alla luce anche resti di pavimento cosmatesco, alcuni pilastri in laterizio e la cripta semianulare (tipica del IX secolo).\nNel corso del XVII secolo l'antica chiesa fu demolita e rifatta in due occasioni, nel 1611 e nel 1695; in quest'ultima fu affidata da Innocenzo XII ai padri Somaschi. Fu chiamata \"dei Cesarini\" per la vicinanza con il palazzo della famiglia romana, anch'esso andato distrutto con le demolizioni del 1926-1929.\nInternamente la chiesa presentava due tele di Avanzino Nucci raffiguranti un \"san Biagio\" ed un \"san Carlo\"; inoltre opere di Marco Benefial all'altare maggiore ed in una cappella laterale."}
{"id": "2230669", "revid": "110157", "url": "https://it.wikipedia.org/wiki?curid=2230669", "title": "Chiesa di Santa Maria del Buon Viaggio", "text": "La chiesa di Santa Maria del Buon Viaggio \u00e8 un luogo di culto cattolico di Roma, nel rione Trastevere, situata in Porto di Ripa Grande, 8.\nSorge presso la riva del Tevere, ed era chiamata \"Santa Maria della torre\" per la presenza di una delle tante torri che un tempo erano presenti nella zona, come mezzo di difesa dagli attacchi dei Saraceni che risalivano il fiume. Il nome deriva dall'immagine della \"Madonna del buon viaggio\", venerata un tempo dai marinai, conservata successivamente nella chiesa e meta della processione della candelora che svolge ogni anno la confraternita di Santa Maria dell\u2019Orto.\nLa chiesa fu concessa da papa Gregorio XIII ai chierici della Dottrina cristiana con bolla dell'11 febbraio 1578. Sotto papa Alessandro VII, per ogni barca che approdava alla riva del Tevere si dovevano pagare alla chiesa un dazio di un giulio all'anno."}
{"id": "2230671", "revid": "110157", "url": "https://it.wikipedia.org/wiki?curid=2230671", "title": "Chiesa di San Valentino (Roma)", "text": "La chiesa di San Valentino \u00e8 una chiesa di Roma, nel quartiere Parioli, in viale XVII Olimpiade al Villaggio Olimpico.\n\u00c8 stata costruita, negli anni 1985-1986, su progetto dell'architetto Francesco Berarducci e consacrata dal cardinale Ugo Poletti il 23 novembre 1986. Nel luogo dove \u00e8 stata edificata vi era un campetto di calcio, spazio libero per il gioco dei ragazzi del quartiere. La chiesa, in mattoni a vista con copertura in acciaio e vetro, \u00e8 preceduta da una \"statua di angelo\", che riproduce in copia uno degli angeli del ponte antistante Castel Sant'Angelo.\nLa parrocchia, della quale la chiesa \u00e8 sede, \u00e8 stata costituita il 2 maggio 1962 con il decreto del cardinale vicario Clemente Micara \"Ludis olimpicis solemniter\" ed affidata al clero della diocesi di Roma. \u00c8 stata visitata da due pontefici: Paolo VI il 5 giugno 1969 e Giovanni Paolo II il 16 febbraio 1992."}
{"id": "2230672", "revid": "767487", "url": "https://it.wikipedia.org/wiki?curid=2230672", "title": "I've Got So Much to Give", "text": "I've Got So Much to Give \u00e8 l'album di debutto del cantante statunitense Barry White, pubblicato nel 1973 dalla 20th Century Records.\nStoria.\nL'album raggiunse la vetta della classifica R&amp;B. Inoltre ottenne il #16 della Billboard 200. L'album fu un successo, e raggiunse la top ten R&amp;B con due singoli, \"I'm Gonna Love You Just a Little More Baby\", che sal\u00ec al #1, e \"I've Got So Much to Give\". Entrambe ebbero successo anche nella Billboard Hot 100, raggiungendo rispettivamente il #3 ed il #32. \"I'm Gonna Love You Just a Little More Baby\" fu anche una hit nella UK Singles Chart, raggiungendo il #23. L'album \u00e8 stato rimasterizzato in digitale e ristampato su CD con delle bonus tracks nel 2010 dalla Hip-O Select.\nClassifiche.\nAlbum\nSingolo"}
{"id": "2230673", "revid": "2130303", "url": "https://it.wikipedia.org/wiki?curid=2230673", "title": "Chiesa di Santa Maria Madre della Misericordia", "text": "La chiesa di Santa Maria Madre della Misericordia \u00e8 una chiesa di Roma, nel quartiere Prenestino-Labicano, in via dei Gordiani.\nArchitettura.\n\u00c8 stata costruita nel XX secolo su progetto dell'architetto Tullio Rossi. La facciata \u00e8 ha forma di capanna con tetto in tegole, e presenta un avancorpo con funzione di protiro. Internamente si presenta in forme assai semplici: \u00e8 a pianta rettangolare allungata, con soffitto a capriate lignee, ed \u00e8 totalmente spoglia di opere d'arte. \nStoria.\nGi\u00e0 vicecura dal 1937, la chiesa \u00e8 sede parrocchiale, eretta il 15 luglio 1952 ed affidata dapprima ai preti della Congregazione dei Poveri Servi della Divina Provvidenza di Verona (fondata da don Calabria), e poi al clero della diocesi di Roma.\nIl 1\u00ba maggio 1983 ha ricevuto la visita di papa Giovanni Paolo II."}
{"id": "2230674", "revid": "28013", "url": "https://it.wikipedia.org/wiki?curid=2230674", "title": "Tragedia dei beni collettivi", "text": ""}
{"id": "2230675", "revid": "486946", "url": "https://it.wikipedia.org/wiki?curid=2230675", "title": "Vishniev", "text": ""}
{"id": "2230676", "revid": "767487", "url": "https://it.wikipedia.org/wiki?curid=2230676", "title": "Stone Gon'", "text": "Stone Gon' \u00e8 il secondo album del cantante statunitense Barry White, pubblicato nel 1973 dalla 20th Century Records.\nStoria.\nL'album fu il secondo dell'artista a raggiungere la vetta della classifica R&amp;B. Ottenne anche il #20 della Billboard 200 e il #18 della UK Albums Chart. L'album fu un successo, e raggiunse la top ten R&amp;B con due singoli, \"Never, Never Gonna Give You Up\" e \"Honey Please, Can't Ya See\". Entrambe ebbero successo anche nella Billboard Hot 100, raggiungendo rispettivamente il #7 ed il #44. \"Never, Never Gonna Give You Up\" fu anche una hit nella UK Singles Chart, raggiungendo il #14. L'album \u00e8 stato rimasterizzato in digitale e ristampato su CD nel 1994 dalla Island/Mercury Records.\nClassifica.\nAlbum\nSingoli"}
{"id": "2230677", "revid": "95049", "url": "https://it.wikipedia.org/wiki?curid=2230677", "title": "Chiesa di San Luca Evangelista (Roma)", "text": "La chiesa di San Luca evangelista \u00e8 una chiesa di Roma, nel quartiere Prenestino-Labicano, in largo San Luca Evangelista (via Roberto Malatesta).\nStoria.\n\u00c8 stata costruita tra il 1955 ed il 1958 su progetto degli architetti Lucio e Vincenzo Passarelli, ed inaugurata solennemente da monsignor Luigi Traglia il 20 giugno 1957.\nLa chiesa \u00e8 sede parrocchiale, eretta il 2 gennaio 1956 con il decreto del cardinale vicario Clemente Micara \"Neminem sane latet\". \u00c8 anche sede del titolo cardinalizio di \"\u201cSan Luca a Via Prenestina\u201d\", istituito da papa Paolo VI il 29 aprile 1969.\nLa chiesa \u00e8 stata visitata da Giovanni Paolo II il 4 novembre 1979.\nA partire dal 1996 ha subito dei grandi lavori di ristrutturazione che ne hanno alterato molto l'aspetto. Infatti, originariamente il corpo del sacro edificio non era suddiviso, come appare oggi, da un solaio orizzontale per ricavare un salone inferiore, alterando completamente i rapporti spaziali.\nDescrizione.\nLa facciata \u00e8 suddivisa in tre parti: la parte centrale \u00e8 a mattoni rossi, in cui spicca un protiro moderno, con un altorilievo realizzato in argilla smaltata e cemento, opera di Angelo Biancini, ove sono rappresentati episodi e figure bibliche e storiche tra le quali, sulla destra, san Luca; e due parti laterali, speculari tra loro, composte da una grande vetrata a tutta altezza. La chiesa \u00e8 affiancata da un'alta struttura campanaria. Il basso portale d'ingresso introduce in un atrio da cui si accede direttamente alla cripta, e, tramite una rampa di scale, alla chiesa sovrastante. Cripta e chiesa hanno il piano leggermente in discesa verso i rispettivi altari.\nL'interno della chiesa \u00e8 a pianta rettangolare, a tre navate, suddivise da pilastri in cemento, collocati molto vicino alle pareti, cos\u00ec da ridurre ai minimi termini le due navatelle laterali e dare ampio spazio alla navata centrale. I pilastri sorreggono le travi di cemento del soffitto, le cui strutture ondulate creano un plastico effetto di movimento e di chiaroscuri.\nIl presbiterio e la parete di fondo sono interamente ricoperti di mosaici. Nella parete di fondo, sono raffigurati, in alto lo Spirito Santo e Dio Padre; al centro una grande croce da cui emerge un Cristo bronzeo; e ai suoi lati le figure di Maria e di Giovanni. Alle spalle della sede, vi \u00e8 un mosaico con un \"Cristo pantocratore benedicente\", affiancato da rappresentazioni di architetture e di paesaggi di stile leonardesco. Ai lati di questi, sono posti, alla destra una icona raffigurante la \"Vergine col bambino\"; alla sinistra il \"tabernacolo\", nella cui porta, anch'essa in mosaico, sono raffigurati i simboli dei pani e dei pesci.\nA destra dell'altare maggiore \u00e8 posto il \"fonte battesimale\", composto da una vasca circolare percorsa da un mosaico con motivi acquatici; alla sinistra, \u00e8 l'ambone con la raffigurazione, in mosaico, dei simboli dei quattro evangelisti. Alle spalle del fonte battesimale e dell'ambone, in due mosaici distinti sono raffigurati gli apostoli.\nAlle pareti laterali, sono appesi quadri con figure di santi; nella navata di destra \u00e8 posta una grande statua lignea di san Luca, mentre in quella di sinistra statue devozionali. Sui pilastri delle navate si possono notare i pannelli della \"Via Crucis\" in ceramica smaltata, e nella navata di destra un trittico, anch'esso in ceramica, raffigurante l\u2019\"Annunciazione\"; entrambe le opere sono di Angelo Biancini."}
{"id": "2230679", "revid": "110157", "url": "https://it.wikipedia.org/wiki?curid=2230679", "title": "Chiesa di San Giuseppe Cafasso", "text": "La chiesa di San Giuseppe Cafasso \u00e8 una chiesa di Roma, nel quartiere Tuscolano, in via Camillo Manfroni.\nStoria.\n\u00c8 stata costruita negli anni sessanta del XX secolo su progetto degli architetti Mario Paniconi e Giulio Pediconi, e inaugurata il 19 marzo 1968. Il 1\u00ba febbraio 1981 \u00e8 stata visitata dal papa Giovanni Paolo II.\nLa chiesa \u00e8 sede della parrocchia omonima, istituita il 16 luglio 1960 con il decreto del cardinale vicario Clemente Micara \"Utilitati bonoque\" ed affidata prima agli Oblati di San Giuseppe (d'Asti), poi dal 2001 al clero della diocesi di Roma.\nDescrizione.\nL'edificio \u00e8 a pianta centrale e a forma quadrata. L'esterno, in mattoni di tufo, \u00e8 scandito da fasce verticali in cemento armato; il tetto non ha cuspidi, e l'entrata \u00e8 preceduta da uno stilizzato portico sormontato da una grande croce. La chiesa \u00e8 affiancata da una struttura in cemento, formata da quattro pilastri, funzionante come campanile. Lungo tutto il muro perimetrale, appena al di sotto del tetto, corre una lunga vetrata policroma. Altre opere pittoriche sono poste nell'abside.\nLa pianta centrale conferisce all'edificio un'impronta modernista e riduzionista, in cui la somma delle parti dell'edificio trova armonica unit\u00e0. Rispetto alla chiesa di San Felice da Cantalice a impianto basilicale, opera di Paniconi e Pediconi risalente a trent'anni prima, la pianta centrale segna una novit\u00e0. Grazie alla presenza delle finestre del cleristerio, la grande mole del tetto sembra levitare sull'edificio ed \u00e8 sostenuta da quattro grandi pilastri. Il progetto \u00e8 frutto dell'influenza delle opere post-conciliari degli scozzesi Gillespie, Kidd e Coia e particolarmente della chiesa di San Patrizio a Kilsyth, che presenta la stessa tipologia di copertura. Rispetto a questa chiesa, tuttavia, gli architetti Paniconi e Pediconi hanno inserito l'uso della pietra locale: tufo e peperino."}
{"id": "2230680", "revid": "200568", "url": "https://it.wikipedia.org/wiki?curid=2230680", "title": "Di Cioccio", "text": "Di Cioccio \u00e8 un cognome italiano che pu\u00f2 riferirsi a:"}
{"id": "2230686", "revid": "1714247", "url": "https://it.wikipedia.org/wiki?curid=2230686", "title": "White Lies", "text": "I White Lies sono una band indie rock proveniente da Ealing, Londra, attualmente sotto contratto con la Fiction Records.\nGi\u00e0 attiva in precedenza con il nome di Fear of Flying, la band \u00e8 composta da Harry McVeigh (voce solista, chitarra ritmica, tastiere), Charles Cave (basso, cori e autore dei testi) e Jack Lawrence-Brown (batteria). Un quarto membro della band \u00e8 Tommy Bowen, che suona le tastiere solo nelle esibizioni dal vivo.\nLa band ha pubblicato cinque singoli, \"Unfinished Business\", \"Death\", \"To Lose My Life\", \"Farewell to the Fairground\" e \"Bigger than us\". Un sesto singolo, \"Taxidermy\", \u00e8 stato pubblicato solo come brano scaricabile da \"iTunes\" nel settembre del 2009, dopo che era apparso come lato B dell'edizione limitata in vinile di \"To Lose My Life\". Questo per rendere facilmente reperibile una canzone molto apprezzata dai fan che la band esegue regolarmente nei concerti.\nL'album di debutto \"To Lose My Life...\" \u00e8 uscito il 19 gennaio 2009, arrivando subito al numero 1 della classifica dei dischi pi\u00f9 venduti in Inghilterra.\nLo stile musicale, secondo la stampa specializzata in generale, \u00e8 paragonabile a quello di bands loro contemporanee come Editors e Interpol, nonch\u00e9 di storiche bands post punk anni '80 quali Joy Division, Echo &amp; The Bunnymen, Teardrop Explodes, The Sound, The Chameleons.\nStoria della band.\nFormazione.\nCharles Cave e Jack Lawrence-Brown vengono entrambi da Pitshanger Village, North Ealing, e suonano per la prima volta insieme in uno spettacolo scolastico alla North Ealing Primary School. Harry McVeigh (da Shepherd's Bush) si unisce a loro due anni dopo; il gruppo inizia a suonare sotto il nome di Fear of Flying. Cave descrive la band come un progetto da week-end, e uno dei tanti gruppi a cui partecipava a scuola.\nFear of Flying.\nI Fear of Flying completano un tour nel Regno Unito come spettacolo di supporto, unendosi ai \"The Maccabees\", Jamie T e Laura Marling. Pubblicano due singoli in vinile per un'etichetta discografica indipendente, la Young and Lost Club, \"Routemaster / Round Three\", il 7 agosto 2006 e \"Three's a Crowd / Forget-Me-Nots\" il 6 dicembre 2006. Entrambi sono prodotti dall'ex collaboratore dei \"Blur\" e degli \"Smiths\", Stephen Street, con cui entrano in contatto grazie ad un amico a scuola. Continuano a suonare inaugurando l'Underage Festival a Victoria Park, in Inghilterra, il 10 agosto 2007.\nIn seguito, decidono di rinunciare all'Universit\u00e0 per continuare l'attivit\u00e0 musicale con un nuovo nome, ritenendo che il precedente progetto non fosse coerente con le nuove canzoni che nel frattempo avevano scritto.\nWhite Lies.\nEsibendosi quindi con il nuovo nome, i White Lies tengono il loro primo concerto a Hoxton Square Bar &amp; Kitchen il 27 febbraio 2008, con qualche dirigente di A &amp; R presente. La band ha ammesso di aver provato per due mesi prima del concerto, cos\u00ec come di aver rimandato il proprio debutto per cinque mesi per raccogliere la maggiore attenzione possibile da parte dei media. In seguito a detto concerto, la band riceve offerte da numerose etichette; alla fine la firma con la Fiction Records avviene, in verit\u00e0, pochi giorni dopo questa prima performance. La band ha riconosciuto diritti di pubblicazione anche alla Chrysalis Music Publishing. La band ha dichiarato che il nome \u00e8 stato scelto perch\u00e9 \"le menzogne pietose (\"white lies\") sono piuttosto oscure ... \u00c8 cos\u00ec che vediamo noi stessi\"; e che le bugie raccontate a fin di bene (\"white lies\") \"proteggono dalle verit\u00e0 sconvolgenti\" dei testi. In uno spazio concesso loro su BBC Radio 1, Zane Lowe definisce \"Death\" come sua \"Hottest Record in the World\" il 5 febbraio 2008, nonostante la canzone non sia mai stata ufficialmente pubblicata. Degli White Lies si parla per la prima volta anche nel numero del 22 marzo 2008 del New Musical Express: appaiono nella sezione della rivista \"Everyone's Talking About...\", nell'articolo loro dedicato \"Radar\". Il giornalista specializzato in concerti dal vivo Hamish MacBain descrive i brani \"Death\" e \"XX\" (quella che in seguito verr\u00e0 intitolata \"Unfinished Business\") - le uniche due canzoni disponibili sul MySpace della band - come \"... non timorose di rivelare una qualche sincerit\u00e0, non timorose di avere una certa portata\". La band pubblica il singolo di debutto un mese pi\u00f9 tardi, un vinile in 7 pollici di appunto \"Unfinished Business\", il 28 aprile 2008.\n\"To Lose My Life...\".\nI White Lies debuttano in televisione allo show \"Later... With Jools Holland\" il 30 maggio 2008, eseguendo i brani \"Death\" e \"Unfinished Business\". Si tratta dell'ultima loro uscita ufficiale prima di iniziare le registrazioni dell'album \"To Lose My Life...\", la cui pubblicazione viene prevista per il gennaio del 2009. Nel corso dell'estate 2008 la band si esibisce in numerosi festival musicali. Dal settembre dello stesso anno intraprendono un tour in Gran Bretagna come headliners (nel frattempo esce il secondo singolo, \"Death\"), si esibiscono per alcune date negli Stati Uniti, suonano come supporters dei \"Glasvegas\" in novembre e dicembre. Il singolo \"To Lose My Life\" esce nei primi giorni di gennaio del 2009, seguito poco dopo dall'album omonimo, che si rivela subito un grande successo, andando direttamente al numero uno delle classifiche di vendita.\nAttivit\u00e0 attuale.\nNel 2009, i White Lies si esibiscono in numerosi concerti dal vivo in patria ed all'estero, sia come headliners, sia come gruppo di supporto (per il tour europeo dei \"Coldplay\" e per il tour americano dei \"Kings of Leon\").\nIn un'intervista del maggio 2009 al programma della \"BBC\" \"Newsbeat\", il cantante Harry Mc Veigh ha dichiarato che prima del 2010 i White Lies non pubblicheranno nuovo materiale, in quanto la loro particolare tecnica di scrittura e realizzazione dei brani richiede un periodo di concentrazione e calma che l'essere continuamente in tour non consente affatto.\nNel 2010 il gruppo ha continuato ad esibirsi dal vivo in numerosi festival e come spalla dei Muse. Ha inoltre completato le registrazioni del secondo album, \"Ritual\", il quale, prodotto da Alan Moulder, \u00e8 uscito il 17 gennaio 2011, anticipato dal singolo \"Bigger than Us\".\nIl gruppo ha pubblicato un terzo album, Big TV, commercializzato in Italia il 27 agosto 2013.\nIl quarto disco della band, intitolato \"Friends\", \u00e8 pubblicato il 7 ottobre 2016. Il lavoro \u00e8 stato anticipato dalla pubblicazione del singolo \"Take It Out on Me\" nell'estate dello stesso anno.\nIl quinto album in studio della band, \"Five\", \u00e8 stato annunciato il 17 settembre del 2018 con data d'uscita prevista per il 1\u00ba febbraio 2019. Prima dell'annuncio della data d'uscita, la band ha pubblicato il primo singolo estratto, \"Time to Give\", della durata di 7 minuti e 38 secondi (brano pi\u00f9 lungo mai pubblicato dalla band); \u00e8 anche stato annunciato un tour europeo che si terr\u00e0 fra gennaio e marzo del 2019, comprendente un'unica data italiana a Bologna. Si \u00e8 aggiunta un'altra data italiana al Cinzella festival a Grottaglie alle cave in Fantiano il 18 agosto."}
{"id": "2230687", "revid": "1573940", "url": "https://it.wikipedia.org/wiki?curid=2230687", "title": "Chiesa di Santa Maria del Buon Consiglio a Porta Furba", "text": "La chiesa di Santa Maria del Buon Consiglio a Porta Furba \u00e8 un luogo di culto cattolico di Roma, nel quartiere Tuscolano, in via Tuscolana.\nStoria.\n\u00c8 stata costruita nel 1916 su progetto dell'architetto Costantino Sneider ed aperta al pubblico il 9 aprile di quell'anno. Nel 1955, lavori di ampliamento condotti dall'architetto Paolo Stefani, hanno portato all'inserimento nella chiesa di una crociera. Il 6 dicembre 1992 essa ha ricevuto la visita di papa Giovanni Paolo II.\nLa chiesa \u00e8 sede parrocchiale, eretta il 26 luglio 1919 da papa Benedetto XV con la lettera apostolica \"Inter officia Ecclesiae\".\nDal 28 novembre 2020 sulla chiesa insiste il titolo cardinalizio di Santa Maria del Buon Consiglio.\nA Roma vi \u00e8 un'altra chiesa con lo stesso titolo."}
{"id": "2230690", "revid": "406204", "url": "https://it.wikipedia.org/wiki?curid=2230690", "title": "Conglomerato cementizio", "text": ""}
{"id": "2230697", "revid": "339392", "url": "https://it.wikipedia.org/wiki?curid=2230697", "title": "Sh\u00e9nn\u00f3ng", "text": ""}
{"id": "2230699", "revid": "834", "url": "https://it.wikipedia.org/wiki?curid=2230699", "title": "Scuola di Guerra Aerea", "text": ""}
{"id": "2230700", "revid": "287204", "url": "https://it.wikipedia.org/wiki?curid=2230700", "title": "Cao Rui", "text": ""}
{"id": "2230703", "revid": "125345707", "url": "https://it.wikipedia.org/wiki?curid=2230703", "title": "Duck Dodgers (serie animata)", "text": "Duck Dodgers \u00e8 una serie televisiva a cartoni animati prodotta da Warner Bros. Animation e ispirato al personaggio di Duck Dodgers, l'alter ego fantascientifico di Daffy Duck dei Looney Tunes apparso per la prima volta nel cortometraggio \"L'eroe del XXIV secolo e mezzo\".\nLa musica della sigla iniziale \u00e8 realizzata in stile 007 ed \u00e8 eseguita dal celebre cantante Tom Jones. La Warner Bros. ha reso omaggio al cantante gallese in un episodio in cui Duffy canta \"It's Not Unusual\".\nIn Italia la serie televisiva viene trasmessa su Boomerang."}
{"id": "2230704", "revid": "57342", "url": "https://it.wikipedia.org/wiki?curid=2230704", "title": "Premio Goya per il miglior attore non protagonista", "text": "Il premio Goya per il miglior attore non protagonista (\"premio Goya a la mejor interpretaci\u00f3n masculina de reparto\" o \"premio Goya al mejor actor de reparto\") \u00e8 un premio cinematografico assegnato annualmente dall'Academia de las Artes y las Ciencias Cinematogr\u00e1ficas de Espa\u00f1a a partire dal 1987 al miglior attore non protagonista di un film di produzione spagnola uscito nelle sale cinematografiche nel corso dell'anno precedente.\nGli attori che hanno vinto due volte in questa categoria sono Emilio Guti\u00e9rrez Caba (unico nella storia del premio ad aver vinto due volte consecutivamente), Juan Diego e Karra Elajalde. \nJuan Diego \u00e8 anche l'attore che ha ricevuto pi\u00f9 volte la candidatura in questa categoria (sei volte tra il 1992 e il 2012) nonch\u00e9 l'attore che, con le sue nove candidature tra attore protagonista e non protagonista, \u00e8 stato pi\u00f9 volte nominato ai Goya, eguagliato da Javier Bardem (otto volte come protagonista e una come non protagonista), Eduard Fern\u00e1ndez (cinque da protagonista e quattro da non protagonista) e Antonio de la Torre (rispettivamente quattro e cinque)\nAlbo d'oro.\nI vincitori sono indicati in grassetto, a seguire gli altri candidati."}
{"id": "2230710", "revid": "174925", "url": "https://it.wikipedia.org/wiki?curid=2230710", "title": "Stato Qin", "text": ""}
{"id": "2230713", "revid": "599013", "url": "https://it.wikipedia.org/wiki?curid=2230713", "title": "Pletismografo penile", "text": "Il pletismografo penile \u00e8 uno strumento che doveva rilevare ipotetiche devianze sessuali nei soggetti.\nStoria.\nInventato nel 1965 dallo psichiatra ceco Kurt Freund, elaborava la reazione a certe immagini erotiche tramite il grado di eccitazione e cos\u00ec, teoricamente, si individuavano l'omosessualit\u00e0 o le parafilie."}
{"id": "2230714", "revid": "1543377", "url": "https://it.wikipedia.org/wiki?curid=2230714", "title": "Chiesa dell'Assunzione di Maria (Roma)", "text": "La chiesa dell'Assunzione di Maria \u00e8 un luogo di culto cattolico di Roma situato nel quartiere Tuscolano, in largo Spartaco, sul quale insiste l'omonima parrocchia.\nStoria e descrizione.\n\u00c8 stata costruita su progetto dell'architetto Saverio Muratori: i lavori iniziarono nel 1961, ma furono in seguito interrotti e ripresi nel 1971. La chiesa non \u00e8 stata completata e ci\u00f2 che si vede oggi \u00e8 solo la cripta del progetto originario; \u00e8 stata eretta sede parrocchiale il 21 aprile 1964 con il decreto del cardinale vicario Clemente Micara \"Cum in suburbana\" ed affidata prima al clero della diocesi di Roma e poi ai preti della Congregazione di San Giovanni Battista Precursore. Fino alla costruzione dell'attuale chiesa, la parrocchia aveva sede nella \"chiesa del Divino Amore\" in via Viviani.\nUna lunga rampa porta all'entrata della chiesa, che \u00e8 posizionata a diversi metri sotto il livello della strada soprastante. L'interno \u00e8 piuttosto buio e cupo; da un lucernario al centro del soffitto, a cupola ribassata in cemento armato, pende un lampadario in ferro battuto. Nel presbiterio, alle spalle dell'altare, \u00e8 collocato un grande crocifisso di legno, fissato, su una roccia, dietro il quale vi \u00e8 l'organo a canne; quest'ultimo \u00e8 stato costruito nel 1999 dalla ditta Organaria Romana (\"opera I\"), dispone di 6 registri ed \u00e8 collegato da un organo elettronico, che ne costituisce la consolle."}
{"id": "2230716", "revid": "290948", "url": "https://it.wikipedia.org/wiki?curid=2230716", "title": "Manometro ad acqua", "text": ""}
{"id": "2230717", "revid": "461628", "url": "https://it.wikipedia.org/wiki?curid=2230717", "title": "Chiesa di San Giuda Taddeo ai Cessati Spiriti", "text": "La chiesa di San Giuda Taddeo ai Cessati Spiriti \u00e8 un luogo di culto cattolico di Roma situato nel quartiere Appio-Latino, in via Amedeo Crivellucci.\nStoria e descrizione.\nLa chiesa fu costruita nel 1994-1996 su progetto degli architetti Giuseppe Forti e Roberto Spaccasassi. In occasione del Giubileo del 2000 la diocesi di Roma commission\u00f2 all'artista Oliviero Rainaldi alcune opere per la chiesa di san Giuda Taddeo:\nA fianco dell'altare \u00e8 posta un'altra statua che raffigura l'apostolo \"Giuda Taddeo\" che tiene in mano un panno con impresso il volto di Ges\u00f9;\nSulla cantoria in controfacciata si trova l'organo a canne, costruito nel 1950 dalla ditta Zarantonello e installato nel 2016 da Giuseppe Ponzani.\nLa chiesa \u00e8 sede di parrocchia, eretta il 18 maggio 1960 con il decreto del cardinale vicario Clemente Micara \"Neminem sane\", che nel 2012 ha mutato la sua denominazione in \"San Giuda Taddeo, Apostolo\".\nDal 28 novembre 2020 su questa chiesa insiste il titolo cardinalizio di San Giuda Taddeo Apostolo, istituito da papa Francesco."}
{"id": "2230719", "revid": "701660", "url": "https://it.wikipedia.org/wiki?curid=2230719", "title": "Chiesa di Santa Galla (Roma)", "text": "La chiesa di Santa Galla \u00e8 un luogo di culto cattolico di Roma situato nel quartiere Ostiense, in via Circonvallazione Ostiense.\nStoria.\nFu costruita nel 1940 su progetto dell'architetto Tullio Rossi, ed \u00e8 stata consacrata dal cardinale Ugo Poletti nel 50\u00ba anniversario di fondazione della parrocchia il 15 dicembre 1990.\nLa chiesa \u00e8 sede di parrocchia, eretta il 13 dicembre 1940 con il decreto del cardinale vicario Francesco Marchetti Selvaggiani \"Templum in honorem\". Essa ha ricevuto la visita di due papi: papa Paolo VI il 13 marzo 1966, e papa Giovanni Paolo II il 25 gennaio 1981.\nDal 14 febbraio 2015 insiste su di essa l'omonimo titolo cardinalizio.\nDescrizione.\nEsterno.\nIl sagrato della chiesa \u00e8 delimitato da un colonnato in travertino composto da un architrave sorretto da pilastri. In corrispondenza delle due navate laterali, il colonnato presenta una copertura piana. La facciata, con paramento murario in laterizio, \u00e8 a salienti e presenta, al centro, un'alta nicchia rettangolare che accoglie, in basso, il portale e, pi\u00f9 in alto, un finestrone, sormontato dallo stemma di papa Pio XII. In corrispondenza della navata centrale, la facciata termina con una forma triangolare ed \u00e8 sormontata da una croce. Due portali gemelli, ognuno sormontato da una finestra con struttura marmorea a croce greca, si aprono ciascuno in corrispondenza delle navate laterali.\nAlla sinistra della facciata, si eleva la torre campanaria, la cui campanaria si apre con una finestra rettangolare su ciascuno dei quattro lati; all'interno di quest'ultima si trova un concerto di tre bronzi in \"Mi\", fusi nel 1940 dalla ditta Cobalchini di Padova. Il campanile termina con una bassa copertura a piramide sormontata da una croce.\nInterno.\nAll'interno la chiesa si presenta a tre navate suddivise da colonne di marmo rosso con soffitto ligneo a capriate. Quattordici finestre incolori danno luce all'aula liturgica, che termina con un'abside semicircolare. Il presbiterio, sopraelevato di alcuni gradini rispetto al resto della chiesa, ospita l'altare maggiore, di ridotte dimensioni, costituito da un cippo a rilievi di et\u00e0 flavia. La navata di sinistra termina con la \"cappella del Santissimo Sacramento\", ove in un tondo ligneo \u00e8 raffigurato l'episodio evangelico della \"Cena di Emmaus\".\nLa chiesa conserva due importanti opere provenienti dall'antica chiesa di Santa Galla, demolita negli anni trenta per l'allargamento di via del teatro Marcello, nel rione Ripa, tra le quali una tela del XVII secolo raffigurante la \"Visione di santa Galla\", custodita in una cappella in fondo alla navata laterale di destra.\nUna lapide murata in fondo alla chiesa, presso l'entrata, ricorda l'antica chiesa di santa Galla e la sua demolizione nel 1935, e la costruzione del nuovo edificio e la sua erezione a parrocchia romana.\nAltare.\nL'altare-reliquiario, in marmo bianco, \u00e8 un'ara funeraria risalente alla piena et\u00e0 flavia, reimpiegata in ambito cristiano nell'XI secolo. Esso proviene dalla perduta chiesa di Santa Maria del Portico, nella quale rimase fino alla demolizione della stessa avvenuta nel 1932; inizialmente collocato in San Giorgio in Velabro, si trova nella chiesa di Santa Galla dal 20 settembre 1988.\nL'ara \u00e8 costituita da un blocco unico in marmo bianco, di forma parallelepipeda, poggiante su una base sagomata composta da una gola dritta, una rovescia e un filarino. La modanatura superiore, disposta lungo il lato frontale e i lati minori, \u00e8 costituita da un filarino, una gola dritta, una rovescia e un gruppo di tre listelli con taglio diagonale; il piano della mensa, di dimensioni quasi quadrata, presenta una cavit\u00e0, rozzamente eseguita in et\u00e0 medievale per l'inserimento delle reliquie e protetta da un coperchio in marmo. Sui lati dell'altare si trovano tre cornici vegetali che partono da un cespo, situato al centro della banda inferiore, dal quale si snodano tre foglie acantiformi e due steli che si avvolgono in girali, talvolta abitati da uccelli in riposo o in volo e spesso posti alla congiunzione superiore dei tralci. Sulla fronte dell'altare, una cicogna con le ali spiegate becca un'ape; sul lato destro un passero afferra con il becco un virgulto; sul lato sinistro, un pellicano protende il becco verso l'alto; la facciata a tergo accoglie un maestoso albero di alloro le cui fronde ospitano uccelli in volo o in atto di nutrire i loro piccoli.\nDue iscrizioni incise a solco triangolare sul cippo ricordano: la prima la consacrazione della chiesa di Santa Maria in Portico da parte di papa Gregorio VII; la seconda, invece, riporta la dedica a Ges\u00f9 e alla Vergine Maria, nonch\u00e9 la data di consacrazione dell'altare (8 luglio 1073, undicesima indizione) ed il lungo elenco delle reliquie conservate nell'altare: i frammenti della croce di Cristo e della spugna, della croce di sant'Andrea e di parti delle sue ossa, e le reliquie di altri 21 martiri tra i quali 6 donne.\nOrgano a canne.\nL'abside \u00e8 interamente occupata dall'organo a canne, opera di Bartolomeo Formentelli che lo ha realizzato in pi\u00f9 riprese fino al 2003 partendo da un nucleo originale del 1967 di sua costruzione contenente materiale di organi italiani del XIX secolo.\nLo strumento \u00e8 trasmissione integralmente meccanica ed \u00e8 racchiuso all'interno di una cassa lignea con particolare mostra asimmetrica composta da pi\u00f9 campi; dispone di 94 registri per pi\u00f9 di canne. La consolle \u00e8 a finestra, con quattro tastiere di 58 note ciascuna e pedaliera dritta di 30 note; i comandi dei registri, costituiti da tiranti a pomello o da manette a scorrimento laterale, sono disposti in pi\u00f9 colonne alla destra e alla sinistra delle tastiere."}
{"id": "2230725", "revid": "599013", "url": "https://it.wikipedia.org/wiki?curid=2230725", "title": "Cavalieri della libert\u00e0", "text": "Cavalieri della libert\u00e0 \u00e8 stata un'associazione segreta risorgimentale italiana d'ispirazione massonica con finalit\u00e0 liberali e patriottiche.\nStoria.\nL'associazione nacque negli anni 1830-1831 nella regione del Piemonte grazie al lavoro di Giuseppe Bersani, Angelo Brofferio, Massimo Cordero di Montezemolo, Giacomo Durando, Giovanni Durando e Ignazio Ribotti, e si diffuse tra esponenti delle forze armate e della borghesia.\nFu attiva nel diffondere a Torino pamphlet e proclami dal contenuto progressista, patriottico e insurrezionalista. Nel 1831 i membri della societ\u00e0 ordirono un cospirazione con l'intenzione di obbligare il re Carlo Felice a effettuare riforme di stampo liberale o, nel caso questi si fosse rifiutato, ucciderlo. Furono scoperti per via del Ribotti nell'aprile 1831, e molti di loro furono arrestati: Cordero di Montezemolo, i fratelli Durando e Ribotti rimasero in carcere alcuni mesi e poi furono costretti a espatriare, Bersani ebbe la pena pi\u00f9 dura e rimase in carcere fino al 1837."}
{"id": "2230729", "revid": "1516566", "url": "https://it.wikipedia.org/wiki?curid=2230729", "title": "Armoriale dei comuni della provincia di Catanzaro", "text": "Questa pagina contiene le armi (stemmi e blasonature) dei comuni della provincia di Catanzaro."}
{"id": "2230731", "revid": "1573940", "url": "https://it.wikipedia.org/wiki?curid=2230731", "title": "Chiesa di San Filippo Neri alla Pineta Sacchetti", "text": "La chiesa di San Filippo Neri alla Pineta Sacchetti \u00e8 un luogo di culto cattolico di Roma, situato nel quartiere Aurelio, in via Martino V, 28.\nStoria.\nFu costruita tra il 1934 ed il 1937 su progetto dell'architetto Tullio Rossi ed inaugurata da monsignor Luigi Traglia il 29 maggio 1937.\nLa chiesa \u00e8 sede parrocchiale, eretta il 10 maggio 1934 con il decreto del cardinale vicario Francesco Marchetti Selvaggiani \"Quo melius\" ed affidata, dapprima ai preti della congregazione dei Poveri Servi della Divina Provvidenza, poi ai Religiosi di San Vincenzo de' Paoli e, infine, dal 1977, al clero della diocesi di Roma.\nLa chiesa ha ricevuto la visita di papa Giovanni Paolo II il 27 novembre 1983.\nDescrizione.\nArchitettura.\nIl perimetro della chiesa \u00e8 delimitato da una cancellata su cui vi \u00e8 riportata la seguente scritta tratta dal Nuovo Testamento: \"Non pensate troppo al necessario per vivere. Il Padre vostro celeste che nutre gli uccelli dell'aria e riveste i gigli del campo sa che avete bisogno di cibo e di vestito. Cercate prima di tutto il regno di Dio e la sua giustizia. Il necessario per vivere non vi mancher\u00e0\".\nL'edificio, che ricalca forme romaniche, ha una facciata preceduta da un ampio portico in laterizio; nella parte superiore della facciata \u00e8 una grande finestra circolare con vetrata policroma. La chiesa \u00e8 affiancata da un campanile e da piccolo chiostro. Il portale d'ingresso, del 1989, \u00e8 in bronzo: sotto la scritta \"Iesus Christus heri et hodie idem in saecula\" sono riprodotte dieci scene tratte dal \"Nuovo testamento\".\nL'interno \u00e8 a tre navate, suddivise da pilastri in laterizio, con soffitto a capriate in cemento armato. L'abside, profonda, ospita l'altar maggiore in marmi policromi, la sede ed un grande crocifisso ligneo dipinto in stile gotico. Alla sinistra vi \u00e8 la cappella del Santissimo Sacramento.\nOrgano a canne.\nSopra il portale si trova l'organo a canne Mascioni \"opus 478\", costruito nel 1935 e restaurato ed ampliato da Alessandro Giacobazzi nel 2001.\nLo strumento \u00e8 a trasmissione elettrica ed ha la consolle mobile indipendente situata a pavimento nella navata ed avente due tastiere e pedaliera concavo-radiale. L'organo dispone di 23 registri, dei quali 19 reali."}
{"id": "2230732", "revid": "117783742", "url": "https://it.wikipedia.org/wiki?curid=2230732", "title": "Coefficiente di omogeneizzazione", "text": "Per coefficiente di omogeneizzazione s'intende il valore numerico che contraddistingue il rapporto tra moduli elastici dei materiali che compongono il calcestruzzo armato: conglomerato cementizio ed acciaio.\nIn presenza di sforzi assiali e/o flessionali si fanno le seguenti ipotesi:\nQuindi si avr\u00e0 la condizione di congruenza formula_1, da cui si ottiene che:\nformula_2\nda cui deriva che formula_3 detto appunto \"coefficiente di omogeneizzazione.\"\nIl valore di \"n\" \u00e8 valutabile come segue:\nformula_4.\nQuesto sarebbe il valore da adottare nell'ipotesi di calcestruzzo armato a comportamento perfettamente elastico lineare.\nIn realt\u00e0 il calcestruzzo non ha un comportamento elastico lineare (non linearit\u00e0 meccanica del calcestruzzo) ed \u00e8 soggetto a fenomeni viscosi (fluage e ritiro).\nAl fine di poter studiare il calcestruzzo armato come un materiale perfetto le norme tecniche per le costruzioni, per il metodo alle tensioni ammissibili, tengono conto dell'effetto concomitante di fluage e di ritiro nel modulo n fissandolo pari a 15.\nTale valore, come \u00e8 stato evidenziato da numerose analisi tecnico - sperimentali, risulta il pi\u00f9 adeguato ad esprimere il reale comportamento delle sezioni in cemento armato."}
{"id": "2230733", "revid": "1573940", "url": "https://it.wikipedia.org/wiki?curid=2230733", "title": "Chiesa di San Girolamo a Corviale", "text": "La chiesa di San Girolamo a Corviale \u00e8 un luogo di culto cattolico di Roma, situato su via dei Buonvisi, nel suburbio Gianicolense.\nFu costruita nel 1960 su progetto dell'architetto Francesco Fornari. Essa conserva un'importante e venerata \"icona della Crocifissione\", con la raffigurazione di Cristo in croce e ai lati le figure di Maria e Giovanni: tipico della iconografia cristiana orientale \u00e8 la presenza ai piedi della croce di una grotta in miniatura e del teschio di Adamo.\nLa chiesa \u00e8 sede parrocchiale, eretta il 9 marzo 1960 con il decreto del cardinale vicario Clemente Micara \"Quotidianis curis\".\nDal 14 febbraio 2015 insiste su di essa l'omonimo titolo cardinalizio."}
{"id": "2230734", "revid": "1305772", "url": "https://it.wikipedia.org/wiki?curid=2230734", "title": "Kakaki", "text": "Il kakaki \u00e8 uno strumento musicale a fiato africano, legato alla tradizione del popolo Hausa e diffuso soprattutto nei paesi dell'area del fiume Niger. \u00c8 chiamato \"kakaki\" in Ciad, Burkina Faso, Niger e Nigeria, \"waza\" in Ciad e in Sudan, \"malakat\" in Etiopia.\nIl kakaki \u00e8 una sorta di tromba di 3 o 4 m di lunghezza, composta da due parti l'una incastrata nell'altra, con l'aggiunta di alcune campanelle appese alla struttura principale. Originariamente legato alla cavalleria dell'impero Songhai, nella tradizione hausa veniva usato per celebrare eventi ufficiali, come l'arrivo di alti dignitari o sultani, o nelle cerimonie sara."}
{"id": "2230736", "revid": "709565", "url": "https://it.wikipedia.org/wiki?curid=2230736", "title": "Lapitch Il piccolo calzolaio", "text": "Lapitch Il piccolo calzolaio (\"Lapitch the Little Shoemaker\") \u00e8 una serie televisiva a cartoni animati prodotta da Haffadiebold e Croatia Film."}
{"id": "2230737", "revid": "339392", "url": "https://it.wikipedia.org/wiki?curid=2230737", "title": "E.S.P.", "text": ""}
{"id": "2230750", "revid": "115062998", "url": "https://it.wikipedia.org/wiki?curid=2230750", "title": "Movimento di Unit\u00e0 Proletaria", "text": "Il Movimento di Unit\u00e0 Proletaria fu un movimento antifascista che nacque clandestinamente a Milano il 10 gennaio 1943, dopo mesi di febbrile attivit\u00e0 clandestina, per opera di Lelio Basso, Domenico Viotto, Corrado Bonfantini, Carlo Andreoni, Paolo Fabbri, Roberto Veratti; vi confluirono gruppi che provenivano da Bologna, Torino, Roma, Venezia, Firenze, Brescia.\nIl Movimento, costituito da uomini che rappresentavano le diverse anime del proletariato e della piccola borghesia (massimalisti, riformisti, comunisti, anarchici, repubblicani di sinistra, giovani di Giustizia e Libert\u00e0), si proponeva di rinnovare i vecchi schemi della tradizione socialista italiana, per realizzare la massima unit\u00e0 del movimento proletario \u00abattorno ad un programma concreto e attuale\u00bb.\nDopo la caduta di Mussolini, durante i quarantacinque giorni prima dell'armistizio e l'occupazione tedesca dell'Italia, la fedelt\u00e0 che la maggioranza dei lavoratori dimostr\u00f2 di avere per la vecchia bandiera del PSI non permise al MUP di raccogliere l'adesione delle masse. \n&lt;br&gt;Lelio Basso e gli altri, accortisi della realt\u00e0 politica del momento, decisero nell'agosto del 1943 di fondersi con il Partito Socialista. La fusione, avvenuta il 22-24 agosto 1943 nell'incontro tenutosi in casa di Oreste Lizzadri, in Viale Parioli 44 a Roma, port\u00f2 alla costituzione del .\nPietro Nenni ne assunse la carica di segretario nazionale, Sandro Pertini e Carlo Andreoni quella di vice-segretari.\nDurante la Resistenza, gli uomini che avevano fatto parte del MUP costituirono l'ossatura ed ebbero funzioni di comando delle formazioni Matteotti in Piemonte (Renato Martorelli), Lombardia (Corrado Bonfantini), Emilia-Romagna (Fernando Baroncini) e nel Lazio (Carlo Andreoni)."}
{"id": "2230758", "revid": "125753495", "url": "https://it.wikipedia.org/wiki?curid=2230758", "title": "Can't Get Enough (Barry White)", "text": "Can't Get Enough \u00e8 il terzo album del cantante statunitense Barry White, pubblicato nel 1974 dalla 20th Century Records.\nStoria.\nL'album fu il terzo dell'artista a raggiungere la vetta della classifica R&amp;B. Lo stesso avvenne per la Billboard 200 ed ottenne il #4 della Official Albums Chart. L'album fu un successo, e raggiunse la top ten R&amp;B con due singoli, \"Can't Get Enough of Your Love, Babe\" e \"You're the First, the Last, My Everything\". Entrambe ebbero successo anche nella Billboard Hot 100, raggiungendo rispettivamente il #1 ed il #2. Entrambe furono anche delle hit nella Official Singles Chart, ottenendo rispettivamente il #8 e il #1. L'album \u00e8 stato rimasterizzato in digitale e ristampato su CD nel 1996 dalla Island/Mercury Records.\nClassifiche.\nAlbum\nSingoli"}
{"id": "2230761", "revid": "1522738", "url": "https://it.wikipedia.org/wiki?curid=2230761", "title": "Boom &amp; Reds", "text": "Boom &amp; Reds \u00e8 un cartone animato spagnolo in computer grafica 3D creato dallo studio di animazione \"Anera Films\" e prodotto dalla \"Motion Pictures\". Veniva trasmesso su Rai 2 e su Rai YoYo.\nStoria e personaggi.\nI Reds sono tanti piccoli funghetti che vivono in una citt\u00e0 costruita su un grande albero dove le case hanno tetti rossi e tondi come i loro cappellini. Appena sentono avvicinarsi il gigante Boom, buffo e molto ingenuo, partono e si riuniscono vicino a lui. Sia Boom che i Reds non parlano mai (al massimo emettono dei \"mugugni\" con i quali si chiamano a vicenda). Uno dei Reds sale su un dito della mano di Boom e, ad un suo cenno, gli altri funghetti si dispongono sul prato a formare una figura che Boom deve indovinare in tre successivi passaggi che aggiungono ogni volta nuovi particolari. Poich\u00e9 \u00e8 molto ingenuo interpreta male i loro suggerimenti, finch\u00e9 al terzo errore viene deriso dai funghetti e si rattrista: i Reds smettono allora di ridere e quello che dirige le operazioni gli suggerisce la soluzione nell'orecchio. Quando enuncia la soluzione corretta, tutti applaudono e iniziano a fare festa.\nIl breve episodio si conclude con Boom che si allontana suonando il flauto mentre i funghetti, felici, saltano al ritmo delle pedate al suolo del gigante."}
{"id": "2230762", "revid": "1935652", "url": "https://it.wikipedia.org/wiki?curid=2230762", "title": "Carit\u00e0 dell'Arcivescovo", "text": "La Carit\u00e0 dell'Arcivescovo \u00e8 una organizzazione di assistenza fondata da Carlo Bianchi nel dicembre 1943.\nStoria.\nL'idea nasce dopo la lettera pastorale del 21 febbraio 1943 con la quale il cardinale Alfredo Ildefonso Schuster invitava gli universitari e i laureati cattolici a porsi in modo attento nei confronti della realt\u00e0 fatta di bombardamenti, orfani, sfollati e impoverimento dei milanesi a causa della guerra, non solo per alleviarne i disagi, ma anche per prepararsi in vista della ricostruzione della societ\u00e0 futura.\nNel novembre dello stesso anno l'ingegner Carlo Bianchi sottoponeva al Cardinale l'idea di costituire un Centro di Assistenza, che lo stesso Cardinale volle venisse chiamato \"Carit\u00e0 dell'Arcivescovo\".\nNel documento venivano proposte alcune attivit\u00e0 che avrebbero contribuito a migliorare la qualit\u00e0 della vita per i cittadini meno abbienti della citt\u00e0; il centro di assistenza medico, il centro di assistenza legale, il centro di assistenza economico, il centro di assistenza scolastico, un centro culturale per lo svolgimento di conferenze attinenti alle tematiche sociali. \nL'associazione inizi\u00f2 la sua attivit\u00e0 clandestinamente nel gennaio 1944, vi aderirono con entusiasmo medici, avvocati, insegnanti che fornivano il loro servizio gratuitamente, e fu poi costituita con Atto formale a rogito del notaio Alessandro Brambilla nel 1946.\nIl 12 luglio del 1989 (45\u00ba anniversario della fucilazione del fondatore) La Carit\u00e0 dell'Arcivescovo modificava il proprio Statuto cambiando la denominazione in \"Centro di Assistenza Legale e Medica Card. Schuster\" per evitare fraintendimenti con la Fondazione Caritas Ambrosiana nata nel 1963.\nL'attivit\u00e0 del Centro di Assistenza Legale e Medica continua ancora in via Bergamini 10 di Milano e il 7 dicembre 2019 il Centro \u00e8 stato insignito dell'Attestato di Benemerenza del Comune di Milano, con la seguente motivazione: \"Da 75 anni assiste i bisognosi garantendo cure mediche e aiuto legale gratuiti. \u00c8 la storia di una presenza silenziosa e discreta che incarna a pieno titolo lo spirito solidale di Milano. Formato in clandestinit\u00e0 nel 1944 da un gruppo di studenti universitari e professionisti appartenenti all\u2019Azione Cattolica, guidati dall\u2019ingegner Carlo Bianchi, si \u00e8 subito distinto per l\u2019aiuto ai civili colpiti duramente dalla guerra. Su invito dell\u2019allora cardinale Schuster i giovani cattolici si sono mobilitati costruendo iniziative concrete di sostegno e solidariet\u00e0. Bianchi ha pagato con la vita il suo impegno, fucilato dai nazifascisti. Sacrificio che non \u00e8 stato vano perch\u00e9, dalla guerra fino ad oggi, l\u2019attivit\u00e0 del centro continua ad accogliere e sorreggere gli ultimi senza sosta e senza proclami, fornendo un numero sempre maggiore di prestazioni con rinnovata generosit\u00e0 e semplicit\u00e0 verso tutti\".\nAnche a Torino si affermer\u00e0 una simile organizzazione, con i medesimi scopi."}
{"id": "2230763", "revid": "14691", "url": "https://it.wikipedia.org/wiki?curid=2230763", "title": "Waza", "text": ""}
{"id": "2230764", "revid": "14691", "url": "https://it.wikipedia.org/wiki?curid=2230764", "title": "Malakat", "text": ""}
{"id": "2230775", "revid": "177744", "url": "https://it.wikipedia.org/wiki?curid=2230775", "title": "Together Brothers", "text": "Together Brothers \u00e8 un album del cantante statunitense Barry White, pubblicato nel 1974 dalla 20th Century Records, e colonna sonora del film \"Together Brothers\". All'interpretazione dei brani partecipa la Love Unlimited Orchestra."}
{"id": "2230779", "revid": "110157", "url": "https://it.wikipedia.org/wiki?curid=2230779", "title": "Barry White's Greatest Hits", "text": "Barry White's Greatest Hits \u00e8 una raccolta dei successi del cantante statunitense Barry White, pubblicato nel 1975 dalla Casablanca Records."}
{"id": "2230781", "revid": "1543377", "url": "https://it.wikipedia.org/wiki?curid=2230781", "title": "Forest Row", "text": "Forest Row \u00e8 un villaggio e comune nel distretto di Wealden nell'East Sussex (Gran Bretagna). Il paese si trova 5\u00a0km a sud-est di East Grinstead.\nStoria.\nIl nome deriva dal bosco di Ashdown, un bosco da caccia costruito apposta per i reali d'Inghilterra nel tredicesimo secolo. Il villaggio, originariamente piccolo, ha conosciuto due momenti di crescita, il primo nel diciottesimo secolo con la creazione di una strada a pedaggio nel diciottesimo secolo,\ne poi nel 1866 in seguito alla realizzazione della ferrovia tra East Grinstead e Tunbridge Wells, che prevedeva anche una fermata a Forest Row, rimasta attiva fino al 1967 quando venne chiusa in seguito al programma di ristrutturazione delle British Railways.\nNel diciottesimo secolo la locanda del villaggio, tuttora esistente nella sua costruzione originale risalente in parte al medioevo, era anche un centro di contrabbando.\nGeografia fisica.\nIl comune di Forest Row si trova nella zona nord-ovest dell'East Sussex e confina con il West Sussex,il Kent e il Surrey. Il bosco di Ashdown circonda il paese su tre lati. Il comune \u00e8 attraversato anche dal tratto iniziale del fiume Medway.\nIl centro del villaggio si trova tra l'intersezione delle strade A22 (l'originaria strada a pagamento del diciottesimo secolo) e B2110 che va verso Hartfield e Tunbridge Wells.\nIl laghetto di Weir Wood e il comune sono anche un parco naturalistico di interesse scientifico: si tratta infatti di una delle pi\u00f9 estese zone paludose del Regno Unito e ospita una gran variet\u00e0 di uccelli migratori.\nGli Hotel del paese sono il \"Brambletye Hotel\" il \"Chequers\" e il \"Foresters Arms\". L'hotel e country club \"Ashdown Park\" venne parzialmente chiuso durante l'avvelenamento radioattiva dell'agente del KGB Alexander Litvinenko.\nEdifici e chiese.\nL'architettura del paese \u00e8 un misto tra moderno e tradizionale, con un'alternanza tra cottage nello stile del Sussex ed edifici moderni concepiti per integrarsi nello stile complessivo del villaggio, come nel caso del complesso di Gage Close con i suoi edifici caratterizzati da coperture in rame.\nSono presenti due chiese di culto anglicano, la chiesa della Santa Trinit\u00e0 in Forest Row e la chiesa di San Dunstan a Ashurst Wood e la chiesetta cattolica della Madonna della Foresta. Oltre a queste, si trovano una cappella della chiesa Battista (la chiesa della Provvidenza) e una cappella adiacente al cimitero.\nLa casa Brambletye (conosciuta localmente come il castello di Brambletye) fu costruita nel 1631 da Sir Henry Compton ed \u00e8 menzionata nel libro di Horace Smith \"La Casa Brambletye\".\nScuole.\nPer l'istruzione pubblica, \u00e8 presente la Scuola Primaria CE di Forest Row. Ci sono inoltre anche alcune scuole private come la Greenfields School, che copre sia gli studi primari che quelli secondari per tutte le et\u00e0.\nNelle vicinanze del paese si trovano inoltre istituti che seguono il movimento antroposofico di Rudolf Steiner, il Michael Hall e l'Emerson College.\nAttivit\u00e0 ricreative, culturali e sportive.\nNel centro del paese si trova un centro ricreativo donato alla comunit\u00e0 nel 1891 dall'alpinista Douglas Freshfiled e da sua madre agli abitanti di Forest Row in ricordo del figlio Henry Freshfield, morto prematuramente all'et\u00e0 di quattordici anni nel 1891. Il centro venne distrutto da un incendio nel 1895 e venne subito ricostruito.\nLa Forest Way lungo l'antica ferrovia che passa per il centro arrivando da un lato fino a East Grinstaed e dall'altro\nfino a Groombridge a 14.5\u00a0km di distanza \u00e8 usata per andare in bicicletta e per andare a cavallo.\nA Forest Row sono presenti diverse associazioni artistiche:\n\"The Forest Player\" (compagnia di teatro amatoriale), la Pantomima di Ashdown, la Forest Row Film Society, il Binkell-Bing Magic Club e la Jupiter Chamber Orchestra.\nSono attive associazioni sportive di calcio, cricket (Cricket Club), golf (Anderida Golfers), vela (Weir Wood Sailing Club) e il club sciistico \"One Plunker Club\" che organizza annualmente viaggi nelle Alpi per snowboard e monosci nelle Alpi.\nDue altri gruppi sono il Ashdown Forest Conservators e il Forest Modelling Club.\nIl Royal Ashdown Forest Golf Club \u00e8 stato fondato nel 1889 e dispone di due campi.\nCuriosit\u00e0.\nJohn Fitzgerald Kennedy, trentacinquesimo presidente degli Stati Uniti d'America, in visita nel Regno Unito per colloqui con l'allora primo ministro Harold Macmillan che risiedeva nel vicino paese di Birch Grove, presenzi\u00f2 a una messa celebrata nella chiesa di Forest Row dedicata alla Madonna.\nIl \"Brambletye Inn\" era frequentato da Sir Arthur Conan Doyle che lo nomina nel suo libro \"Il capitano di lungo corso\" in cui Sherlock Holmes e il Dottor Watson soggiornano nell'hotel di Forest Row e investigano sull'omicidio di un capitano di marina in pensione."}
{"id": "2230790", "revid": "267975", "url": "https://it.wikipedia.org/wiki?curid=2230790", "title": "Ex Chiesa di Sancta Maria ad Templum", "text": ""}
{"id": "2230791", "revid": "322321", "url": "https://it.wikipedia.org/wiki?curid=2230791", "title": "Ordine medico militare", "text": "L'ordine medico militare fu un ordine cavalleresco fondato nell'ambito del regno di Baviera.\nStoria.\nL'ordine venne fondato il 16 ottobre 1914 dal re Luigi III di Baviera, con l'intento di ricompensare gli ufficiali medici d'esercito e di marina che si fossero distinti in tempo di guerra sul campo di battaglia o negli ospedali militari nella cura di pazienti in fin di vita o con ferite gravi.\nEra suddivisa in due classi:\nLa medaglia venne conferita in soli 164 esemplari e i cavalieri di I classe avevano diritto ad una pensione annua di 600 marchi, contro i 300 della II classe.\nInsegne.\nLa medaglia consisteva in una croce smaltata di bianco e bordata d'oro, al centro della quale si trovava un medaglione blu di Prussia con incisa in oro l'iniziale del fondatore \"L\" (per Luigi III) coronata sempre in oro. Attorno, una fascia smaltata di bianco riportava l'anno di fondazione \"1914\" ed alcune decorazioni in oro. Sul retro, invece, si trovava l'iscrizione in tedesco (\"per il servizio di guerra\").\nIl nastrino dell'ordine era nero con una fascia azzurra e bianca su ciascun lato."}
{"id": "2230792", "revid": "125753534", "url": "https://it.wikipedia.org/wiki?curid=2230792", "title": "Just Another Way to Say I Love You", "text": "Just Another Way to Say I Love You \u00e8 il quarto album del cantante statunitense Barry White, pubblicato nel 1975 dalla 20th Century Records.\nStoria.\nL'album fu il quarto dell'artista a raggiungere la vetta della classifica R&amp;B e ottenne il #17 della Billboard 200. Ottenne anche il #14 della UK Albums Chart. L'album fu un successo, e raggiunse la top ten R&amp;B con due singoli, \"What Am I Gonna Do with You\", che raggiunse il #1 e \"I'll Do for You Anything You Want Me To\". Entrambe ebbero successo nella Billboard Hot 100, raggiungendo rispettivamente il #8 ed il #40. Entrambe furono anche delle hit nella UK Singles Chart, ottenendo rispettivamente il #5 e il #20. L'album \u00e8 stato rimasterizzato in digitale e ristampato su CD nel 2006 dalla UMVD Special Markets.\nClassifiche.\nAlbum\nSingoli"}
{"id": "2230793", "revid": "599013", "url": "https://it.wikipedia.org/wiki?curid=2230793", "title": "Castello di Stella", "text": "Il castello di Stella \u00e8 stato un edificio difensivo situato in posizione dominante su una collinetta presso il centro storico di San Giovanni a Stella, in provincia di Savona.\nStoria.\nIl castello ha una posizione strategica a cavallo tra la valle del Riobasco e quella del Sansobbia. Era un tempo collegato con il castellaro di Albisola Superiore con cui costituiva un unico sistema difensivo. Certamente il castello fu ricostruito nella prima met\u00e0 del XII secolo, ma le origini sono incerte. Secondo alcune ipotesi la prima costruzione potrebbe risalire all'epoca bizantina (VI secolo), come sembrano confermare alcuni oggetti ritrovati in loco. Il castello fu definitivamente abbandonato nella seconda met\u00e0 del XV secolo.\nIl 28 aprile 1227, durante una guerra tra Savona e Genova, l'allora castellano Sigismondo Pedebove (detto anche Simone della Stella), si arrese alle milizie genovesi decretando la caduta anche del castello di Albisola. Da allora Stella entr\u00f2 sempre pi\u00f9 a fare parte del mondo genovese, liberandosi dalle influenze di Savona e seguendo le sorti della Repubblica di Genova. Il 5 ottobre 1244 fu ospitato nelle stanze del castello, il pontefice Innocenzo IV in viaggio per il Concilio di Lione; da questa notizia si apprende che il fortilizio doveva comunque essere di modeste dimensioni, poich\u00e9 parte del corteo papale dovette alloggiare a Varazze.\nNel 1272 e nel 1310 il castello fu distrutto durante l'ennesima guerra tra i savonesi e i genovesi e subito ricostruito. A quest'epoca risalgono la maggior parte dei pochi resti visibili attualmente. Il numero dei soldati che si avvicendarono nei vari periodi storici fu sempre piuttosto modesto e solitamente si aggirava sulla decina di persone.\nDescrizione.\nIn loco non furono mai condotte campagne di scavo di una certa importanza e attualmente la parte pi\u00f9 consistente di resti riguarda una torre a base quadrata su cui si innesta una torre cilindrica. Rimangono brandelli della cinta muraria centrale, sembra di forma pentagonale.\nAll'interno si trovano le fondamenta di almeno due edifici rettangolari. In origine vi erano certamente altre due cinte murarie (la seconda apparentemente esagonale) di cui tracce potrebbero rimanere nei muri di contenimento dell'attuale cimitero e della piazzetta antistante il vecchio oratorio di San Sebastiano, antica parrocchiale e in origine forse cappella per i castellani. Anche il muro che costeggia la strada che porta al cimitero era probabilmente in origine un muro difensivo ben pi\u00f9 alto di adesso che collegava il castello al centro storico di San Giovanni.\nI pochi ruderi rimasti furono ulteriormente danneggiati negli anni cinquanta del secolo scorso per la costruzione di due vasche dell'acquedotto sulla sommit\u00e0 della collina, forse in parte ricavate da ambienti sotterranei del castello. Sul lato nord, alle spalle del cimitero, si apre un cunicolo che si addentra per alcuni metri sotto le mura del nucleo centrale. Una tradizione locale vorrebbe che esistesse un collegamento sotterraneo tra il castello e la torre del Mezzano, collegata a vista e che serviva a controllare meglio la valle del Riobasco e la mulattiera proveniente da Albisola."}
{"id": "2230796", "revid": "1149807", "url": "https://it.wikipedia.org/wiki?curid=2230796", "title": "La piccola Lul\u00f9", "text": " \u00e8 la prima serie animata ispirata alla strip americana degli anni trenta Little Lulu, creata da Marjorie Henderson Buell. Fu un anime giapponese prodotto dalla Nippon Animation, costituito da 26 episodi, e trasmesso dal 1976 al 1977 su Asahi Broadcasting Corporation. In Italia venne trasmessa in prima visione da Telemontecarlo a partire dal 2 marzo 1981, e in seguito replicata prima su Rai 2 (all'interno del contenitore \"Go-Cart Mattina\") e poi su varie TV locali.\nSigle italiane.\nEsistono due incisioni della sigla, una ad opera de I Sorrisi, e l'altra di Angelo e il gruppo clown, rispettivamente con i titoli \"Piccola Lul\u00f9/Piccola Lul\u00f9 (strumentale)\" e \"Piccola Lul\u00f9/Tubby\", ma solo la seconda \u00e8 stata utilizzata in TV."}
{"id": "2230797", "revid": "1442080", "url": "https://it.wikipedia.org/wiki?curid=2230797", "title": "Armoriale dei comuni della provincia di Crotone", "text": "Questa pagina contiene le armi (stemmi e blasonature) dei comuni della Provincia di Crotone."}
{"id": "2230798", "revid": "104458", "url": "https://it.wikipedia.org/wiki?curid=2230798", "title": "Luigi Colturi", "text": "Biografia.\nSpecialista delle prove veloci fratello di Franco, anche lui sciatore alpino, debutt\u00f2 in campo internazionale in occasione dei Mondiali juniores di Jasn\u00e1 1985; in Coppa del Mondo ottenne il primo risultato di rilievo il 23 gennaio 1988 a Leukerbad in discesa libera (14\u00ba) e conquist\u00f2 l'unico podio il 5 dicembre 1992 a Val-d'Is\u00e8re in supergigante (3\u00ba dietro al norvegese Jan Einar Thorsen e allo svizzero Franz Heinzer). Ai XVII Giochi olimpici invernali di , sua unica presenza olimpica, concluse al 22\u00ba posto nella discesa libera. La sua ultima gara in Coppa del Mondo fu la discesa della Val Gardena del 21 dicembre 1996, chiusa al 51\u00ba posto, e si ritir\u00f2 nel gennaio successivo in occasione di un supergigante FIS disputato a Santa Caterina Valfurva; non prese parte a rassegne iridate. Mor\u00ec nel 2010 all'et\u00e0 di 43 anni."}
{"id": "2230799", "revid": "22113222", "url": "https://it.wikipedia.org/wiki?curid=2230799", "title": "Mercato dei bodoni", "text": ""}
{"id": "2230800", "revid": "339392", "url": "https://it.wikipedia.org/wiki?curid=2230800", "title": "Monastero di Santa Giustina", "text": ""}
{"id": "2230803", "revid": "125753079", "url": "https://it.wikipedia.org/wiki?curid=2230803", "title": "Is This Whatcha Wont?", "text": "Is This Whatcha Wont? \u00e8 il sesto album del cantante statunitense Barry White, pubblicato nel 1976 dalla 20th Century Records.\nStoria.\nL'album raggiunse il #25 della classifica R&amp;B, il primo a non entrare nella top ten, e ottenne il #42 della Billboard 200. L'album conteneva due singoli, \"Don't Make Me Wait Too Long\" e \"I'm Qualified to Satisfy You\" che raggiunsero rispettivamente il #20 ed il #25 della Billboard R&amp;B Singles. Fu il suo primo album a non riuscire a raggiungere la vetta di questa classifica. Entrambi i singoli entrarono anche nella UK Singles Chart, rispettivamente al #17 e al #37. L'album \u00e8 stato rimasterizzato in digitale e ristampato su CD con l'aggiunta di alcune bonus tracks nel 1996 dalla PolyGram Records.\nClassifiche.\nAlbum\nSingoli"}
{"id": "2230805", "revid": "223320", "url": "https://it.wikipedia.org/wiki?curid=2230805", "title": "Barry White Greatest Hits", "text": ""}
{"id": "2230806", "revid": "22113297", "url": "https://it.wikipedia.org/wiki?curid=2230806", "title": "Mercato dei bidoni", "text": ""}
{"id": "2230808", "revid": "709565", "url": "https://it.wikipedia.org/wiki?curid=2230808", "title": "Sergente Stripes", "text": "Sergente Stripes (\"Sergeant Stripes\") \u00e8 una serie televisiva a cartoni animati prodotta da Blue Toe Productions, Ealing Animation, VGI Entertainment, A Work Tv Production e CBBC."}
{"id": "2230809", "revid": "599013", "url": "https://it.wikipedia.org/wiki?curid=2230809", "title": "Memoriale del nord del duce", "text": "Il Memoriale del nord del Duce \u00e8 un memoriale redatto da Mussolini tra la fine del 1944 ed il febbraio del 1945.\nStoria.\nQuando Mussolini complet\u00f2 il lavoro, inser\u00ec una documentazione a sostegno e furono almeno due le copie dattiloscritte. Alla fine contava fra le 200 e le 250 cartelle ed era la sua difesa rispetto al proprio operato. Lo consegn\u00f2 all'amante Claretta Petacci, a Milano, con l'intenzione che lo dovesse nascondere fuori dall'Italia. In seguito venne completamente sequestrato a Dongo.\nUna parte di esso fu poi pubblicato dalla rivista \u00abStoria Illustrata\u00bb, nel n. 269 dell'aprile 1980."}
{"id": "2230810", "revid": "287204", "url": "https://it.wikipedia.org/wiki?curid=2230810", "title": "Adlinda", "text": "Adlinda \u00e8 un'ampia struttura anulare presente sulla superficie di Callisto, satellite di Giove.\nSi trova nell'emisfero meridionale della luna e si compone di un cratere da impatto e degli anelli concentrici ad esso associati. Raggiunge gli 840 km di diametro, risultando cos\u00ec la terza per dimensioni su Callisto.\n\u00c8 intitolata al luogo delle profondit\u00e0 oceaniche dove, secondo la tradizione mitologica degli Inuit, le anime dei defunti sono imprigionate dopo la morte."}
{"id": "2230811", "revid": "305695", "url": "https://it.wikipedia.org/wiki?curid=2230811", "title": "JeniuXFramework", "text": ""}
{"id": "2230814", "revid": "626258", "url": "https://it.wikipedia.org/wiki?curid=2230814", "title": "Italian Baseball League 2009", "text": "L'Italian Baseball League 2009 ha avuto una stagione regolare di 42 partite con 3 incontri settimanali, un'andata e un ritorno. Le prime 4 squadre della classifica dopo la stagione regolare si sono affrontate in una semifinale in cui ogni squadra ha giocato 9 volte, sfidando 3 volte ciascuna avversaria. Le prime 2 classificate si sono affrontate nelle Italian Baseball Series, 7 partite in cui la squadra che per prima ne ha vinte 4 volte si \u00e8 aggiudicata lo scudetto.\nIl campionato ha preso il via il 10 aprile 2009 e si \u00e8 concluso con le IBS disputate dal 15 agosto.\nLe 42 gare di Regular Season.\nIl campionato prevede un'andata e un ritorno, ogni settimana le squadre si affrontano tre volte, un anticipo del gioved\u00ec, il quale pu\u00f2 essere visto su Rai Sport, una gara il sabato e una la domenica, molte serie verranno giocate nell'arco di due giorni invece, tra il sabato e la domenica."}
{"id": "2230818", "revid": "88740", "url": "https://it.wikipedia.org/wiki?curid=2230818", "title": "Cratere Lofn", "text": "Lofn \u00e8 un cratere sulla superficie di Callisto. Ha un diametro di circa 200\u00a0km ed \u00e8 sovrapposto ad Adlinda.\nI depositi brillanti del cratere coprono circa il 30% della superficie di Adlinda. Il cratere \u00e8 un esempio di quei crateri da impatto che presentano un fondo piatto e rappresentano in qualche modo l'elemento di transizione tra i grandi bacini da impatto presenti su Callisto ed i crateri pi\u00f9 piccoli.\nGeologia.\nIl cratere e l'area immediatamente circostante possono essere rilevate diverse unit\u00e0 geologiche. Tra queste c'\u00e8 la zona brillante e grosso modo circolare posta al centro del cratere e un anello asimmetrico di rilievi collinosi che la circonda e che \u00e8 presumibilmente quanto rimane del'originario margine del cratere. Oltre a questo anello sono identificabili due altri anelli pi\u00f9 lontani dal centro composti di depositi di materiale eiettato nel corso dell'impatto che origin\u00f2 il cratere.\nLa zona centrale di Lofn (100\u2013120\u00a0km di diametro) corrisponde al \"pavimento\" del cratere e giace circa 0.6\u00a0km pi\u00f9 in basso delle pianure circostanti. Lofn se confrontato con altri crateri di diametro analogo non \u00e8 molto profondo. Questo \u00e8 il motivo per cui viene etichettato come \"cratere piatto\".. Il margine che circonda l'area centrale del cratere consiste in una serie di massicci collinosi distribuiti casualmente su una fascia di circa 50\u00a0km che appare chiazzata in alcune zone. \nGli anelli discontinui e asimmetrici di materiali eiettati nel corso dell'impatto originario sono pi\u00f9 spessi a sud-est del cratere, dove arrivano fino ad una distanza di pi\u00f9 di 300\u00a0km dal centro di quest'ultimo. I materiali pi\u00f9 esterni in questa zona sono di colore scuro, in particolare nell'area a nord-ovest di Lofn. Alcune chiazze di materiali associati a Loft sono stati rinvenuti nelle pianure circostanti il cratere fino ad una distanza di 490\u00a0km dal centro.\nLofn \u00e8 uno dei pi\u00f9 recenti crateri da impatto di Callisto. Tutte le strutture geologiche ad esso riconducibili contengono infatti un numero molto ridotto di piccoli crateri da impatto successivi rispetto ad altre zone. La sua et\u00e0 \u00e8 stimata in 1,39\u20133,88 miliardi di anni; il margine di incertezza risente della velocit\u00e0 di craterizzazione della superficie di Callisto utilizzata per effettuare la stima dell'et\u00e0."}
{"id": "2230820", "revid": "709565", "url": "https://it.wikipedia.org/wiki?curid=2230820", "title": "I Lunnis", "text": "I Lunnis (\"Los Lunnis\") \u00e8 una serie televisiva di pupazzi a cartoni animati spagnola prodotta da TVE. Essa coniuga insieme divertimento e didattica ed \u00e8 condotta dalla cantante e attrice spagnola Mar\u00eda Isabel. In Italia viene trasmessa dall'emittente Rai 2.\nPersonaggi.\nI Lunnis sono dei graziosi esseri colorati che vivono nel pianeta di Luna Lunera. Tra essi, vi sono la strega Lubina, il professor Lutecio ed i giovani Lucho, Lulila, Lubl\u00f9, Lulo, Lula e Lupita. Questi ultimi imparano ogni giorno tante nuove cose, andando a scuola dalla loro maestra Lumbrela, ed affrontano vari problemi quotidiani, in particolare quelli causati dal malvagio pirata Lucanero e dal suo assistente Lurdo."}
{"id": "2230825", "revid": "88812", "url": "https://it.wikipedia.org/wiki?curid=2230825", "title": "Sirinos", "text": ""}
{"id": "2230828", "revid": "1305772", "url": "https://it.wikipedia.org/wiki?curid=2230828", "title": "Ferrovia Calalzo-Montebelluna-Padova/Treviso", "text": "Con il termine Ferrovia Calalzo-Montebelluna-Padova/Treviso si indica il complesso di linee ferroviarie statali sorto tra il 1877 e il 1914 colleganti le province di Padova e Treviso alla valle del Piave.\nRete Ferroviaria Italiana, che gestisce le linee, le distingue in:"}
{"id": "2230833", "revid": "2160750", "url": "https://it.wikipedia.org/wiki?curid=2230833", "title": "Armoriale dei comuni della provincia di Cosenza", "text": "Questa pagina contiene le armi (stemmi e blasonature) dei comuni della provincia di Cosenza."}
{"id": "2230835", "revid": "663182", "url": "https://it.wikipedia.org/wiki?curid=2230835", "title": "European Film Awards 2001", "text": "La 14\u00aa edizione della cerimonia di premiazione dei European Film Awards si \u00e8 tenuta il 1\u00ba dicembre 2001 al Tempodrom di Berlino, Germania e presentata da Mel Smith.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "2230838", "revid": "92723", "url": "https://it.wikipedia.org/wiki?curid=2230838", "title": "Diocesi di Cavaillon", "text": "La diocesi di Cavaillon (in latino: \"Dioecesis Cavallicensis\") \u00e8 una sede soppressa e sede titolare della Chiesa cattolica.\nTerritorio.\nLa diocesi era molto piccola; nel Settecento la diocesi comprendeva 17 localit\u00e0: Cabri\u00e8res, Caumont, Cavaillon, Ch\u00e2teauneuf, Gordes, Goult, L'Isle, Lagnes, Maubec, M\u00e9nerbes, M\u00e9rindol, Opp\u00e8de, Robion, Saumane, Taillades, Le Thor e Vaucluse. Di queste, 13 si trovavano nel Contado Venassino e 4 in Provenza.\nSede vescovile era la citt\u00e0 di Cavaillon, nell'odierno dipartimento di Vaucluse, dove fungeva da cattedrale la chiesa di Nostra Signora e San Verano. Quest'ultimo era anche il patrono della diocesi.\nStoria.\nLa \"civitas Cabellicorum\" era una delle antiche trib\u00f9 della Gallia che, in epoca romana, a partire dal V secolo entr\u00f2 a far parte della Gallia Viennense seconda, che aveva come capitale Arles.\nLa diocesi fu eretta attorno al 400. Secondo la tradizione il fondatore della diocesi fu san Geniale. Primo vescovo documentato \u00e8 Asclepio, che prese parte al concilio di Riez nel 439.\nDalla met\u00e0 del V secolo Cavaillon divenne suffraganea dell'arcidiocesi di Arles. Rimase legata alla metropolia arlesiana fino a dicembre 1475, quando entr\u00f2 a far parte della provincia ecclesiastica della neoeretta arcidiocesi di Avignone.\nTra XII e XIII secolo fu edificata la cattedrale, consacrata da papa Innocenzo IV nel 1251. Il suo capitolo si componeva di un prevosto, di un arcidiacono e di dodici canonici. La diocesi comprendeva altre due collegiate: quella di L'Isle-sur-la-Sorgue, fondata nel 1212 dal vescovo Bertrand di Durfort; e quella di Opp\u00e8de, fondata dal barone Jean de Meynier. Tra le case religiose, la pi\u00f9 importante era l'abbazia cistercense di S\u00e9nanque.\nFu soppressa in seguito al concordato con la bolla \"Qui Christi Domini\" di papa Pio VII del 29 novembre 1801 e il suo territorio fu incorporato in quello della diocesi di Avignone.\nIl 6 agosto 1877 il titolo di vescovi di Cavaillon fu concesso agli arcivescovi di Avignone, che lo ebbero fino al 2009.\nDal 9 febbraio 2009 Cavaillon \u00e8 annoverata tra le sedi vescovili titolari della Chiesa cattolica; dal 16 febbraio 2009 il vescovo titolare \u00e8 Krzysztof Zadarko, vescovo ausiliare di Koszalin-Ko\u0142obrzeg."}
{"id": "2230840", "revid": "56588", "url": "https://it.wikipedia.org/wiki?curid=2230840", "title": "Sede titolare di Cavaillon", "text": ""}
{"id": "2230841", "revid": "834", "url": "https://it.wikipedia.org/wiki?curid=2230841", "title": "The More Things Change", "text": ""}
{"id": "2230842", "revid": "149727", "url": "https://it.wikipedia.org/wiki?curid=2230842", "title": "Ferrovia Montebelluna-Treviso", "text": ""}
{"id": "2230847", "revid": "74801", "url": "https://it.wikipedia.org/wiki?curid=2230847", "title": "Paul Sculfor", "text": "Biografia.\nNato a Upminster, Sculfor \u00e8 stato boxeur e muratore, prima di intraprendere la carriera di modello. Dopo aver studiato recitazione con il metodo Meisner all'Actors Temple di Londra sotto la guida di Tom Radcliffe, ottiene popolarit\u00e0 internazionale grazie ad uno spot della Levi's. Ha anche lavorato per importanti brand dell'alta moda mondiale come Christian Dior, Moschino, Aeffe e Jean Paul Gaultier.\nHa avuto una relazione con Jennifer Aniston, ed una con Cameron Diaz, documentate da diversi media.\nCon Alessia Piovan, nel 2009, affianca Paolo Bonolis e Luca Laurenti nella conduzione della prima serata del Festival di Sanremo. Nello stesso anno \u00e8 uscito il film horror \"Psychosis\" di Reg Traviss, in cui sar\u00e0 protagonista al fianco di Charisma Carpenter."}
{"id": "2230852", "revid": "110157", "url": "https://it.wikipedia.org/wiki?curid=2230852", "title": "Fratelli Fabbri Editori", "text": "Fratelli Fabbri Editori \u00e8 una casa editrice italiana fondata nel 1947 dai fratelli di origine forlivese Giovanni e Dino Fabbri, cui si aggiunse in un secondo tempo Rino. Dal 2016 appartiene al gruppo Arnoldo Mondadori Editore.\nStoria.\nOrigini.\nProvenienti da una famiglia di piccoli commercianti forlivesi, i fratelli Fabbri vengono iniziati sin da piccoli all'amore per l'arte e la cultura classica dal padre Ottavio.\nIl primogenito Giovanni, non appena laureatosi in medicina si unisce alle formazioni partigiane della Val d'Ossola. Finita la guerra, preferendo i libri alla professione medica, decide di intraprendere la carriera dell'editore, riuscendo a coinvolgere il fratello Dino. Negli ultimi mesi del 1945 nasce la \u00abEdizioni Stampe Internazionali\u00bb (ESI), che pubblica alcuni libri destinati agli studenti, uno dei quali ha subito un lusinghiero successo: si tratta di un corso per imparare in poco tempo la lingua inglese, scritto da Mario Hazon. Parte del successo deriva dal fatto che l'opera \u00e8 diffusa nelle edicole a dispense, strategia di distribuzione di cui i fratelli Fabbri sono i pionieri in Italia.\nNel 1947 i due fratelli avviano l'impresa che porta il loro nome: la \u00abFratelli Fabbri Editori\u00bb. Successivamente si unisce ai due fratelli anche Rino. Ci\u00f2 che contraddistingue i libri della Fabbri Editori \u00e8 il ricco materiale iconografico utilizzato a corredo dei testi. Grazie alla stampa offset, vengono realizzare enciclopedie vivamente illustrate che incontrano subito il favore degli studenti delle scuole primarie. La nuova casa editrice ottiene un immediato successo nel mercato dei libri di testo. Inizialmente si concentra sulla scuola dell'obbligo (che all'epoca in Italia terminava con la quinta elementare). In un secondo tempo entra anche nel mercato dei libri di testo per i licei, divenendo l'operatore dominante.\nLa prima raccolta \u00e8 la \"Collezione di saggi e studi critici\" che in seguito alla pubblicazione del saggio di Leone Piccioni \"Sui Contemporanei\", si trasform\u00f2 in \"Nuovi Studi Critici\". In contemporanea alle pubblicazioni riguardanti le scuole superiori e le pubblicazioni parascolastiche di Nangeroni, vengono editi per le elementari il corso completo di lettura \"Gaiezza\" [1947], \"Primavera del sapere\" [1947/48]. il passaggio ai libri per ragazzi avviene nel 1952 con le prime raccolte come le \"Biblioteche dei fanciulli\" suddivise in serie per segmenti di et\u00e0.\nIl salto di qualit\u00e0 viene dall'idea di stampare, in dispense periodiche, grandi opere classiche illustrate come \"La Divina Commedia\" e \"La Bibbia\". Il gradimento del pubblico incoraggia l'uscita, sul finire degli anni cinquanta, di altre pubblicazioni a fascicoli come \"Capolavori nei secoli\" e, soprattutto, \"I maestri del colore\".\nAnni sessanta.\nNegli anni sessanta, la Fratelli Fabbri Editori raggiunge l'apice della sua fama proponendo, sempre a fascicoli distribuiti nelle edicole, l'enciclopedia illustrata \"Conoscere\". Nata nel 1958, l'enciclopedia sar\u00e0 venduta a fascicoli nelle edicole, in 6 edizioni aggiornate, fino al 1963. I fascicoli venduti, raggiunsero l'astronomico numero di seicento milioni. Minore successo avr\u00e0 invece la pi\u00f9 matura \"Capire\".\nIn quegli anni la casa editrice vende circa un miliardo e mezzo di dispense, pubblicate in decine di paesi e tradotte in 14 lingue, tra cui l'hindi, l'urdu, l'afrikaans, il turco e il bulgaro.\n\u00c8 anche la prima casa editrice italiana a mettere sul mercato prodotti multimediali: sia \"Conoscere\" sia \"Capire\" allegano supporti discografici e altre collane quali \"Fiabe sonore\", \"I grandi musicisti\", \"Le Grandi Opere Liriche\" e la \"Grande storia della musica\", proseguono l'esperienza anche affrontando problematiche sconosciute per l'epoca. Ad esempio, per \"I grandi musicisti\", al fine di rientrare nel packaging standard dell'editoria, venne commissionata alla Philips la produzione di 10 milioni di LP speciali, dal diametro di 25 centimetri.\nVerso la fine degli anni sessanta, a causa della saturazione di mercato e delle agitazioni sociali, i fratelli Dino e Rino decidono di vendere le loro quote per dedicarsi ad altre attivit\u00e0 all'estero, contrastati dal netto rifiuto del fratello maggiore.\nAnni settanta.\nNel 1970 il capitale viene aumentato da uno a dodici miliardi e in seguito la nomina di Piero Stucchi a direttori generale e l'anno seguente ad amministratore delegato.\nNel 1971 l'Istituto Finanziario Industriale (IFI), finanziaria di casa Agnelli, acquista il 53% delle azioni della Fabbri Editori: Dino e Rino si trasferiscono all'estero, mentre Giovanni resta nell'azienda in qualit\u00e0 di presidente, senza per\u00f2 avere un ruolo operativo, che viene affidato a Piero Stucchi Prinetti, in qualit\u00e0 di amministratore delegato. nel 1972 Rino Fabbri si dimette dalla carica di consigliere.\nVerso la fine degli anni settanta, Giovanni Fabbri entra nel mirino delle Brigate Rosse e decide di trasferirsi a Lugano, in Svizzera, dove tuttora risiede. Rino Fabbri sceglie il Paraguay, ove muore il 1\u00ba novembre 2012. Dino Fabbri \u00e8 deceduto l'11 dicembre 2001 nella sua casa di Miami, in Florida.\nNell'autunno del 1979, dando alle stampe (seppur con un forte adattamento per il mercato italiano) il manga del Grande Mazinga, diventa il primo editore europeo ad aver pubblicato questo tipo di fumetto giapponese.\nAnni novanta.\nNel 1990 \nentra a far parte del gruppo Rizzoli-Corriere della Sera e continua a essere attiva nel settore editoriale dei libri di testo e delle pubblicazioni a dispense. Con la diffusione dell'home-video (in particolar modo dopo l'arrivo del DVD) la Fabbri stipula vari accordi che le permettono di distribuire, tramite la rete delle edicole, collane monografiche su attori (come ad esempio la collana dei film di 007 o le raccolte di film di Alberto Sordi e Gilberto Govi), registi o generi di film.\nAnni duemila.\nIl rilancio dell'area ragazzi di Rcs continua attraverso una collaborazione fra Fabbri Editori e DreamWorks Animation per la concessione della licenza all'utilizzo di alcuni personaggi della casa di produzione americana. La DreamWorks Animation ha scelto Fabbri Editori come partner editoriale per l\u2019Italia. Nel 2014 Fabbri Editori ha conseguito uno dei suoi risultati migliori, facendo registrare una crescita a valore del 44%.\nAnni duemiladieci.\nNel 2016, a seguito dell'acquisizione dei marchi editoriali di RCS Libri da parte del Gruppo Mondadori, anche Fabbri entra a far parte del gruppo di Segrate."}
{"id": "2230854", "revid": "228587", "url": "https://it.wikipedia.org/wiki?curid=2230854", "title": "Madame X", "text": ""}
{"id": "2230858", "revid": "767487", "url": "https://it.wikipedia.org/wiki?curid=2230858", "title": "La gang che non sapeva sparare", "text": "La gang che non sapeva sparare (\"The Gang That Couldn't Shoot Straight\") \u00e8 un film del 1971 diretto da James Goldstone, con Jerry Orbach, Lionel Stander e un giovane Robert De Niro in uno dei primi ruoli della sua carriera.\n\u00c8 tratto dal bestseller omonimo (1969) di Jimmy Breslin.\nTrama.\nNew York: due bande di grassatori italiani si fronteggiano in modo maldestro e pasticcione. Tra colpi a sorpresa (una delle due bande utilizza anche un leone) una delle due prevale sull'altra."}
{"id": "2230860", "revid": "1305772", "url": "https://it.wikipedia.org/wiki?curid=2230860", "title": "Bedtime Stories", "text": ""}
{"id": "2230863", "revid": "101260", "url": "https://it.wikipedia.org/wiki?curid=2230863", "title": "Mangostano", "text": ""}
{"id": "2230868", "revid": "287204", "url": "https://it.wikipedia.org/wiki?curid=2230868", "title": "Sinisa Dobrasinovic", "text": ""}
{"id": "2230869", "revid": "599013", "url": "https://it.wikipedia.org/wiki?curid=2230869", "title": "Franco Colturi", "text": "Biografia.\nSpecialista delle prove veloci fratello di Luigi, anche lui sciatore alpino, debutt\u00f2 in campo internazionale in occasione dei Mondiali juniores di Madonna di Campiglio 1988; in Coppa del Mondo ottenne il primo risultato di rilievo l'11 gennaio 1992 nella discesa libera della Kandahar di Garmisch-Partenkirchen (22\u00ba) e il miglior piazzamento in carriera il 17 gennaio successivo: 9\u00ba nella discesa libera della Streif di Kitzb\u00fchel. Nello stesso anno prese anche parte, con i colori della nazionale italiana, ai XVI Giochi olimpici invernali di , sua unica presenza olimpica, classificandosi 10\u00ba nella discesa libera e 31\u00ba nella combinata; la sua ultima gara in Coppa del Mondo fu la discesa libera disputata a Chamonix il 29 gennaio 1994, chiusa da Colturi al 42\u00ba posto. Non ottenne piazzamenti ai Campionati mondiali."}
{"id": "2230870", "revid": "52590849", "url": "https://it.wikipedia.org/wiki?curid=2230870", "title": "Trinciasarmenti", "text": ""}
{"id": "2230873", "revid": "110746253", "url": "https://it.wikipedia.org/wiki?curid=2230873", "title": "Styracocephalus platyrhynchus", "text": "Lo stiracocefalo (Styracocephalus platyrhynchus) \u00e8 un rettile - mammifero estinto, appartenente ai dinocefali. Visse nel Permiano medio (circa 250 milioni di anni fa) e i suoi resti sono stati ritrovati in Sudafrica.\nDescrizione.\nDi corporatura relativamente robusta, questo animale era dotato di alcune caratteristiche singolari. Il cranio, soprattutto, possedeva particolarit\u00e0 notevoli: era allungato e sottile, con due proiezioni ossee nella parte posteriore allargate e appiattite. Sulla sommit\u00e0, inoltre, era presente una protuberanza arrotondata. La dentatura era costituita da lunghi canini e da denti anteriori pi\u00f9 piccoli ma aguzzi anch'essi. I denti posteriori, invece, erano molto corti e denotano questo animale come un erbivoro. Le dimensioni erano pi\u00f9 ridotte rispetto a quelle della maggior parte dei dinocefali, e la lunghezza non doveva oltrepassare di molto i due metri.\nClassificazione.\nLo stiracocefalo (il cui nome significa \"testa dagli aculei\") era un appartenente al gruppo dei dinocefali (\"teste terribili\"), che dominarono per pochi milioni di anni gran parte del mondo. Le strane caratteristiche dello stiracocefalo, per\u00f2, non permettono una classificazione chiara: alcuni studiosi lo hanno avvicinato ai carnivori anteosauridi, altri invece agli estemmenosuchidi erbivori. Vi sono anche ipotesi riguardo alla sua appartenenza al primitivo gruppo dei biarmosuchi, ovvero i terapsidi pi\u00f9 primitivi."}
{"id": "2230874", "revid": "287204", "url": "https://it.wikipedia.org/wiki?curid=2230874", "title": "Sabine Azema", "text": ""}
{"id": "2230878", "revid": "13833", "url": "https://it.wikipedia.org/wiki?curid=2230878", "title": "Svislach", "text": ""}
{"id": "2230882", "revid": "22356", "url": "https://it.wikipedia.org/wiki?curid=2230882", "title": "Estemmenosuchidi", "text": ""}
{"id": "2230887", "revid": "76963", "url": "https://it.wikipedia.org/wiki?curid=2230887", "title": "Eriko Sat\u014d", "text": "Carriera.\nDebutt\u00f2 in veste di attrice nel 1998, interpretando un ruolo nella serie televisiva \"Bishojo H\". Nel 2001 debutt\u00f2 nel cinema, interpretando un ruolo nel film d'azione \"Samurai Girl 21\", diretto da Ataru Oikawa. Nel 2004 ebbe il suo primo ruolo importante, quello della celebre eroina dei manga Cutie Honey, in \"Cutie Honey\", diretto da Hideaki Anno, quindi interpret\u00f2 dieci episodi della miniserie televisiva \"Densha otoko\". Nel 2008 vinse il premio come miglior attrice al Yokohama Film Festival, per la sua interpretazione in \"Funuke domo, kanashimi no ai wo misero\"."}
{"id": "2230893", "revid": "1632387", "url": "https://it.wikipedia.org/wiki?curid=2230893", "title": "Avanguardista", "text": "L'avanguardista era un giovane italiano inquadrato tra le file della Opera nazionale balilla (a partire dal 1926), e in seguito nella Giovent\u00f9 Italiana del Littorio (dal 1937), con una et\u00e0 compresa tra i 14 e i 18 anni.\nCompiti.\nSeguendo i precetti dell'ONB, doveva:\nDal 1927 il Gran consiglio del fascismo stabil\u00ec che le reclute delle legioni della MVSN venissero tratte dalla leva degli avanguardisti al compimento del 18\u00ba anno di et\u00e0 e, dal 1930, del 20\u00ba anno.\nLa divisa.\nSimile a quelli degli Alpini, Milizia Volontaria per la Sicurezza Nazionale, essa era costituita:\nMentre in estate si eliminava la giubba, rimanendo con la sola camicia che per l'occasione mostrava le fiamme bianche sul colletto della camicia.\nFregi distintivi gradi.\nSi trovavano il fregio di un\"'aquila\" sul berretto, mentre sul petto era mostrato un \"nastrino\" della Croce al merito che nell\"avanguardista\" era larga 39 mm, colorata in blu. I gradi erano indicati sulla divisa.\nIl tipico distintivo tricolore con lettere e fascio dorati erano indicati per ambo i sessi, con la differenza che il sesso maschile era formato da uno scudetto a bottone, e lo portavano all'occhiello del risvolto della giacca, mentre per quello femminile era costituito con fermaglio a spillo appuntato al loro abito.\nConcorso Dux.\nIl concorso \"Dux\" era una manifestazione di saggi ginnici, che si svolgevano nei cosiddetti \"Campi Dux\", tipica degli anni del fascismo. Erano dei grandi raduni con la partecipazione di centinaia di giovani italiani di tutto il Regno, balilla e avanguardisti.\nLe manifestazioni si concludevano con la premiazione dei pi\u00f9 meritevoli davanti a Benito Mussolini. I pi\u00f9 importanti raduni ginnici si svolsero dal 1929 al 1932.\nSport.\nGli \"avanguardisti\", inquadrati nei fasci giovanili di combattimento, disputavano i campionati provinciali e regionali di calcio e pallacanestro secondo quanto stabilito dai Segretari Politici Fascisti locali e provinciali.\nLe squadre di calcio erano definite con le abbreviazioni:"}
{"id": "2230898", "revid": "109863384", "url": "https://it.wikipedia.org/wiki?curid=2230898", "title": "Ordine di Massimiliano per le scienze e le arti", "text": "L'ordine di Massimiliano per le scienze e le arti (in tedesco: \"Bayerischer Maximiliansorden f\u00fcr Wissenschaft und Kunst\") fu un ordine cavalleresco di merito fondato nell'ambito del regno di Baviera e ancora oggi concesso dal governo del land bavarese.\nStoria.\nL'ordine venne fondato il 28 novembre 1853 dal re Massimiliano II di Baviera con l'intento di ricompensare i benemeriti delle arti e delle scienze di origini bavaresi, e come tale viene anche definito il \"premio Nobel bavarese\". Dopo il 1932, con l'inizio del governo nazionalsocialista, cess\u00f2 il conferimento della medaglia. Solo nel 1980 la medaglia venne nuovamente introdotta dal primo ministro bavarese Franz Josef Strau\u00df e conferita per la prima volta nel 1981. L'ordine, dalla sua fondazione, \u00e8 stato concesso per un totale di 185 medaglie, di cui un centinaio di insigniti ha ricevuto l'onorificenza ancora in vita. La medaglia \u00e8 divisa in differenti categorie per le scienze o le arti.\nInsigniti dell'ordine.\nSegue l'elenco degli insigniti dell'ordine di Massimiliano per le scienze e le arti. Si noti che per la categoria \"scienze\" si intendono tutte le materie scientifiche, ma in esse vengono compresi anche i meriti in scienze storiche, teologiche, giuridiche, oltre ovviamente a quelle mediche e di ricerca."}
{"id": "2230899", "revid": "599013", "url": "https://it.wikipedia.org/wiki?curid=2230899", "title": "Zagrebelsky", "text": ""}
{"id": "2230903", "revid": "14691", "url": "https://it.wikipedia.org/wiki?curid=2230903", "title": "The fugs", "text": ""}
{"id": "2230908", "revid": "1048993", "url": "https://it.wikipedia.org/wiki?curid=2230908", "title": "Franco Bixio", "text": "Carriera.\nFiglio di Cesare Andrea Bixio, ha iniziato la sua attivit\u00e0 professionale come autore di musiche per film. Ha composto oltre settanta colonne sonore, tra le quali quelle di grandi classici della commedia italiana come \"Fantozzi\" e \"Febbre da cavallo\", scritte insieme a Fabio Frizzi e Vince Tempera. Negli anni settanta ha fondato a Roma gli Studi Trafalgar, un centro per la produzione e la post-produzione audiovisiva. Dal 1990 gestisce il Gruppo Editoriale Bixio, che ha al suo attivo un catalogo editoriale storico di canzoni e di oltre mille colonne sonore, e la casa discografica Cinevox Record, dedicata alla produzione di musica da film.\nNel corso degli anni si \u00e8 concentrato sulla produzione di colonne sonore per fiction TV e sulla riedizione del catalogo.\nNel 1993 ha fondato l'etichetta \"Musikstrasse\", dedicata a valorizzare repertori di musica classica inediti o raramente eseguiti, promuovendo giovani talenti emergenti.\nInsieme al maestro Lotoro, pianista e ricercatore, ha realizzato per Musikstrasse una collana discografica con le registrazioni di tutte le musiche composte nei campi di concentramento dal 1933 al 1945, e il documentario \"Musica concentrationaria\", con interviste ai musicisti sopravvissuti alla Shoah.\nDal 1998 al 2004 Franco Bixio \u00e8 stato presidente dell'A.F.I. (Associazione dei Fonografici Italiani), mantenendo successivamente la carica di consigliere."}
{"id": "2230909", "revid": "287204", "url": "https://it.wikipedia.org/wiki?curid=2230909", "title": "Eickendorf (B\u00f6rde)", "text": ""}
{"id": "2230910", "revid": "149727", "url": "https://it.wikipedia.org/wiki?curid=2230910", "title": "Eickendorf (Salzlandkreis)", "text": ""}
{"id": "2230911", "revid": "22356", "url": "https://it.wikipedia.org/wiki?curid=2230911", "title": "Styracocephalus", "text": ""}
{"id": "2230922", "revid": "838137", "url": "https://it.wikipedia.org/wiki?curid=2230922", "title": "Bartolom\u00e9 Sebasti\u00e1n de Aroitia", "text": "Biografia.\nFu dottore \"in utroque iure\" e grande inquisitore a Maiorca, Granada, Cordova e Sicilia. Fu vescovo di Patti dal 9 gennaio 1549 al 1567. Giunto in diocesi si adoper\u00f2 per rivendicare i diritti e le rendite della sede vescovile. Il primo periodo della sua reggenza fu anche segnato dal contrasto con il capitano del popolo della citt\u00e0, da lui bastonato nella pubblica piazza; per questo motivo fu imprigionato per qualche tempo a Messina. Il periodo pi\u00f9 intenso e fecondo del suo episcopato \u00e8 quello che va dal 1562 al 1567: partecip\u00f2 all'ultima sessione del Concilio di Trento, fu per tre volte presidente del Regno, visit\u00f2 pi\u00f9 volte la diocesi amministrando anche la giustizia, celebr\u00f2 un sinodo diocesano nel 1567 per diffondere le prescrizioni del concilio (del quale rifer\u00ec per intero alcuni decreti tra le costituzioni sinodali, dove inser\u00ec pure il primo formulario di catechismo in italiano ad uso dei parroci e dei fedeli) e avvi\u00f2 il primo nucleo del nascente seminario per la formazione dei chierici.\nIl 1\u00ba ottobre 1567 fu promosso arcivescovo di Tarragona. Mor\u00ec il 14 aprile 1568, poco dopo aver raggiunto la sede.\nGenealogia episcopale.\nLa genealogia episcopale \u00e8:"}
{"id": "2230924", "revid": "149727", "url": "https://it.wikipedia.org/wiki?curid=2230924", "title": "Klein M\u00fchlingen", "text": ""}
{"id": "2230932", "revid": "119755701", "url": "https://it.wikipedia.org/wiki?curid=2230932", "title": "European Film Awards 2002", "text": "La 15\u00aa edizione della cerimonia di premiazione dei European Film Awards si \u00e8 tenuta il 7 dicembre 2002 al Teatro dell'Opera di Roma, Italia e presentata da Mel Smith e Asia Argento.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "2230933", "revid": "3831", "url": "https://it.wikipedia.org/wiki?curid=2230933", "title": "Thasos", "text": ""}
{"id": "2230934", "revid": "1318658", "url": "https://it.wikipedia.org/wiki?curid=2230934", "title": "Consiglio internazionale degli archivi", "text": "Il Consiglio internazionale degli archivi (in francese \"Conseil international des archives\", in inglese \"International Council on Archives\", acronimo CIA o ICA) \u00e8 un'organizzazione internazionale fondata nel giugno 1949 presso l'UNESCO. \nHa sede a Parigi in rue des Francs-Bourgeois 60, nel quartiere del Marais.\nFinalit\u00e0.\nQuesta istituzione \u00e8 il pi\u00f9 importante organo internazionale in campo archivistico, che ha come scopo il collegamento tra le singole entit\u00e0 nazionali, senza per\u00f2 imporre normative da applicarli a livello sovranazionale. Tra i fini ci sono l'assicurare la conservazione, la fruizione e la valorizzazione del patrimonio archivistico mondiale.\nVi partecipano le istituzioni archivistiche nazionali, regionali, locali, pubbliche e private, le associazioni professionali di categoria, alcuni archivisti a titolo individuale e membri d'onore: la sua struttura \u00e8 quindi molto articolata.\nIl governo del consiglio \u00e8 affidato a un'assemblea generale, dotata di segretariato generale, di una Conferenza internazionale della tavola rotonda degli archivi e di un comitato esecutivo. Il comitato organizza ogni quattro anni un comitato per la valutazione del programma e un comitato organizzatore del congresso internazionale.\nUn settore \u00e8 dedicato agli interessi regionali ed esiste anche una commissione per la gestione del programma. Nell'organigramma sono poi presenti varie sottocommissioni, sezioni professionali e gruppi editoriali che possono dare impulso a varie iniziative pubbliche ed editoriali.\nOrganizzazione.\nIl CIA \u00e8 organizzata in tredici branche regionali con diversi livelli di attivit\u00e0, inclusa la branca dei Caraibi (CARBICA), la branca dell'Est e Sud Africa (ESARBICA), la branca Sud e Ovest dell'Asia (SWARBICA), la branca europea (EURBICA) e la branca dell'area Pacifica (PARBICA). La branca del Nord America (NAANICA) opera \"virtualmente\" e grazie al contributo degli incontri della \"Society of American Archivists\" e della \"Association of Canadian Archivists\". \nIl CIA ha dodici sezioni professionali, che provvedono ad indirizzare i contenuti archivistici dell'organizzazione e delle sue attivit\u00e0, inclusa la Sezione per l'Educazione Archivistica (SAE), la SAR (\"Section for Architectural Records\"), la SBA (\"Section for Business Archives\"), la SLA (\"Section for Archives of Literature and Art\"), la SLMT (\"Section for Local, Municipal and Territorial Archives\"), la SPO (\"Section on Sports Archives\"), la SPP (\"Section for Archives of Parliaments and Political Parties\") e la SUV (\"Section for University and Research Institutions\").\nAttivit\u00e0.\nIl CIA pubblica \"Comma\", a cadenza annuale o due volte l'anno.\nOgni quattro anni, il CIA organizza il proprio Congresso internazionale. Negli ultimi anni si sono tenuti a Vienna (2004), Kuala Lumpur (2008), Brisbane (2012) e Seoul (2016). \nFino al 2011, il CIA ospitava anche il meeting annuale della CITRA (International Conference of the Round Table on Archives), che metteva insieme i dirigenti delle istituzioni archivistiche nazionali, i presidenti delle associazioni archivistiche nazionali di professionisti e i rappresentanti delle varie sezioni. Gli ultimi tre meeting della CITRA si sono tenuti a Malta (2009), Oslo (2010) e Toledo (2011). Dopo il meeting della CITRA a Toledo, il CIA ha sostituito i meeting della CITRA con una conferenza annuale. Le prime tre conferenze annuali si sono svolte in Europa: Bruxelles (2013), Gerona (2014) e Reykjav\u00edk (2015).\nISAD.\nNel 1993, il CIA approva la prima versione di ISAD(G) (General International Standard Archival Description), con l'intenzione di definire degli standard internazionali di descrizione archivistica. Una nuova versione, conosciuta come ISAD(G)2, \u00e8 stata pubblicata nel 2000.\nPubblicazioni.\nNel 1997 il CIA pubblica la Guida per la Gestione dei Documenti Elettronici secondo una Prospettiva Archivistica. Secondo la guida i documenti digitali non devono essere considerati come un \"corpus\" documentario a parte. Si sottolinea inoltre che la formazione dell'archivio inizia con la creazione/acquisizione dei documenti e che il processo archivistico non va dunque considerato \"a valle\", ovvero dopo la creazione dei documenti.\nNel 2008 il CIA pubblica i Requisiti Fondamentali, poi acquisiti dall'ISO con codice ISo 16175. Tra i requisiti fondamentali vengono indicate diverse buone prassi legate alla gestione dei documenti archivistici, come l'affidabilit\u00e0 gestionale, le informazioni sull'uso di metadati, i criteri su conservazione e accessibilit\u00e0, i metodi per selezione e scarto. Si identifica inoltre la divisione archivistica in 4 macro aree: creazione, tenuta, distribuzione, amministrazione."}
{"id": "2230935", "revid": "256896", "url": "https://it.wikipedia.org/wiki?curid=2230935", "title": "International Council on Archives", "text": ""}
{"id": "2230936", "revid": "277947", "url": "https://it.wikipedia.org/wiki?curid=2230936", "title": "Digerati", "text": "Digerati \u00e8 un libro scritto da John Brockman che si occupa, tramite interviste o profili, di un gruppo di intellettuali, imprenditori, uomini di affari costituenti la nuova \u00e9lite tecnologica che trova il suo spazio di azione nel cyberspazio. Il gruppo comprende Bill Gates, uno degli uomini pi\u00f9 ricchi del mondo, ma anche Jaron Lanier, artista e profeta della realt\u00e0 virtuale. \"Digerati\" vuole spiegare quale sia il corso della storia della societ\u00e0, della politica, della economia, della comunicazione presente e futuro."}
{"id": "2230940", "revid": "1266208", "url": "https://it.wikipedia.org/wiki?curid=2230940", "title": "Prima Divisione Calabria 1948-1949", "text": "Fu il quarto livello del campionato italiano di calcio e la 26\u00aa edizione della Prima Divisione nonostante il declassamento subito da quando fu istituita. Il campionato fu organizzato e gestito dalle Leghe Regionali che emanavano autonomamente anche le promozioni in Serie C e le retrocessioni.\nLa Prima Divisione fu il massimo campionato regionale di calcio disputato in Calabria nella stagione 1948-1949.\nQuesti sono i gironi organizzati dalla Lega Regionale Calabra per la regione Calabria.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:"}
{"id": "2230947", "revid": "287204", "url": "https://it.wikipedia.org/wiki?curid=2230947", "title": "Ordine di Sant'Anna (Baviera)", "text": "L'Ordine di Sant'Anna (in tedesco: \"St. Anna-Orden\") fu un ordine cavalleresco creato nell'ambito dell'Elettorato di Baviera.\nStoria.\nL'Ordine venne creato il 19 settembre 1783 dalla vedova del deceduto principe elettore Massimiliano III Giuseppe di Baviera come riconoscenza per le figlie dell'aristocrazia cattolica bavarese.\nPer questo motivo, l'Ordine venne posto sotto il patrocino di Sant'Anna, venerata a Monaco di Baviera, e vi potevano accedere le fanciulle dai 18 anni in su che potessero dimostrare otto quarti di nobilt\u00e0. Pot\u00e9 essere concesso anche alle ragazze protestanti a partire dal 1802 e dal 1841 l'onorificenza venne autorizzata ad essere concesso anche a persone non bavaresi di nascita.\nLa tassa d'iscrizione, nel 1875, era di circa 200 marchi per le persone nate in Baviera e 1.600 marchi per gli stranieri.\nL'Ordine comprendeva due classi:\nInsegne.\nLa decorazione della medaglia consiste in una croce dorata e cerchiata con le braccia leggermente incurvate e smaltate di bianco e bordate di blu scuro. Al centro, un medaglione blu scuro riporta in oro il motto \"SUB TUUM PRAESIDIUM\" (sotto la tua protezione), attorniante la figura dell'Immacolata in oro. Sul retro, attorno alla figura del vescovo San Benno, compare la scritta \"NOSTER PATRONUS\" (nostro protettore).\nIl nastro dell'ordine \u00e8 azzurro con una striscia gialla su ciascun lato."}
{"id": "2230949", "revid": "1872303", "url": "https://it.wikipedia.org/wiki?curid=2230949", "title": "Federazione di rugby a 15 di Hong Kong", "text": "Hong Kong Rugby Football Union (in lingua cinese \u9999\u6e2f\u6b16\u7403\u7e3d\u6703) \u00e8 l'organo di governo del rugby a 15 a Hong Kong.\nAffiliata a World Rugby, \u00e8 inclusa fra le nazionali di terzo livello senza esperienze di Coppa del Mondo."}
{"id": "2230951", "revid": "1258", "url": "https://it.wikipedia.org/wiki?curid=2230951", "title": "Cardo Gobbo", "text": ""}
{"id": "2230952", "revid": "287204", "url": "https://it.wikipedia.org/wiki?curid=2230952", "title": "Music (album)", "text": ""}
{"id": "2230959", "revid": "287204", "url": "https://it.wikipedia.org/wiki?curid=2230959", "title": "Africa (album)", "text": ""}
{"id": "2230962", "revid": "2194416", "url": "https://it.wikipedia.org/wiki?curid=2230962", "title": "Direzione generale Archivi", "text": "La Direzione generale Archivi (DGA) \u00e8 una delle Direzioni in cui si articola il Ministero della cultura e svolge le funzioni e i compiti, non attribuiti alle direzioni regionali o ai soprintendenti di settore ai sensi delle disposizioni in materia, relativi alla tutela dei beni archivistici. \nLa struttura amministrativa si articola in nove uffici dirigenziali di livello non generale, compresi quelli aventi sede nelle regioni Sicilia e Trentino-Alto Adige, l'Istituto centrale per gli archivi (ICAR) e l'Archivio centrale dello Stato. \nOrganizzazione amministrativa.\nPer gli aspetti tecnico-scientifici dalla Direzione generale Archivi dipendono:\nLa DGA \u00e8 un centro di responsabilit\u00e0 amministrativa che si articola in tre servizi ed \u00e8 retta da un direttore generale.\nLa attuale struttura \u00e8 la seguente:\nLa DGA coordina i portali tematici del Sistema Archivistico Nazionale (SAN) che ha pubblicato i portali:\nAttribuzioni e ambiti di competenza.\nL'organizzazione amministrativa, le attribuzioni, le definizioni degli ambiti di competenza sono stati, sino alla fine del 2014, conseguenti alla struttura del MiBAC varata a seguito dell'entrata in vigore del decreto del Presidente della Repubblica 26 novembre 2007, n. 233, recante il \u00abRegolamento di riorganizzazione del Ministero per i beni e le attivit\u00e0 culturali, a norma dell'art. 1, comma 404, della legge 27 dicembre 2006, n. 296\u00bb , pubblicato nel supplemento ordinario alla Gazzetta Ufficiale 15 dicembre 2007, n. 291, come modificato dal presente DPR n. 91 del 2 luglio 2009, il \u00abRegolamento recante modifiche ai decreti presidenziali di riorganizzazione del Ministero e di organizzazione degli Uffici di diretta collaborazione del Ministro per i beni e le attivit\u00e0 culturali\u00bb, pubblicato nel Supplemento ordinario alla G.U. n. 164 del 17/07/2009.\nLa attuale denominazione della Direzione e la sua struttura, in vigore a partire dal 10 dicembre 2015, varia in conseguenza del Decreto del Presidente del Consiglio dei Ministri 29 agosto 2014, n. 171 \u00abRegolamento di organizzazione del Ministero dei beni e delle attivit\u00e0 culturali e del turismo, degli uffici della diretta collaborazione del Ministro e dell'Organismo indipendente di valutazione della performance, a norma dell'articolo 16, comma 4, del decreto-legge 24 aprile 2014, n. 66, convertito, con modificazioni, dalla legge 23 giugno 2014, n. 89 \u00bb pubblicato sulla Gazzetta Ufficiale n. 274 del 25 novembre 2014."}
{"id": "2230968", "revid": "1258", "url": "https://it.wikipedia.org/wiki?curid=2230968", "title": "Cardo Gobbo di Nizza Monferrato", "text": ""}
{"id": "2230969", "revid": "2161151", "url": "https://it.wikipedia.org/wiki?curid=2230969", "title": "La mente del bambino", "text": "La mente del bambino \u00e8 un saggio di Maria Montessori, edito dalla casa editrice Garzanti.\nCaratteristiche.\nIl saggio parte dalle proposizioni della biologia (sviluppo embrionale del bambino), dalla legge naturale che lo predispone ad un libero comportamento, per addentrarsi nella gestazione spirituale del bambino, da zero a sei anni.\nVengono quindi definiti i caratteri, i limiti, e le insospettate possibilit\u00e0 della prima forma della mente del bambino (chiamata dalla Montessori \"Mente Assorbente\"), che tutto riceve e ritiene.\nMaria Montessori chiuse con questo libro il suo lungo ciclo di pensiero.\nStruttura.\nL'opera \u00e8 suddivisa nei seguenti capitoli:"}
{"id": "2230972", "revid": "339392", "url": "https://it.wikipedia.org/wiki?curid=2230972", "title": "Direzione Generale per gli Archivi", "text": ""}
{"id": "2230973", "revid": "287204", "url": "https://it.wikipedia.org/wiki?curid=2230973", "title": "Homeland (album)", "text": ""}
{"id": "2230976", "revid": "200568", "url": "https://it.wikipedia.org/wiki?curid=2230976", "title": "Nir Lavi", "text": "Biografia.\nComincia la propria carriera di modello nel 2004, sfilando per importanti brand dell'alta moda come Jean Paul Gaultier, Giorgio Armani, Dolce e Gabbana e Valentino e molti altri. \u00c8 inoltre apparso su diverse riviste di moda e in diverse campagne pubblicitarie. Nel 2006 Fashion TV gli ha dedicato uno special. Attualmente fa parte dell'agenzia di moda \"Why Not Models\" di Milano.\nIl 18 febbraio 2009 affianca Paolo Bonolis alla conduzione della seconda serata del \"Festival di Sanremo 2009\", insieme con Luca Laurenti ed Eleonora Abbagnato."}
{"id": "2230978", "revid": "767487", "url": "https://it.wikipedia.org/wiki?curid=2230978", "title": "Ordine al merito della corona bavarese", "text": "L'ordine al merito della corona bavarese (in tedesco \"Verdienstorden der Bayerischen Krone\"), detto anche \"ordine civile bavarese\" o \"ordine al merito civile della corona bavarese\", fu un ordine cavalleresco creato nell'ambito del regno di Baviera.\nStoria.\nL'ordine al merito della corona bavarese venne creato con decreto del 19 marzo 1808 per volont\u00e0 del re Massimiliano I di Baviera, con l'intento di ricompensare i civili di qualsiasi classe sociale che si fossero distinti per il proprio impegno civile in Baviera, fossero essi cittadini o stranieri. Essa si rifaceva ad una precedente onorificenza concessa dal Palatinato di Baviera e successivamente caduta in disuso, la \"medaglia del Leone del Palatinato\", che vantava i medesimi propositi di concessione. Essa era inoltre la controparte civile dell'Ordine militare di Massimiliano Giuseppe, che poteva essere concesso solo ai militari. I non nobili insigniti di questa onorificenza ricevevano il titolo di \"cavaliere\".\nIn un primo momento l'onorificenza venne concessa in tre sole classi di benemerenza (gran croce, commendatore e cavaliere), ma Massimiliano II di Baviera vi aggiunse successivamente una quarta classe:\nPer ciascuno dei gradi vi era un determinato numero di membri accettabili. La gran croce ammetteva solo 12 insigniti, 24 erano i commendatori e 100 i cavalieri. Con la revisione dello statuto dell'8 ottobre 1817, i numeri furono portati a 24 per le gran croci, 40 per le commende e 160 per i cavalierati. Altri numeri vennero riservati dal 24 maggio 1855 ai gran commendatori.\nInsegne.\nL'insegna dell'ordine consisteva in una croce di Malta ad otto bracci smaltati di bianco, bordati d'oro e legati da una corona d'alloro retrostante. Al centro si trovava un medaglione losangato di bianco e blu (stemma della Baviera) e sormontato dalla corona regale in oro, il tutto circondato da un anello smaltato di rosso con impressa in oro la frase (\"Virt\u00f9 ed onore\", secondo la dicitura antica). Sul retro del medaglione, invece, si trovava la figura di Massimiliano I, fondatore dell'ordine, circondato dalla scritta , sempre in dicitura antica.\nLe classi pi\u00f9 alte disponevano anche di una placca da apporsi sul petto, corredata da una fascia trasversale.\nIl nastrino dell'ordine era azzurro con una striscia bianca su ciascun lato."}
{"id": "2230979", "revid": "36426", "url": "https://it.wikipedia.org/wiki?curid=2230979", "title": "Biblioteca nazionale centrale di Roma", "text": ""}
{"id": "2230981", "revid": "19330", "url": "https://it.wikipedia.org/wiki?curid=2230981", "title": "Aitos", "text": ""}
{"id": "2230982", "revid": "280502", "url": "https://it.wikipedia.org/wiki?curid=2230982", "title": "Torre Lupo", "text": ""}
{"id": "2230985", "revid": "599013", "url": "https://it.wikipedia.org/wiki?curid=2230985", "title": "Charles Fowkes", "text": "Durante la Campagna d'Africa Orientale comand\u00f2 la 22\u00aa Brigata Africa Orientale (\"22nd East African Brigade\"), parte delle forze del generale Alan Cunningham in Kenya. And\u00f2 in pensione nel 1946."}
{"id": "2230997", "revid": "1543377", "url": "https://it.wikipedia.org/wiki?curid=2230997", "title": "Nazionale di rugby a 15 di Trinidad e Tobago", "text": "La nazionale di rugby XV di Trinidad e Tobago \u00e8 inclusa nel terzo livello del rugby internazionale, i suoi giocatori sono chiamati i \"Calypso Warriors\" (i guerrieri del Calypso)."}
{"id": "2231004", "revid": "767487", "url": "https://it.wikipedia.org/wiki?curid=2231004", "title": "Giacomo l'idealista (film)", "text": "Giacomo l'idealista \u00e8 un film del 1943 diretto da Alberto Lattuada, tratto dall'omonimo romanzo di Emilio De Marchi.\nTrama.\n1885: Giacomo Lanzavecchia, professore di filosofia, ritorna al suo paese dopo le campagne garibaldine. Trova per\u00f2 una situazione familiare disastrosa: il vecchio padre si \u00e8 dato all'alcool, l'azienda di famiglia \u00e8 ormai fallita. Deve quindi rinunciare a malincuore ai suoi sogni ed al matrimonio con la sua amata Celestina. Giacomo trova lavoro presso la famiglia dei conti Magnenzio, ed il vecchio conte, studioso appassionato, gli offre anche ospitalit\u00e0 presso il suo castello. Anche Celestina viene ospitata, cos\u00ec i due fidanzati attendono fiduciosi tempi migliori. Quando per\u00f2 il giovane rampollo dei conti Giacinto torna a casa per qualche giorno si invaghisce subito di Celestina.\nProduzione.\nIl film \u00e8 stato realizzato per gli interni negli stabilimenti F.E.R.T. di Torino. Le scene finali della bufera di neve furono girate in Alta Brianza.\nLo scenografo Fulvio Jacchia, ebreo, venne accreditato nei titoli come Fulvio Paoli a causa delle leggi razziali.\nDistribuzione.\nLa pellicola venne distribuita nel circuito cinematografico italiano il 1\u00ba febbraio del 1943."}
{"id": "2231007", "revid": "547034", "url": "https://it.wikipedia.org/wiki?curid=2231007", "title": "Dollaro rhodesiano", "text": "Il dollaro (\"R$\") \u00e8 stata la valuta della Rhodesia tra il 1970 e il 1980. Era suddiviso in 100 \"cent\".\nStoria.\nIl dollaro \u00e8 stato introdotto il 17 febbraio 1970, meno di un mese prima della dichiarazione della Repubblica di Rhodesia il 2 marzo 1970. Sostituiva la sterlina ad un tasso di 2 dollari per 1 sterlina. Il dollaro voleva essere una valuta forte, con la parit\u00e0 con la sterlina britannica fino alla fine della Rhodesia nel 1980, quando venne rimpiazzato dal dollaro dello Zimbabwe alla pari. Tuttavia va notato che il dollaro della Rhodesia non fu mai una valuta pienamente convertibile e che di conseguenza il tasso di cambio non aveva il riconoscimento dei mercati.\nMonete.\nI 1970 furono introdotte monete di bronzo da \u00bd e 1 cent ed in cupro-nickel da 2\u00bd cent, che circolarono accanto alle precedenti monete della sterlina della Rhodesia che ebbero il valore da 5, 10, 20 e 25 cent, e che erano denominate in scellini e penny. Le nuove monete da 5 cent furono introdotte nel 1973, seguite da quelle da 10, 20 e 25 cent nel 1975. Le monete furono coniate fino al 1977.\nBanconote.\nNel 1970 la Reserve bank of Rhodesia introdusse banconote con i valori di 1, 2 e 10 dollari. Le banconote da 5 dollari furono aggiunte nel 1972.\nStoria dei tassi di cambio.\nLa tabella mostra il valore storico del dollaro della Rhodesia."}
{"id": "2231009", "revid": "287204", "url": "https://it.wikipedia.org/wiki?curid=2231009", "title": "Ordine al merito di San Michele", "text": "L'ordine al merito di San Michele (originariamente \"ordine di San Michele\") fu un ordine cavalleresco fondato nell'ambito dell'arcivescovato di Colonia e successivamente passato al regno di Baviera.\nStoria.\nL'ordine al merito di San Michele venne fondato nel 1721 dal principe elettore Giuseppe Clemente di Baviera, arcivescovo di Colonia nonch\u00e9 vescovo di Frisinga, Ratisbona, Liegi, Hidelsheim e Berchtesgaden. Esso nacque prevalentemente come ordine a sfondo religioso, realizzato per ricompensare i benemeriti verso la diocesi.\nCon la secolarizzazione del principato vescovile di Colonia, per\u00f2, l'ordine perse ogni valore legato all'arcidiocesi e pass\u00f2 ufficialmente al discendente pi\u00f9 prossimo di Giuseppe Clemente di Baviera, ovvero il re Massimiliano I di Baviera che lo accolse tra i propri ordini di collazione regia l'11 settembre 1808. Tale atto, venne successivamente sottoscritto anche da papa Pio VII in quanto esso, ad ogni modo, rimaneva un ordine di fondazione e pertinenza religiosa. Il pontefice, infatti, con decreto del 5 febbraio 1802 aveva garantito a tutti i sacerdoti insigniti, il titolo di prelato domestico di Sua Santit\u00e0.\nSotto il regno di Luigi I di Baviera, l'ordine ottenne la qualifica di \"ordine al merito di San Michele\" (1837) e sotto Ottone I di Baviera venne riorganizzato (1887).\nGradi.\nL'Ordine disponeva originariamente di 3 gradi di benemerenza:\nIl 24 giugno 1855, re Massimiliano II di Baviera ampli\u00f2 il numero dei gradi portandoli a cinque:\nInsegne.\nLa \"medaglia\" dell'ordine consisteva in una croce smaltata di blu scuro e bordata d'oro, con al centro un grande medaglione rappresentante in rilievo l'episodio di San Michele arcangelo che sconfigge il demonio. La decorazione \u00e8 sostenuta al nastro tramite una corona reale in oro.\nIl \"nastro\" dell'ordine \u00e8 blu scuro con una fascia rosa su ciascun lato."}
{"id": "2231013", "revid": "125011196", "url": "https://it.wikipedia.org/wiki?curid=2231013", "title": "Roberta Potrich", "text": " \u00c8 anche interprete di fotoromanzi.\nBiografia.\nNegli anni novanta, dopo avere partecipato al concorso nazionale \u201cUn volto per il cinema\u201d\ned essersi classificata al secondo posto con il titolo di Miss Eleganza, nella sfilata finale svoltasi a Venezia; si trasferisce a Milano per intraprendere la professione di modella. Da subito inizia a lavorare nelle grandi capitali della moda dove sfila sulle pi\u00f9 importanti passerelle (Gianni Versace, Dolce &amp; Gabbana, Krizia, Max Mara, Rena Lange, Mila Sch\u00f6n ), e a Parigi, citt\u00e0 in cui risiede per lunghi periodi. All'inizio della sua carriera \u00e8 rappresentata dall'agenzia internazionale di modelle Riccardo Gay Model Management. \nDiventa testimonial di noti marchi pubblicitari tra i quali Galbani, Cadey, Giochi Preziosi, Epson ed \u00e8 l'immagine campagna stampa dei Prodotti di Bellezza Yves Rocher, del brand di Pelletteria Plinio Vison\u00e0, di Sky, delle Case editrici \"De Agostini\" e Edibrico Far da s\u00e9. Inoltre \u00e8 la testimonial delle Case di Moda Mariella Burani, Mila Sch\u00f6n e di altre Maison d'abbigliamento e di Gruppi commerciali. \nLe collaborazioni professionali con importanti atelier sanciscono il suo ingresso nella ristretta cerchia delle top model del periodo.\nAppare sulle copertine di riviste di moda e spettacolo, quali \"Cosmopolitan\", \"Amica\", \"Sette\", \"Oggi\", Fashion, Donna Moderna, Fai da te facile, Mipel, Mood, Pi\u00f9 Sani Pi\u00f9 Belli, Starbene, UNO Magazine e molte altre. \nPartecipa ad importanti manifestazioni ed eventi di moda televisivi quali Donna sotto le stelle e posa per i pi\u00f9 noti fotografi: Gianmarco Chieregato, Dario Plozzer, Bruno Oliviero, Maurizio Montani, Alessandro Russotti, Paolo Ranzani.\n\u00c8 la modella di vari pittori figurativi, diplomati all'Accademia di Belle Arti di Brera e alla Scuola del Castello Sforzesco, tra i quali l'artista Vena Camillo. Agli esordi della sua carriera \u00e8 stata paragonata a Carol Alt per la somiglianza fisica, soprattutto nello sguardo luminoso e profondo.\nA fine anni novanta, dopo avere frequentato il CTA (Centro Teatro Attivo) di Milano sotto la guida di Nicoletta Ramorino, partecipa in qualit\u00e0 di attrice alla miniserie tv \"I racconti di Quarto Oggiaro\" e \"Atlantis\", \"real movie\" di quattro ore, trasmesso in quattro puntate, basato sulla storia vera di una ragazza madre, lavori entrambi diretti da Gilberto Squizzato e trasmessi da Rai Uno.\nNel 2000 \u00e8 nel cast del film \"Bibo per sempre\", regia di Enrico Coletti con \"Teo Teocoli\" e \"Anna Galiena\". \nNel frattempo continua a studiare recitazione frequentando Corsi di specializzazione con l'insegnante, attrice, regista teatrale Beatrice Bracco e con l'attrice di Teatro e Cinema Mirella Falco; inoltre Laboratori e seminari teatrali con l'attore e regista Coco Leonardi, con il quale approfondisce il Metodo Stanislavskij.\nNel 2003 entra nella rosa delle dieci finaliste per il Calendario Pirelli.\nDal 2003 in poi \u00e8 protagonista di molti fotoromanzi sulla rivista \"Grand Hotel\" e la corrispettiva rivista francese Nous Deux, di \"videoclip\" musicali e di numerose telepromozioni Rai e Mediaset, in seguito continua la professione di attrice alternandola a quella di conduttrice.\nNel 2004 partecipa al film \"Ocean's Twelve\" di Steven Soderbergh.\nNello stesso anno conduce con Tony Martucci il Premio \"Giovanni D'Anzi\" per Telenova regia di Ermanno Colombo.\nNel 2005 ricopre il ruolo della Madre Superiora del carcere che libera la signora De Gasperi interpretata da Sonia Bergamasco, nella fiction Rai \"De Gasperi, l'uomo della speranza\" per la regia di Liliana Cavani.\nSempre nel 2005 conduce nuovamente il Premio Giovanni D'Anzi con Tony Martucci, per TV7 Lombardia.\nPer tre stagioni consecutive 2005 - 2006 e 2007 \u00e8 protagonista e co-protagonista delle docufiction per la trasmissione televisiva \"L'Italia sul 2\", condotta da Monica Leofreddi e Milo Infante, regia di Daniele Cama, Loredana Moro e Gianpiero Rizzo.\nDal 2007 al 2008 conduce la trasmissione \"Fai da te facile\" sul canale Sky Family Life TV per la regia di Max Leonida Bastoni, appuntamento settimanale dove insegna ad eseguire i piccoli lavori di abbellimento della casa e del giardino.\nSempre nel 2008 recita con Cesare Bocci in due episodi della fiction televisiva Rai \"Terapia d'urgenza\" diretta da Lucio Gaudino.\nNello stesso anno partecipa al film \"The International\" di Tom Tykwer.\nNella stagione televisiva 2008 - 2009 interpreta le docufiction del contenitore pomeridiano \"Italia allo specchio\" su Rai 2, condotto da Francesca Senette.\nNel 2010 recita in un episodio della fiction \"All Stars\", trasmessa su Italia 1 con Ambra Angiolini e Fabio De Luigi, per la regia di Massimo Martelli.\nNel 2014 \u00e8 la protagonista del film \"Dietro l'immagine\" di Paolo Carlini, un viaggio nella vita di un affermato fotografo. Interpreta il ruolo di una supermodella.\nNello stesso anno diventa testimonial della Campagna stampa The Maldives Indian Ocean 2014/2015 dove appare come un'elegante creatura marina, una contemporanea sirena.\n\u00c8 la testimonial della campagna stampa \u201cFeste in allegria\u201d realizzata da Milano Eventi 2015. Nella campagna si mostra in versione sexy Babba Natale, con mini completino rosso e cappellino a tema.\nDal 2000 presenta varie telepromozioni all'interno di numerosi programmi Rai e Mediaset.\nNel 2020 \u00e8 la testimonial della Campagna stampa per il 60\u00ba anniversario del marchio Garnier gruppo L'Or\u00e9al, prodotti per la cura dei capelli e della pelle.\nVita privata.\nE' legata sentimentalmente a Luciano Ciechi, da cui ha avuto il figlio Carlo nel 2012."}
{"id": "2231015", "revid": "1226", "url": "https://it.wikipedia.org/wiki?curid=2231015", "title": "Francesco Prosperi", "text": "Biografia.\nEsord\u00ec nel cinema come aiuto regista di Mario Bava scrivendo con questi anche alcune sceneggiature. Dopo alcuni anni, nel 1966, esord\u00ec come regista con lo pseudonimo Frank Shannon dirigendo il thriller \"Tecnica di un omicidio\", con Franco Nero, cui fecero seguito numerose pellicole in genere film polizieschi oltre a qualche commedia.\nFilmografia.\nRegia\nSceneggiatura\nProduzione"}
{"id": "2231016", "revid": "100238604", "url": "https://it.wikipedia.org/wiki?curid=2231016", "title": "Premi C\u00e9sar 1982", "text": "La cerimonia di premiazione della 7\u00aa edizione dei Premi C\u00e9sar si \u00e8 svolta il 27 febbraio 1982 alla Salle Pleyel di Parigi. \u00c8 stata presieduta da Orson Welles e presentata da Pierre Tchernia, Jacques Martin, Jean-Pierre Aumont e Thierry Le Luron. \u00c8 stata trasmessa da Antenne 2.\nIl film che ha ottenuto il maggior numero di candidature (dieci) \u00e8 stato \"Colpo di spugna\" (\"Coup de torchon\") di Bertrand Tavernier, mentre i film che hanno ottenuto il maggior numero di premi (quattro) sono stati \"Guardato a vista\" (\"Garde \u00e0 vue\") di Claude Miller e \"Diva\" di Jean-Jacques Beineix.\nVincitori e candidati.\nI vincitori sono indicati in grassetto, a seguire gli altri candidati."}
{"id": "2231017", "revid": "123229484", "url": "https://it.wikipedia.org/wiki?curid=2231017", "title": "Puntate di Taken", "text": "La miniserie televisiva \"Taken\" \u00e8 composta da 10 puntate, andate in onda dal 2 al 13 dicembre 2002 sul canale statunitense Sci Fi Channel.\nIn Italia sono state trasmesse in prima visione su Italia 1 dal 3 giugno al 1\u00ba luglio 2004.\nAl di l\u00e0 del cielo.\nTrama.\nLe vicende dell'episodio si svolgono tra il 1945 e il 1947. Durante la Seconda Guerra Mondiale l'aereo pilotato dal Capitano Russel Keys ha un incontro ravvicinato con strane e misteriose luci azzurre che impediscono all'aereo di precipitare, e poco tempo dopo il capitano e i suoi uomini vengono ritrovati nelle foreste della Francia in evidente stato confusionale.\nDopo essere tornato a casa, per\u00f2, il capitano Keys comincia ad essere preda di strani incubi riguardanti i momenti successivi all'abbattimento, durante i quali, per quel che ricorda, erano stati catturati dai tedeschi e sottoposti a strani esami medici prima di riuscire a liberarsi; questi incubi per\u00f2 si fanno sempre pi\u00f9 vividi e ricorrenti, e il capitano comincia a sperimentare fenomeni di buchi temporali durante i quali non ha la minima idea di che cosa gli sia capitato, il che lo conduce velocemente alla paranoia.\nContemporaneamente, tra giugno e luglio del 1947, strani fenomeni celesti cominciano ad essere segnalati sui cieli di New Mexico e Texas, e il 2 luglio di quell'anno un UFO si schianta poco distante da una fattoria di Roswell.\nI militari transennano l'area, e tra i primi ad accorrere vi \u00e8 il Capitano Owen Crawford, che informa il suo diretto superiore, il Colonnello Campbell, della morte di tre dei cinque grigi che occupavano il mezzo; un quarto viene condotto in laboratorio, dove muore dopo pochi giorni, il quinto invece si rifugia in una fattoria del Texas dove, assunte sembianze umane, viene ritrovato dalla proprietaria, Sally Clark, e dai suoi due figli, Tom e Becky, a cui dice di chiamarsi John.\nJohn viene accolto gentilmente e trattato bene dai Clark, ed intreccia una relazione con Selly, che culmina in una notte d'amore.\nIntanto Owen Crawford viene estromesso dalle indagini sull'UFO di Roswell, che intanto \u00e8 stato trasportato nella base di Groom Lake, ma riesce a rientrarvi e a prendere il posto del colonnello sposandone la figlia, Anne, e per farlo non esita ad uccidere la sua precedente fidanzata, Susie, la quale gli aveva segretamente consegnato un misterioso manufatto alieno ritrovato dopo lo schianto.\nSubito dopo essere stato reintegrato nel progetto Owen ordina la ricerca a tappeto di John, che nel frattempo ha cominciato a fare una brutta impressione a Tom e Becky, i quali, credendo si tratti del disertore in fuga inventato come storia di copertura, avvertono le autorit\u00e0.\nJohn \u00e8 costretto ad andarsene, e Selly, dopo averlo visto nel suo vero aspetto, gli regala uno dei suoi due orecchini a forma di stella, facendogli promettere che un giorno torner\u00e0 per restituirglielo.\nIntanto il capitano Keys, sempre pi\u00f9 sconvolto e tormentato da incubi e visioni, cerca di rintracciare gli altri membri della sua squadriglia, in modo da scoprire se anche loro soffrano degli stessi problemi, ma con suo grande sconcerto scopre che sono tutti morti di un male misterioso; ne ritrova solo uno, in fin di vita, e dopo un breve dialogo con lui si ricorda finalmente cosa era accaduto quel giorno: non erano stati i tedeschi a rapirli e a tenerli prigionieri, ma degli alieni, che lo stesso Keys aveva successivamente ucciso a colpi di mitra.\nTerrorizzato all'idea che possano tornare a prenderlo e temendo che coinvolgano nei rapimenti anche i membri della sua famiglia, Russel decide di fuggire, abbandonando la moglie e il figlio Jasse.\nJacob e Jesse.\nTrama.\nLe vicende dell'episodio si svolgono tra il 1953 e il 1958. Pochi anni dopo la scomparsa di suo padre Russel, anche suo figlio, Jasse Keys, subisce il suo primo rapimento ad opera degli alieni, scomparendo nel nulla e riapparendo poche ore dopo in mezzo ad una strada dall'altra parte della citt\u00e0.\nCinque anni dopo, nel 1958, Owen Crawford, diventato colonnello dell'aeronautica e ancora a capo del progetto UFO, licenzia in tronco i membri della commissione scientifica a seguito della totale mancanza di progressi in merito agli studi sulla tecnologia del disco precipitato a Roswell e li sostituisce con il dottor Kroitz, un ex ricercatore Nazista emigrato negli Stati Uniti dopo la fine della guerra.\nGi\u00e0 durante il suo primo sopralluogo sul disco il dottor Kroitz capisce che il motore in grado di far muovere la nave sono i suoi stessi piloti, dotati di straordinarie capacit\u00e0 psichiche, pertanto l'Aeronautica avvia un programma secondario per la ricerca di umani dotati di poteri simili, ma l'utilizzo di due gemelle sensitive considerate fra le migliori esponenti tra gli Esper si conclude con un tragico buco nell'acqua.\nNel Texas, Jacob Clark, il bambino che Selly ha avuto da John, comincia a mostrare gli stessi poteri del padre, risultando capace, come i Grigi, di suscitare visioni e allucinazioni estremamente realistiche; sua madre, che sta tentando da anni di ricontattare John, \u00e8 diventata un'assidua frequentatrice di seminari e conferenze dal tema ufologico, e porta spesso con s\u00e9 Jacob, senza sapere per\u00f2 che molte di queste conferenze sono tenute da uomini legati ai militari allo scopo di portare allo scoperto soggetti che possano risultare utili negli studi concernenti gli alieni e la loro tecnologia.\nIntanto Russel Keys, nel tentativo di sfuggire ai continui rapimenti, \u00e8 diventato un vagabondo, e dopo essere stato prelevato per l'ennesima volta scopre che anche suo figlio viene abitualmente addotto e come lui \u00e8 soggetto a continui esperimenti. Dapprima tenta di tornare a casa per parlare con lui, ma viene ostacolato da Bill, il nuovo compagno della moglie. Jasse decide allora di scappare con lui, ma vengono scoperti poco dopo, e Bill accetta di revocare l'accusa di rapimento contro Russel a patto che questi sparisca per sempre dalle loro vite.\nNel frattempo il colonnello Crawford, venuto a conoscenza dell'esistenza di Jacob, e sospettando sia il frutto di un'unione uomo-alieno, avvicina Selly spacciandosi a sua volta per un appassionato di ufologia, e dopo aver conquistato la fiducia della donna rapisce Jacob minacciando di uccidere la madre; Jacob riesce a liberarsi e a fuggire dopo aver provocato a Owen delle terribili allucinazioni che lo perseguiteranno per tutta la vita (dir\u00e0 in seguito di aver visto il giorno della propria morte).\nSelly capisce che Jacob sarebbe in pericolo rimanendo accanto a lei, perci\u00f2 con la complicit\u00e0 dei figli maggiori Tom e Becky inscena la sua morte, poi, dopo avergli regalato l'orecchino a stella, lo affida ai suoi fratelli perch\u00e9 lo portino sotto falso nome in una scuola del Montana.\nGrandi speranze.\nTrama.\nCorre l'anno 1962. Jacob, ora conosciuto come Jake e trasferitosi con questa nuova identit\u00e0 in una scuola del Montana sviene durante una partita di baseball dopo aver fatto involontariamente uso di suoi poteri, e mentre \u00e8 in convalescenza un grigio, presentatosi sotto le sembianze di un medico, lo avvisa di non fare uso mai pi\u00f9 di tali capacit\u00e0 per non correre il rischio di perderle o, peggio ancora, di morire.\nNel frattempo il colonnello Owen Crawford \u00e8 sottoposto a grandi pressioni da parte del presidente Kennedy, che non intravedendo alcun motivo per continuare a spendere fiumi di soldi sul programma UFO gli concede un mese per dimostrare che esiste un pericolo per la sicurezza nazionale, o in caso contrario gli far\u00e0 chiudere bottega. Come se non bastasse, la situazione famigliare del colonnello sta andando sempre pi\u00f9 a rotoli: la moglie, incatenata da un matrimonio di convenienza, si \u00e8 data all'alcool, e i figli sono costantemente spronati a dare il meglio di s\u00e9 stessi nello studio, soprattutto il maggiore, Erik.\nRussel Keys intanto ha trovato lavoro come meccanico, e un giorno viene avvicinato nuovamente dal figlio Jesse che dopo il loro ultimo incontro ha cominciato ad essere periodicamente rapito da un grigio che assume le sembianze di un giostraio e guida un vecchio furgone. Nel tentativo di trovare qualcuno che li difenda si rivolgono all'aeronautica, e dapprincipio non vengono minimamente creduti, ma poi, dopo essere svenuto in un bar, Russel viene ricoverato, e i medici gli diagnosticano un tumore al cervello; Jesse, intuendo che c'entrino qualcosa gli UFO, chiede di poter fare anche lui una lastra, e a sorpresa viene trovato un tumore anche nel suo cervello, delle stesse dimensioni e nello stesso punto della scatola cranica di quello di suo padre. Con queste nuove informazioni il ragazzo torna dal soldato che aveva rigettato la loro segnalazione, figlio di un ex commilitone di Russel, e questa volta, rammentandogli anche il legame che univa i rispettivi genitori, riesce a farsi dare il nome di Crawford.\nIntanto i due sottoposti del colonnello, i capitani Erikson e Bowen, nel timore di perdere i propri posti di lavoro, si sono messi segretamente sulle tracce di Jacob, scoprendo che in realt\u00e0 \u00e8 ancora vivo, ma quando provano a catturarlo subiscono i suoi poteri e, spaventati a morte, una volta tornati al comando decidono di non raccontare nulla di quanto accaduto. Con questa ennesima performance per\u00f2 Jacob esaurisce in modo apparentemente definitivo i propri poteri, e i suoi fratelli, per metterlo nuovamente al sicuro, lo portano a Vancouver, in Canada, affidandolo ad una conoscente.\nCrawford nel frattempo incontra Jasse e Russel, e quest'ultimo acconsente a lasciarsi togliere il misterioso oggetto che ha in testa a condizione che non venga fatto del male a Jasse, che viene prima messo in prigione e poi chiuso in un bunker per evitare che gli alieni possano riprenderselo, una misura che risulter\u00e0 poi vana.\nL'intervento avviene in una vecchia baracca fuori dalla base, ma appena il congegno, simile ad un insetto metallico, viene estratto, tutte le persone presenti all'interno cominciano ad impazzire, e uno dei soldati spara ad una bombola, provocando un'esplosione; il dottor Kroitz esce in fiamme dalla baracca e prima di morire pronuncia a Crawford, che attendeva in macchina, le parole \"Di colpo affiorano tutti i ricordi. Tutti i ricordi e tutte le paure\".\nNel mentre la condizione mentale della moglie di Owen \u00e8 ormai giunta al limite, e nel disperato tentativo di trovare le prove che il marito \u00e8 coinvolto nel programma UFO riesce a ritrovare il manufatto che il colonnello aveva avuto dalla fidanzata, ancora chiuso in cassaforte. Conscio che ormai la moglie \u00e8 diventata come una mina vagante, Owen la affida a Bowen, dicendole di portarla in un centro riabilitativo. Dopo averli lasciati partire, Owen, raggiunta la loro macchina nel bel mezzo del niente, uccide entrambi, mascherandolo da omicidio-suicidio.\nProve del fuoco.\nTrama.\nCorre l'anno 1970. Quando la carriera di Owen Crawford viene definitivamente rovinata dalla vendetta di Tom Clarke, che crea dei fenomeni di \"cerchi nel grano\" palesemente falsi, l'eredit\u00e0 del capitano passa ai suoi figli Eric e Sam. Mentre Eric \u00e8 un fedele sostenitore della attivit\u00e0 del padre, ed \u00e8 gi\u00e0 coinvolto nel progetto, Sam crede che la visita degli alieni non sia reale e sia stata ingegnata dal Governo per tenere nascoste operazioni segrete. Quando Sam trova il manufatto custodito dal padre, si convince dell'esistenza degli alieni, ma al contrario del fratello e del padre pensa che sia giusto dover informare tutto il mondo invece di tenere segreta la cosa. Dalla lettura di un giornale scopre che i simboli che si trovano sul manufatto sono uguali a quelli di un'antica tomba scoperta di recente in Alaska, cos\u00ec decide di recarsi sul posto per raccogliere ulteriori informazioni. Mentre \u00e8 l\u00ec, incontra un ibrido umano-alieno di nome Lester, che vive isolato in una baracca. Nella baracca trova anche una giovane ragazza, Wendy, che risulta scomparsa ed \u00e8 ricercata dai genitori. Dopo che Sam riporta Wendy tra le braccia della madre, la popolazione locale si reca in massa per uccidere Lester, che in realt\u00e0 aveva preso la bambina solo per curarla, dopo averla trovata ferita nel bosco. Uno degli abitanti mette fuoco alla baracca e Sam cerca di salvare la vita di Lester, che per\u00f2 non vuole essere salvato. Sam mentre cerca di portarlo fuori guarda Lester negli occhi e rimane impaurito e paralizzato, cos\u00ec moriranno entrambi.\nNel frattempo, Jesse Keys, ormai un veterano del Vietnam, ritorna a casa eroinomane ed \u00e8 ossessionato dai rapimenti alieni. Egli ritrova finalmente pace e stabilit\u00e0 grazie all'infermiera Amelia, che lo aiuta a superare la sua dipendenza. Nel finale Eric Crawford, che ha avuto una figlia di nome Mary, informa della morte di Sam il padre, che alla notizia muore di crepacuore.\nManutenzione.\nTrama.\nCorre l'anno 1980. Jacob Clarke ritorna a casa per dare l'ultimo saluto alla madre Sally, che sta morendo di cancro. Jacob nel frattempo aveva sposato Carol ed ora ha una figlia di nome Lisa. Per far felice la madre, Jacob usa i suoi poteri per far vedere John. Tom Clarke, da sempre scettico sulla reale esistenza degli alieni, \u00e8 costretto a rivedere la sua posizione quando Jacob gli spiega che in realt\u00e0 lui \u00e8 un ibrido umano-alieno.\nEric Crawford nel frattempo continua le sue indagini con l'aiuto del dottor Chet Wakeman. La ricerca di Jacob Clarke conduce Eric a sedurre e iniziare una relazione con Becky Clarke, la sorella di Tom, che alla fine per\u00f2 abbandona Eric e confessa tutto al fratello. Gli uomini di Crawford riescono ad individuare Jesse Keys. Mentre Eric sta facendo trasferire la base nel Maine, dove si sono registrati molti avvistamenti, il convoglio di militari viene fermato da Tom Clarke e alcuni suoi sostenitori, con l'intento di mostrare al mondo le prove sull'esistenza degli alieni. Ma le \"prove\", compreso il corpo di un alieno creduto morto, vengono presi da una navicella aliena.\nCharlie e Lisa.\nTrama.\nCorre l'anno 1992. Negli ultimi 12 anni Charlie Keys e Lisa Clarke, ultimi eredi delle rispettive famiglie, diventano sempre pi\u00f9 importanti per i piani degli alieni. Entrambi vengono portati a bordo di una navicella aliena e vengono fatti inconsciamente accoppiare e Lisa rimane incinta. I due sono poi tornati sulla Terra senza alcun ricordo dell'incontro. Lisa dar\u00e0 alla luce la sua bambina chiamandola Allison (Allie). Il parto viene assistito dagli alieni che salvano la vita di Lisa.\nNel frattempo Eric Crawford e il Dottor Wakeman, che erano stati sollevati dall'incarico, vengono richiamati dopo che un carico della NASA viene rubato nello spazio probabilmente ad opera degli alieni. I due riescono a sviluppare un sistema per tenere costantemente sotto controllo tutti coloro che sono stati rapiti dagli alieni. Eric fa entrare la figlia Mary nel progetto.\nL'equazione di Dio.\nTrama.\nLe vicende a partire da questo episodio si svolgono nel presente. Charlie Keys cerca disperatamente risposte ai suoi rapimenti alieni, mentre Lisa Clarke continua la sua vita come membro di un gruppo musicale e sviluppa un legame speciale con la figlia Allie. Mary Crawford, ora in una posizione di leadership nel progetto rispetto al padre, ritiene che Allie sia la chiave degli esperimenti alieni. Cos\u00ec vuole rapire la bambina insieme a Wakeman, con cui ha anche una relazione amorosa. Ma Ally dimostra di avere particolari abilit\u00e0 e sfugge al rapimento.\nAlla fine Charlie e Lisa si ritrovano insieme in un gruppo di sostegno di vittime di rapimenti alieni, e grazie ad un'ipnoterapia a cui si sottopongono entrambi, scoprono la verit\u00e0. Un membro del gruppo per\u00f2 in una seduta prende tutti in ostaggio, compresa Allie, che stava scappando da Mary e Wakeman. Allie salva la vita degli ostaggi e decide di consegnarsi a Mary Crawford per proteggere i suoi genitori. Intanto Mary aveva fatto uccidere suo padre, che voleva tenerla a freno.\nTutto precipita.\nTrama.\nI militari, sotto la guida del Generale Beers, prendono la custodia di Allie e tagliano fuori dal progetto Mary Crawford, che per\u00f2 ha un asso nella manica da giocare: il manufatto passato da suo nonno a suo padre. Cos\u00ec quando i militari trasferiscono Allie in una zona deserta, insieme al Dottor Wakeman, lei li raggiunge. Il piano dei militari \u00e8 usare Allie come esca, e colpire e costringere ad atterrare una navicella aliena. Nel frattempo Charlie e Lisa si mettono sulle tracce della loro figlia, e sfruttando l'intenso legame creatosi tra Lisa e Allie, riescono a raggiungere la localit\u00e0 segreta, dove per\u00f2 vengono bloccati dai militari.\nIl piano dei militari sembra funzionare. Una navicella si avvicina, viene colpita e precipita al suolo. Mary Crawford riesce anche a salire a bordo, nonostante i tentativi dei militari di fermarla.\nJohn.\nTrama.\nLa navicella precipitata non emette segnali di attivit\u00e0 e il Generale Beers decide che \u00e8 il momento di entrare in azione e assaltarla. Alcuni militari salgono a bordo, dopo aver vissuto alcune allucinazioni si ricongiungono con Mary Crawford, spaventata in lacrime. Infine appaiono diversi alieni che riescono a scaricarli, poco dopo la navicella scompare nel nulla, dopo aver preso Allie. In realt\u00e0 niente di tutto ci\u00f2 \u00e8 accaduto realmente, nessuna navicella si \u00e8 mai avvicinata, si \u00e8 trattato di una gigantesca allucinazione ad opera di Allie, che pensava di mettere in salvo lei e i suoi genitori facendo credere ai militari che fosse stata presa dagli alieni.\nGrazie ad un'intuizione di Mary per\u00f2 i militari si rendono conto di quanto \u00e8 accaduto e si mettono sulle tracce di Allie e la sua famiglia, che nel frattempo avevano iniziato la loro fuga. Si accampano inizialmente in un campeggio, ma dopo che il Generale Beers fa pubblicare ai media un avviso di ricerca per Allie, non possono rimanere in un luogo pubblico e si rifugiano in una stazione di servizio abbandonata. L\u00ec ricevono la visita di un vecchio conoscente che offre il suo aiuto: l'alieno John, il bisnonno di Allie.\nPresi.\nTrama.\nAllie, Charlie, Lisa e John si mettono in viaggio verso l'Idaho, dove Tom Clarke li aspetta per aiutarli. Il piano di Tom \u00e8 farli arrivare prima in Messico e poi a Buenos Aires con documenti falsi. Ma Mary Crawford e il Dottor Wakeman stanno alle loro calcagna grazie al dispositivo di localizzazione che intercetta il segnale inviato dal cervello di Allie per farsi trovare dagli alieni. John indica come spegnere tale segnale alla bambina, e per evitare di farsi trovare si allontana ritornando alla sua navicella. John nel frattempo, aveva anche spiegato che l'esperimento iniziato tanti anni prima era servito per far ritrovare agli alieni un'importante parte della loro identit\u00e0 che avevano perso nel loro processo di evoluzione. E grazie ad Allie possono finalmente recuperarla. Ha anche invitato Allie ad unirsi agli alieni, ma quest'ultima ha voluto rimanere con la sua famiglia.\nAllie, Charlie e Lisa, in attesa dell'arrivo dei documenti falsi si rifugiano nella vecchia casa dei Clarke. Ma vengono localizzati dai militari. Wakeman tenta di avvisare Tom Clarke ma proprio quando sta per chiamare viene ucciso da Mary. Cos\u00ec i militari si muovono verso la casa dei Clarke. Tom fa per\u00f2 un appello via radio e numerose persone, che hanno vissuto esperienze di rapimento alieno, accorrono e si mettono tra i soldati e la casa dei Clarke. Allie allora, per il bene di tutti, decide di sacrificarsi. Dopo aver spento il dispositivo di comunicazione presente in tutti coloro che erano stati rapiti fino a quel momento, riattiva il suo e chiama John per venirla a prendere. Una navicella arriva e la prende separandola dai suoi genitori, in lacrime. L'esperimento alieno e il progetto militare arrivano cos\u00ec alla fine. Nelle scene finali si vede Mary arrestata per l'omicidio di Wakeman e i militari che decidono di lasciar andare Lisa e Charlie. I due sono fiduciosi che un giorno potranno riabbracciare la loro figlia."}
{"id": "2231019", "revid": "110157", "url": "https://it.wikipedia.org/wiki?curid=2231019", "title": "Ordine di Ludovico", "text": "L'ordine di Ludovico (in tedesco:\"Ludwigsorden\") fu un ordine cavalleresco fondato nell'ambito del Regno di Baviera.\nStoria.\nL'Ordine venne fondato nel 1827 dal re Ludovico I di Baviera, con l'intento di ricompensare quanti si fossero distinti a favore della persona del re e della sua casata."}
{"id": "2231020", "revid": "1258", "url": "https://it.wikipedia.org/wiki?curid=2231020", "title": "Cardo gobbo di Nizza", "text": ""}
{"id": "2231025", "revid": "729019", "url": "https://it.wikipedia.org/wiki?curid=2231025", "title": "Keltis", "text": "Keltis \u00e8 un gioco da tavolo creato da Reiner Knizia che ha vinto il Spiel des Jahres nel 2008. Nella versione Statunitense, il gioco \u00e8 stato ribattezzato Lost Cities: The Board Game e sono state apportate alcune piccole modifiche alle regole.\nSi tratta di un gioco da tavolo che si basa sul gioco di carte di Knizia Lost Cities.\nIl punteggio dei giocatori dipende dalle carte giocate. Le carte devono essere giocate in ordine ascendente o discendente. Giocando 1-3 carte dello stesso colore si ottiene un punteggio negativo per tale colore. Ogni carte giocata aumenta il punteggio e quando si sono giocate 4 o pi\u00f9 carte dello stesso colore, si guadagnano dei punti positivi per tale colore per ciascuna giocata di questo genere. I progressi vengono registrati attraverso l'uso di gettoni.\nPunti aggiuntivi si possono guadagnare collezionando durante il gioco pietre o terre sui quadri dei bonus."}
{"id": "2231027", "revid": "298229", "url": "https://it.wikipedia.org/wiki?curid=2231027", "title": "Federazione di rugby a 15 di Trinidad e Tobago", "text": "La Federazione Rugby XV di Trinidad e Tobago (in inglese \"Trinidad and Tobago Rugby Football Union\") \u00e8 l'organo che governa il rugby a 15 a Trinidad e Tobago.\nAffiliata al World Rugby, \u00e8 inclusa fra le nazionali di terzo livello senza esperienze di Coppa del Mondo.\nA livello continentale la sua confederazione \u00e8 Rugby Americas North."}
{"id": "2231028", "revid": "484362", "url": "https://it.wikipedia.org/wiki?curid=2231028", "title": "Provincia de l'Avana", "text": ""}
{"id": "2231032", "revid": "1543377", "url": "https://it.wikipedia.org/wiki?curid=2231032", "title": "Campionato europeo dei piccoli stati di pallavolo maschile 2002", "text": "Il campionato europeo dei piccoli stati di pallavolo maschile 2002 si \u00e8 svolto dal 28 maggio al 1\u00ba giugno 2002 a Andorra la Vella, in Andorra: al torneo hanno partecipato otto squadre nazionali europee di stati con meno di un milione di abitanti e la vittoria finale \u00e8 andata per la seconda volta consecutiva a Cipro.\nRegolamento.\nLe squadre hanno disputato una prima fase a gironi con formula del girone all'italiana; al termine della prima fase:\nPodio.\nCampione.\nCipro(Secondo titolo)\nSecondo posto.\nIslanda\nTerzo posto.\nScozia"}
{"id": "2231035", "revid": "36426", "url": "https://it.wikipedia.org/wiki?curid=2231035", "title": "Archivi privati", "text": ""}
{"id": "2231036", "revid": "30445", "url": "https://it.wikipedia.org/wiki?curid=2231036", "title": "Volcae", "text": ""}
{"id": "2231038", "revid": "1543377", "url": "https://it.wikipedia.org/wiki?curid=2231038", "title": "Archivio di Stato di Prato", "text": "L'Archivio di Stato di Prato \u00e8 l'ufficio periferico del Ministero dei beni e delle attivit\u00e0 culturali e del turismo che per legge conserva la documentazione storica prodotta dagli enti pubblici della provincia di Prato e per deposito volontario, custodia temporanea, donazione o acquisto ogni altro archivio o raccolta documentaria di importanza storica.\nStoria.\nL'Archivio di Stato di Prato \u00e8 stato istituito nel 1957 come Sottosezione di Archivio di Stato sotto la competenza del Ministero dell\u2019Interno; divenne Sezione di Archivio di Stato con il D.P.R. 30 settembre 1963 n. 1409 e giunse ad essere Archivio di Stato nel 1997 con l\u2019istituzione della Provincia di Prato. Fin dalle origini la sede \u00e8 nel tardo trecentesco Palazzo Datini, situato in via Ser Lapo Mazzei, un tempo abitazione del mercante Francesco di Marco Datini, che venne restaurato appositamente per la nuova destinazione.\nPatrimonio.\nIn occasione dell'apertura ufficiale dell'istituto nel 1958, Guido Pampaloni compil\u00f2 un inventario sommario di gran parte dei fondi conservati, utilizzato ancora oggi come strumento di ricerca in sala studio.\nIl nucleo originario dell\u2019istituto fu costituito dall\u2019archivio preunitario del Comune di Prato e dal patrimonio documentario della Casa pia dei Ceppi. Con il primo confluirono anche gli archivi delle arti, delle opere pie, di famiglie e di magistrature giudiziarie (podesteria, pretura, vicariato). Il secondo port\u00f2 in dote oltre al proprio archivio quelli dei due importanti enti di beneficenza da cui aveva tratto origine nel 1545: il Ceppo Vecchio, istituito nel 1282 da Monte Pugliesi, e il Ceppo Nuovo, fondato dal testamento di Francesco di Marco Datini nel 1410. Di valore assoluto, pervenuto sempre attraverso la Casa pia dei Ceppi, \u00e8 l\u2019archivio di Marco Datini, fonte unica per lo studio non solo del mondo mercantile europeo della seconda met\u00e0 del Trecento, ma anche della societ\u00e0 e della mentalit\u00e0 dell\u2019epoca. Nel fondo del Comune, si segnalano, in copia dai documenti dell\u2019autorit\u00e0 ecclesiastica, le registrazioni delle nascite di cittadini pratesi dal 1482 (le morti dal 1557) che, circostanza pressoch\u00e9 unica, insieme allo stato civile napoleonico, a quello della Restaurazione e a quello postunitario proveniente dal Tribunale di Firenze, coprono un periodo di quasi cinque secoli.\nDepositi di rilievo sono stati quelli degli archivi degli ospedali della Misericordia e del Dolce e dei fondi pervenuti tramite il Comune di Prato: quelli di famiglia, Buonamici, Novellucci, Vai, Martini, Mazzoni, Salvi Cristiani, quello del Teatro Metastasio e le carte di Piero Cironi.\nSi ricordano, infine, i versamenti della documentazione del Commissariato di pubblica sicurezza (1865-1965), della Pretura (1865-1965) e dell\u2019Ufficio del registro (1862-1972) e il fondo dell\u2019Opera nazionale dopolavoro di Prato.\nCarte di provenienza o di specifico interesse pratese vanno ricercate anche nell'Archivio di Stato di Firenze, in particolare negli archivi notarili, nelle corporazioni religiose, nel Diplomatico e nel fondo Propositura di Santo Stefano di Prato."}
{"id": "2231043", "revid": "599013", "url": "https://it.wikipedia.org/wiki?curid=2231043", "title": "Suore domenicane di Betania", "text": "Le suore domenicane di Betania (in francese \"Dominicaines de B\u00e9thaine\") sono un istituto religioso femminile di diritto pontificio: i membri di questa congregazione pospongono al loro nome la sigla O.P.\nStoria.\nLa congregazione venne fondata dal frate domenicano francese Marie-Jean-Joseph Lataste (1832-1869). Nel 1864 venne inviato dal suo priore a predicare un ritiro spirituale nel carcere femminile di Cadillac, che ospitava donne condannate ai lavori forzati per reati come il furto, l'infanticidio, l'aborto e l'omicidio.\nLataste ebbe l'intuizione di iniziare una nuova famiglia religiosa per offrire alle ex detenute la possibilit\u00e0 di condurre vita fraterna in comunit\u00e0 con altre donne dal passato integro (un pilastro della vita comunitaria a Betania sarebbe stata la discrezione sul passato che avrebbe consentito a ogni religiosa di poter vivere una vita nuova quali che fossero i suoi precedenti) e il 14 agosto 1866, a Fresnes, istitu\u00ec la congregazione delle \"suore di santa Maria Maddalena di Betania\" (dette poi domenicane di Betania).\nL'istituto, affiliato all'Ordine dei frati predicatori dal 1\u00ba novembre 1888, ricevette il pontificio decreto di lode il 12 aprile 1902 e l'approvazione definitiva della Santa Sede il 23 agosto 1910; le sue costituzioni vennero approvate il 17 giugno 1931.\nAttivit\u00e0 e diffusione.\nLe domenicane di Betania si guadagnano da vivere lavorando: si dedicano alla visita alle carceri e ad ambienti simili, all'apostolato presso i sofferenti e gli emarginti, allo studio e alla preghiera.\nSono presenti in Francia, Svizzera e Italia; la sede generalizia \u00e8 a Saint-Sulpice-de-Favi\u00e8res.\nAl 31 dicembre 2005, la congregazione contava 118 religiose in 6 case."}
{"id": "2231046", "revid": "154893", "url": "https://it.wikipedia.org/wiki?curid=2231046", "title": "Ordigno nucleare", "text": ""}
{"id": "2231048", "revid": "2203094", "url": "https://it.wikipedia.org/wiki?curid=2231048", "title": "Giovanni Sebenico", "text": "Biografia.\nGiovanni Sebenico nacque a Corbolone da una famiglia di origine dalmata. Dopo aver studiato musica sotto Giovanni Legrenzi a Venezia, fu attivo come vice-maestro di cappella a Cividale del Friuli dal 1660 al 1663 e come cantante tenore presso la cappella di San Marco a Venezia dal 29 luglio 1663 al 1666. Nell'aprile di quest'ultimo anno entr\u00f2 al servizio della corte reale di Carlo II a Londra rimanendovi fino all'estate del 1673: nella capitale inglese nel 1668 divenne \"Master of Italian Music\" e fu attivo sia come cantante che organista. Tornato in Italia nel 1673, divenne maestro di cappella presso la corte savoiarda di Torino, posizione che tenne fino al 1690. Successivamente fu a Venezia per un paio di anni e nel 1692 torn\u00f2 a Cividale, ricoprendo sempre l'incarico che ebbe in precedenza.\nConsiderazioni sull'artista.\nNella sua epoca egli era principalmente noto come musicista e compositore d'opera. Di tutti i suoi lavori operistici (composti di tre atti), che furono scritti per Torino, la musica sembra sia andata totalmente perduta. Sono stati rinvenuti nel 1971 tre suoi lavori sacri presso l'archivio capitolare di Cividale del Friuli."}
{"id": "2231049", "revid": "154893", "url": "https://it.wikipedia.org/wiki?curid=2231049", "title": "Bomba termobarica", "text": ""}
{"id": "2231057", "revid": "36426", "url": "https://it.wikipedia.org/wiki?curid=2231057", "title": "Archivio centrale dello Stato", "text": ""}
{"id": "2231059", "revid": "320578", "url": "https://it.wikipedia.org/wiki?curid=2231059", "title": "Onda di compressione", "text": ""}
{"id": "2231063", "revid": "154893", "url": "https://it.wikipedia.org/wiki?curid=2231063", "title": "Roccia (geologia)", "text": ""}
{"id": "2231068", "revid": "200568", "url": "https://it.wikipedia.org/wiki?curid=2231068", "title": "Tensing", "text": ""}
{"id": "2231074", "revid": "76430", "url": "https://it.wikipedia.org/wiki?curid=2231074", "title": "Jommelli", "text": ""}
{"id": "2231075", "revid": "298229", "url": "https://it.wikipedia.org/wiki?curid=2231075", "title": "Nazionale di rugby a 15 di Saint Lucia", "text": "La nazionale di rugby a 15 di Saint Lucia \u00e8 inclusa nel terzo livello del rugby internazionale."}
{"id": "2231080", "revid": "767487", "url": "https://it.wikipedia.org/wiki?curid=2231080", "title": "Soft and Wet", "text": "Soft and Wet \u00e8 il singolo di debutto del cantante e musicista statunitense Prince, pubblicato nel 1978 dalla Warner Bros. Records, ed estratto dall'album \"For You\".\nLa canzone \u00e8 prodotta dallo stesso Prince e da Chris Moon ed \u00e8 la prima dove l'artista sperimenta metafore molto sensuali, che accompagnano le produzioni dell'artista ancora oggi. Il pezzo ha sonorit\u00e0 funk e disco, con basso elettrico, sintetizzatore, batteria e tastiera, quest'ultima suonata da un giovane Prince.\nCome B-side, il disco, presenta \"Crazy You\", estrapolata sempre dall'album \"For You\". \"Soft and Wet\" si trova anche come B-side nel singolo \"Pink Cashmere\" del 1993.\nCover.\nNel 1990 il rapper MC Hammer ha registrato \"She's Soft and Wet\" dove, sebbene le parole siano diverse, si pu\u00f2 sentire bene il sound della canzone originale di Prince. Nell'album di MC Hammer Please Hammer Don't Hurt 'Em appaiono comunque i diritti \"Controversy &amp; Ecnirp Publishing\" di Prince."}
{"id": "2231086", "revid": "1855146", "url": "https://it.wikipedia.org/wiki?curid=2231086", "title": "Soprintendenza archivistica e bibliografica", "text": "Le Soprintendenze archivistiche e bibliografiche sono in Italia organi periferici del Ministero della cultura di livello dirigenziale non generale, dipendenti funzionalmente dalla Direzione generale Archivi. Ai sensi del D.M. n. 44, 23 gennaio 2016, \"Riorganizzazione del Ministero dei beni e delle attivit\u00e0 culturali e del turismo\", le Soprintendenze hanno assunto tale denominazione (prima erano solamente Soprintendenze archivistiche), ad eccezione di quelle del Friuli Venezia Giulia, Sardegna e Sicilia. Provvedono quindi alla tutela e alla valorizzazione dei beni archivistici e librari nel territorio di competenza. Con riferimento alle funzioni di tutela dei beni librari, le Soprintendenze archivistiche e bibliografiche dipendono funzionalmente dalla Direzione generale Biblioteche e possono avvalersi del personale delle biblioteche statali, anche avvalendosi del personale degli archivi di Stato operanti nel territorio della regione.\nAttivit\u00e0 e compiti.\nL'attivit\u00e0 della soprintendenza consiste nella vigilanza e nella tutela degli archivi di enti ed organismi pubblici territoriali (Regioni, Province e Comuni) e non territoriali di quelli privati reputati di interesse storico, esistenti nella regione; svolge inoltre attivit\u00e0 di accertamento delle loro condizioni di conservazione, di progettazione e promozione dei loro inventari allo scopo di garantirne la consultazione e la valorizzazione. Attualmente le attivit\u00e0 sopracitate si estendono anche al patrimonio bibliografico.\nIl riordinamento di archivi storici di enti pubblici e di archivi di enti vigilati rientra a pieno titolo fra gli interventi sottoposti ad autorizzazione del soprintendente. Infatti, l'art. 21 del D.lgs. n. 42, 22 gennaio 2004, \"Codice dei beni culturali e del paesaggio\", stabilisce al comma 4 che \"l'esecuzione di opere e lavori di qualunque genere su beni culturali \u00e8 subordinata all'autorizzazione del Soprintendente\"; inoltre, l'art. 30 inserisce al comma 4 il riordinamento e l'inventariazione fra gli obblighi conservativi, per i quali l'art. 31 prescrive l'autorizzazione.\nTra i compiti propri della funzione di tutela delle soprintendenze si segnalano:\nLe soprintendenze svolgono inoltre attivit\u00e0 di promozione e valorizzazione, coordinandosi con la Regione, gli altri enti territoriali e tutti i soggetti, pubblici e privati. Gli archivi vigilati sono, difatti, molte decine di migliaia: gli archivi comunali sono oltre 8.000 e gli enti pubblici non territoriali che hanno operato e operano in Italia dall'unificazione sono circa 50.000. Negli archivi comunali, soprattutto dell'Italia centro-settentrionale, si trovano documenti che risalgono al Medioevo. Documentazione antica si trova anche negli archivi degli enti ospedalieri e di enti assistenziali, di banche, di organismi mercantili; pi\u00f9 recente, ma altrettanto di rilievo, \u00e8 la documentazione di enti pubblici economici.\nAnche il patrimonio costituito dagli archivi privati-familiari, personali, imprenditoriali, di istituzioni di varia natura, \u00e8 molto ricco. La legge archivistica impone al privato l'obbligo di denunciare alla Soprintendenza archivistica il proprio archivio se contenga documenti anteriori agli ultimi 70 anni. I soprintendenti possono anche di propria autonoma iniziativa dichiarare \"l'interesse storico particolarmente importante\" degli archivi privati: a seguito di tale dichiarazione sorgono per i privati particolari divieti e obblighi connessi al regime vincolistico previsto dal \"Codice dei beni culturali e del paesaggio\" in materia di protezione, conservazione e circolazione dei beni culturali. \nLe competenze sono nettamente divise da quelle degli Archivi di Stato che, presenti in ciascuna provincia, si occupano invece degli archivi di enti pubblici statali centrali e periferici (questure, prefetture, ecc.) ed espletano una funzione tecnicamente detta di \"sorveglianza\".\nSorveglianza e vigilanza sono attuate soprattutto per verificare che gli archivi vengano gestiti secondo le norme esistenti nel settore archivistico, che i locali deputati agli archivi siano idonei, che lo scarto di documenti d'archivio, gi\u00e0 citato tra i compiti delle Soprintendenze Archivistiche, sia effettuato correttamente mediante la predisposizione di un piano di conservazione e un massimario di scarto.\nIl D.M. 27 novembre 2014 poi modificato dal D.M. 44/2016, ha ridisegnato la distribuzione degli istituti periferici e ha loro conferito anche le funzioni in materia libraria.\nIl D.M. 28 gennaio 2020 ha ulteriormente modificato la configurazione delle soprintendenze archivistiche, divenute 17."}
{"id": "2231087", "revid": "486946", "url": "https://it.wikipedia.org/wiki?curid=2231087", "title": "Soprintendenze archivistiche", "text": ""}
{"id": "2231089", "revid": "486946", "url": "https://it.wikipedia.org/wiki?curid=2231089", "title": "Soprintendenza Archivistica", "text": ""}
{"id": "2231091", "revid": "486946", "url": "https://it.wikipedia.org/wiki?curid=2231091", "title": "Sovrintendenza Archivistica", "text": ""}
{"id": "2231092", "revid": "486946", "url": "https://it.wikipedia.org/wiki?curid=2231092", "title": "Soprintendenze Archivistiche", "text": ""}
{"id": "2231093", "revid": "486946", "url": "https://it.wikipedia.org/wiki?curid=2231093", "title": "Sovrintendenza archivistica", "text": ""}
{"id": "2231094", "revid": "36426", "url": "https://it.wikipedia.org/wiki?curid=2231094", "title": "Questure", "text": ""}
{"id": "2231099", "revid": "290948", "url": "https://it.wikipedia.org/wiki?curid=2231099", "title": "Fonoassorbente", "text": ""}
{"id": "2231101", "revid": "1522738", "url": "https://it.wikipedia.org/wiki?curid=2231101", "title": "Assemblea nazionale del potere popolare", "text": "L'Assemblea nazionale del potere popolare () \u00e8 il parlamento monocamerale della Repubblica di Cuba, titolare dei poteri legislativo e costituente dello Stato socialista caraibico, sulla base della Costituzione cubana del 1976.\nL'attuale presidente \u00e8 Esteban Lazo, vicepresidente \u00e8 Jaime Crombet Hern\u00e1ndez-Baquero.\nComposizione e sessioni.\nL'Assemblea si compone di deputati eletti ogni quinquennio dai 169 \"municipios\" dell'arcipelago e sempre rieleggibili. Dopo l'ultima elezione del 2018 - costitutiva dell\u2019ottava legislatura - risulta composta da 605 membri.\nI parlamentari cubani non percepiscono emolumenti di carica ma gli \u00e8 garantito il salario dell'attivit\u00e0 lavorativa che esercitavano prima della loro elezione.\nOgni parlamentare pu\u00f2 essere destituito dalla Assemblea nazionale.\nLe sessioni ordinarie sono solo 2 l'anno, durano circa 2 o 3 giorni ciascuna. Ciascuna sessione \u00e8 tuttavia preceduta dai lavori preparatori delle commissioni permanenti.\nAvendo, perci\u00f2, l'Assemblea nazionale del potere popolare un tempo limitato per legiferare, la Costituzione demanda il potere legislativo effettivo al Consiglio di Stato, che lo esercita con decreti legge. Il Consiglio di Stato \u00e8 eletto dall'Assemblea nazionale fra i suoi componenti.\nElezione.\nIl processo di elezione dei deputati ha luogo sulla base di proposte effettuate dalle organizzazioni di massa e degli studenti presenti nelle commissioni per le candidature (art.67 legge del 1992).\nA tali proposte \u00e8 dato il parere delle rispettive assemblee del potere popolare. Una volta approvate, le candidature stesse sono sottoposte alla ratifica della popolazione che la esprime con voto diretto e segreto.\nL'elezione ha luogo a maggioranza assoluta; se non \u00e8 raggiunta, si svolge il ballottaggio fra i 2 candidati pi\u00f9 votati.\nPoteri.\nL'Assemblea designa anche i componenti del Consiglio dei ministri, non ha, per\u00f2, il potere di concedere o revocare la fiducia al Governo nella sua totalit\u00e0.\nL'Assemblea ha il potere di sindacato costituzionale: posto che la Costituzione cubana non prevede una Corte costituzionale, l'Assemblea ha il compito di verificare la compatibilit\u00e0 con la Costituzione dei decreti legge del Consiglio di Stato e degli atti delle assemblee provinciali e locali (potere di cui fino ad oggi, per\u00f2, non si \u00e8 servita) e di modificare la Costituzione con il quorum dei 2/3 dei suoi membri."}
{"id": "2231102", "revid": "22116895", "url": "https://it.wikipedia.org/wiki?curid=2231102", "title": "Cardo storto", "text": ""}
{"id": "2231103", "revid": "290948", "url": "https://it.wikipedia.org/wiki?curid=2231103", "title": "Fonoisolante", "text": ""}
{"id": "2231106", "revid": "28592", "url": "https://it.wikipedia.org/wiki?curid=2231106", "title": "Consigliere di amministrazione", "text": ""}
{"id": "2231107", "revid": "729019", "url": "https://it.wikipedia.org/wiki?curid=2231107", "title": "Jambo (gioco)", "text": "Jambo \u00e8 un gioco da tavolo creato da R\u00fcdiger Dorn e distribuito nel 2004 in Germania da Kosmos e da Rio Grande Games nella sua versione Inglese. Nel gioco, i giocatori sono dei commercianti Africani prima che la colonizzazione portasse all'acquisto e alla vendita di merci."}
{"id": "2231112", "revid": "339392", "url": "https://it.wikipedia.org/wiki?curid=2231112", "title": "Direzione di poste e telegrafi", "text": ""}
{"id": "2231118", "revid": "320578", "url": "https://it.wikipedia.org/wiki?curid=2231118", "title": "Traspirante", "text": ""}
{"id": "2231119", "revid": "22117084", "url": "https://it.wikipedia.org/wiki?curid=2231119", "title": "Cardo Storto", "text": ""}
{"id": "2231122", "revid": "757396", "url": "https://it.wikipedia.org/wiki?curid=2231122", "title": "Virtus Pallacanestro Bologna 2006-2007", "text": "Questa voce raccoglie le informazioni riguardanti la Virtus Pallacanestro Bologna nelle competizioni ufficiali della stagione 2006-2007.\nStagione.\nLa stagione 2006-2007 della Virtus Pallacanestro Bologna sponsorizzata VidiVici \u00e8 la 69\u00aa nel massimo campionato italiano di pallacanestro, la Serie A.\nAll'inizio della nuova stagione la Lega Basket decise di modificare il regolamento riguardo al numero di giocatori stranieri da schierare contemporaneamente in campo che venne ridotto a sei, con anche la possibilit\u00e0 di impiegare fino a quattro giocatori extracomunitari.\nL'investimento sul settore giovanile per il futuro ha portato all'acquisizione della gestione del centro sportivo Cierrebi a Bologna dedicato alle attivit\u00e0 del minibasket. Le partite delle giovanili saranno con ingresso a pagamento e gli introiti saranno devoluti ad un'associazione benefica di Bologna.\nIl club ha lanciato un proprio canale, il \"Virtus Channel\", che ha gi\u00e0 cominciato a trasmettere eventi in diretta nonch\u00e9 partite del passato; \u00e8 l'unico canale sportivo monotematico dedicato ad una squadra di pallacanestro in Italia, visibile senza abbonamento sul digitale terrestre, frutto della collaborazione con l'emittente locale \u00c8 TV, gi\u00e0 canale ufficiale della Virtus Bologna.\nIl 29 ottobre 2006 la Virtus si presenta all'appuntamento del derby battendo 64-60 la Fortitudo, grazie a un'ottima prestazione dello statunitense Travis Best, riconquistando la supremazia cittadina (oltre al momentaneo comando del Campionato).\nIl ritorno su livelli di eccellenza \u00e8 confermato dalla conquista della finale di Coppa Italia al PalaMalaguti, dove la Virtus si presenta da seconda della classe in virt\u00f9 del secondo posto che occupava nella Regular Season, eliminando autoritariamente la Whirpool Varese ai quarti e l'Armani Jeans Milano in semifinale. Il trofeo se lo aggiudica la Benetton Treviso che, al termine di una gara equilibratissima, sconfigge 67-65 i padroni di casa, grazie ad una maggiore precisione ai liberi negli ultimi secondi.\nNel girone di ritorno l'11 marzo 2007, la Virtus si impone ancora sulla Fortitudo e si aggiudica la stracittadina anche al PalaDozza, per merito delle ottime prestazioni dell'ala danese Christian Drejer (24 punti) e della mortifera prestazione dall'arco di Brett Blizzard (6/10 da 3 per 22 punti).\nLa partecipazione alla Fiba EuroCup, la prima competizione europea a cui la Virtus prende parte dopo l'ULEB Cup 2003-2004 quando partecip\u00f2 sponsorizzata WWF Italia, \u00e8 terminata con l'accesso alle FinalFour di Girona e la conquista della terza piazza, sconfitta a sorpresa dagli ucraini dell'Azovmash Mariupol in semifinale ma vittoriosa contro l'Estudiantes nello spareggio per il 3-4\u00ba posto.\nDopo aver chiuso la regular season al terzo posto, nei play-off affronta una delle sorprese del campionato, l'Angelico Biella. Dopo aver perso il fattore campo nella prima gara va in vantaggio 2-1, per poi chiudere la serie 3-2. In semifinale, contro l'Olimpia Milano, si presenta una \"classica\" del basket italiano. La Virtus vince subito in trasferta, ma perde gara 2 in casa. Quindi diventa tutto semplice per la squadra di Markovski, che espugna per la seconda volta consecutiva Milano e poi chiude la serie in casa. La finale, per\u00f2, \u00e8 a senso unico a causa della netta superiorit\u00e0 della Montepaschi Siena che concretizza in questa serie lo strapotere dimostrato nella regular season. Finisce 3-0 e solo in gara 3 la Virtus appare in grado di giocare alla pari con i senesi, ma ancora una volta la classe di Kauk\u0117nas, la precisione di McIntyre e la potenza atletica di Eze, oltre allo sfortuna che causa un grave infortunio a Brett Blizzard prima della fine privando cos\u00ec la Virtus del suo miglior giocatore della serata, bloccano ogni speranza di successo. Nonostante questo, la stagione passer\u00e0 alla storia come una delle pi\u00f9 sorprendenti mai vissute, e il secondo posto segna inoltre il ritorno della Vu nera in Eurolega, la massima competizione Europea.\nRoster.\n\"Aggiornato al 16 dicembre 2021\""}
{"id": "2231125", "revid": "1272592", "url": "https://it.wikipedia.org/wiki?curid=2231125", "title": "Mucciafora", "text": "Mucciafora \u00e8 una frazione del Comune di Poggiodomo, in provincia di Perugia. Situata a 1.070 ed abitata da 28 residenti, \u00e8 il borgo a quota pi\u00f9 elevata tra quelli sui monti della Valnerina.\nPosta sull'antico tracciato della mulattiera che collegava Poggiodomo con la Valnerina passando per Vallo di Nera e l'Altopiano di Mucciafora (1.300 m s.l.m.), \u00e8 base di partenza per le escursioni sul Monte Coscerno (1.685 m s.l.m.).\nLa frazione vive in una particolare condizione di isolamento, non essendo presenti in loco strutture amministrative n\u00e9 commerciali, e non essendo servita da alcuna linea di trasporti pubblici. \u00c8 tuttavia celebrata ogni domenica la messa nella chiesa al centro del borgo, partecipata dai pochi anziani ancora residenti in loco.\nLe montagne circostanti sono coperte da boschi di conifere da rimboschimento.\nNel corso dell'estate il borgo si popola dei villeggianti proprietari delle case, emigrati in massa negli anni sessanta.\nIl borgo ha vissuto un processo di ristrutturazione diffuso delle abitazioni precedentemente danneggiate dai terremoti umbri. In particolare i proprietari delle case, generalmente costruite nei secoli scorsi, hanno eliminato gli intonaci aggiunti alle murature nel corso del secolo XX, riportando alla luce le vecchie pietre vive provenienti dalle zone circostanti, che hanno caratteristiche colorazioni variabili tra il bianco e il rosato.\n\u00c8 possibile ritrovare ammassi di queste pietre ai bordi dei terreni circostanti, ancora oggi coltivati, ammassati nei secoli a mano dai contadini per ottenere terreno coltivabile.\nLa frazione \u00e8 servita da un acquedotto comunale che capta l'acqua presso il fontanile \"Le Trocche\", a quota 1400 m s.l.m.; l'acqua \u00e8 nota per essere estremamente leggera in sali minerali. In estate, quando la sorgente riduce la portata emessa e il borgo si popola alquanto di villeggianti, viene integrata dall'acqua proveniente dalla zona \"Fosso del Tamburrino\", posta a quota pi\u00f9 bassa di Mucciafora.\nL'intero territorio nei dintorni di Mucciafora \u00e8 ricchissimo di tartufo, per il quale la raccolta \u00e8 rigidamente riservata. \u00c8 altres\u00ec consentita la caccia (nei periodi di legge) e la raccolta dei funghi di superficie. Nel periodo estivo alcune zone boschive offrono varie specie di frutti di bosco, tra i quali more, lamponi, fragoline di bosco, porsaraghi umbri ecc.\nTerritorio, centro abitato e dintorni.\nIl territorio della frazione pu\u00f2 essere suddiviso approssimativamente in 5 zone:\nLa frazione di Mucciafora fa parte del comune di Poggiodomo insieme alle altre frazioni come la pi\u00f9 vicina Roccatamburo, Usigni e Poggiodomo (frazione centrale), da cui dista rispettivamente circa 1,6, 5,6 e 4,2\u00a0km, in linea d'aria; ma se si considerano i percorsi tortuosi che collegano le frazioni tra loro, le distanze ovviamente aumentano: percorrendo la strada provinciale di Poggiodomo, Roccatamburo dista su strada 6,1\u00a0km, Poggiodomo 8,2\u00a0km, e Usigni circa 12\u00a0km. Atri centri nelle vicinanze sono Rocchetta (frazione di Cerreto di Spoleto, distanza in linea d'aria 3\u00a0km circa), Vallo di Nera (5\u00a0km), Sant'Anatolia di Narco (7\u00a0km), Caso (frazione di Sant'Anatolia di Narco, 7\u00a0km), Gavelli (frazione di Sant'Anatolia di Narco, 6,5\u00a0km), Scheggino (8,5\u00a0km).\nUn vicino luogo importante e caratteristico \u00e8 l'Eremo della Madonna della Stella, antico luogo di rifugio e di culto da tempo abbandonato, ora sede di processioni e feste patronali nonch\u00e9 meta turistica. L'Eremo \u00e8 raggiungibile da una mulattiera il cui ingresso \u00e8 in prossimit\u00e0 della frazione di Mucciafora, ma \u00e8 ufficialmente parte integrante del territorio della vicina frazione di Roccatamburo; immerso nel verde tra due alti speroni di roccia, esso consiste in un anfratto comprendente i resti pi\u00f9 o meno intatti di rifugi e abitazioni di eremiti del passato, assieme alla chiesa del monastero attraverso la quale \u00e8 possibile raggiungere ulteriori rifugi pi\u00f9 isolati. Un fiumiciattolo divide il Santuario in due met\u00e0 fino al fondo della valletta, di cui l'Eremo vero e proprio, osservando l'anfratto dall'ingresso, occupa la met\u00e0 di sinistra.\nAltri luoghi sia storici che di culto sono le chiese di Santa Giuliana (oggi sconsacrata e adibita a deposito di beni pubblici) e di San Bartolomeo (XV-XVII secolo) contengono in s\u00e9 segni indelebili della storia del paese: nella prima una botola sul pavimento, un tempo adibito ad ossario e riportante l'epigrafe \"I P L ANIMA SUA\" nasconde ancora le ossa di alcuni defunti; la seconda, molto pi\u00f9 bella ed estesa della precedente sebbene sempre di modeste proporzioni, e in cui si celebra tutt'oggi la santa messa nei giorni di affluenza paesana, sono custodite importanti reliquie come l'urna di San Faustino e la statua delle Ecce Homo;\nil soffitto a cassettoni, i 6 altari in legno e la presenza di numerosi reliquiari testimoniano la devozione e la considerazione con cui per generazioni la chiesa \u00e8 stata edificata e mantenuta nei secoli.\nStoria.\n\u00c8 bene premettere che la storia del paese \u00e8 custodita in posti, zone, vicoli e persino tradizioni sia della frazione stessa che degli altri importanti centri storici limitrofi, come quello di Cascia e Spoleto.\nBasti pensare all'origine del nomignolo del vicolo oggi detto \"lo buscio\" (vedi sopra), un tempo un'apertura tra le mura cittadine: questo elemento \u00e8 legato ad una vicenda bellica che vedeva Mucciafora e la ghibellina Cascia alleate contro la guelfa Spoleto. Mucciafora non si schierava con nessuna delle fazioni sia guelfa che ghibellina, ma reagiva schierandosi contro chi tentava di turbarne la pacifica esistenza, come fece Spoleto. Essa fungeva inoltre da importante punto di vedetta, nonch\u00e9 di rifugio per eventuali fuggiaschi indesiderati dai potenti vicini; fin\u00ec cos\u00ec che si un\u00ec a Cascia e il suo castello prest\u00f2 500 uomini d'arme alla causa di casciana; una sera un traditore, forse originario di Roccatamburo (o da Vallo di Nera, secondo altre fonti) entr\u00f2 da tale \"buscio\", apr\u00ec una delle porte del paese (oggi andate perdute), e da questa fece entrare le truppe di Castruccio Castracani, condottiero lucchese nonch\u00e9 capo mercenario al soldo di Spoleto, il quale incendi\u00f2 il castello della frazione con ingenti perdite umane tra la popolazione locale; inoltre, la distruzione della roccaforte mucciaforina rese di conseguenza accessibile Cascia con le sorti che la storia ufficiale gi\u00e0 conosce. Da questo tradimento i vicini roccani vennero malevolmente denominati \"maganzesi\" (maganziesi) dai mucciaforini, in riferimento a Gano di Maganza, noto traditore di Carlo Magno.\nPer questa sua posizione strategica, per la conformazione del suo territorio nonch\u00e9 per le sue prese di posizione il castello di Mucciafora venne ripetutamente ricostruito e ridistrutto. La frazione funse inoltre pi\u00f9 volte come luogo di rifugio per i fuggiaschi di molte ere.\nLa battaglia di Mucciafora e l'eccidio nazifascista del 30 novembre 1943.\nNel corso degli eventi della seconda guerra mondiale Mucciafora nel novembre del 1943 diventa la base di un raggruppamento autonomo di partigiani comunisti di cui circa 55 di origine slava e 10 italiani, evasi in armi poche settimane prima (precisamente il 13 ottobre) dal carcere della Rocca di Spoleto. Il battaglione partigiano \u00e8 guidato da Svetozar Lakovic, nome di battaglia \"Toso\", che si costituisce a seguito dell'ordine di scioglimento della \"Banda Melis\" proclamato dal Capitano Ernesto Melis pochi giorni dopo aver iniziato l'attivit\u00e0 a Mucciafora. I partigiani jugoslavi di \"Toso\" e quelli italiani del sottotenente Sorbi convocano Alfredo \"Pasquale\" Filipponi, fondatore e commissario politico del battaglione \"Spartaco Lavagnini\", per informarlo dello scioglimento della Melis e dell'intenzione di proseguire comunque la lotta di liberazione contro gli occupanti nazifascisti costruendo un coordinamento tra le due realt\u00e0. Durante l'incontro, che avviene alla presenza di tutti i partigiani di Mucciafora, si stabilisce che le funzioni di Comandante saranno affidate \"Toso\" e Sorbi con turni di 24 ore ciascuno. Gli jugoslavi propongono un incontro pubblico con la popolazione di Mucciafora per spiegare i motivi della lotta contro i fascisti e i nazisti. Il giorno seguente, 26 novembre, \u00e8 \"Pasquale\" ad assolvere tale compito nella piazzetta del paese dove si radunano sia gli abitanti che diversi giovani sfollati che chiedono di aggregarsi al distaccamento.\nIl 30 novembre un attacco condotto in forze da tre compagnie germaniche che erano venute a conoscenza della base partigiana a Mucciafora provoca una battaglia che dura tutto il giorno. I partigiani rompono l'accerchiamento per fuggire. Tre di essi sono uccisi durante gli scontri armati, altri tre vengono fucilati dai nazisti una volta fatti prigionieri (si tratta di quattro jugoslavi e di due italiani).\nSi danno alla fuga anche le donne, gli uomini e i bambini residenti in loco e, per evitare eventuali ritorsioni, si dividono dai partigiani. Dieci case vengono distrutte e sette abitanti del posto vengono uccisi dai nazisti per aver rifocillato e ospitato i partigiani.\nUna testimonianza del tragico evento e dell'impatto che ebbe sulla popolazione locale del tempo \u00e8 ancora presente nel piccolo monumento ai caduti presente in Piazza dei Combattenti. Le sette vittime abitanti a Mucciafora sono ricordate con una lapide in piazza e sono: Fiorelli Bianca, Benedetti Sante, Benedetti Pietro, Bernarducci Luca, Ergasti Ilario, Flammini Giuseppe, Leonardi Alessandro\nLa Repubblica Partigiana di Cascia.\nA seguito della battaglia di Mucciafora e della immediata ripresa delle attivit\u00e0 partigiane in numerose zone della Valnerina si susseguono attivit\u00e0 belliche, rappresaglie e controrappresaglie fino alla liberazione di Terni il 13 giugno del 1944.\nUn dato significativo \u00e8 che dal momento della liberazione di Cascia avvenuta tra il 27 e il 28 dicembre 1943 ad opera di diversi battaglioni di partigiani, tra cui quello di \"Toso\", si arriv\u00f2 alla proclamazione di fatto della prima repubblica partigiana in Italia il successivo 15 febbraio (giorno della liberazione di Norcia). Il territorio controllato dalle formazioni delle Brigate partigiane Garibaldi comprendeva fin dall'inizio Mucciafora e i comuni di Cascia, Norcia, Monteleone di Spoleto, comuni dell'alta Valnerina e le loro frazioni fino ai limiti di Preci, Ruscio, Castiglioni di Arrone, Valle di Ferentillo. Tale zona liberata, dichiarata indipendente rispetto alle province di Terni e Perugia sotto controllo nazifascista e governata dai partigiani, and\u00f2 estendendosi nel Reatino dapprima fino a Leonessa (il cui podest\u00e0 fu catturato e ucciso) e poi fino a Poggio Bustone. Per quattro mesi la cosiddetta \"Zona libera di Cascia\" venne amministrata dai partigiani, italiani e stranieri, impegnati in quei territori."}
{"id": "2231127", "revid": "1573940", "url": "https://it.wikipedia.org/wiki?curid=2231127", "title": "Chiesa di San Francesco da Paola (Savona)", "text": "La chiesa di San Francesco di Paola sorge a Savona, nel popoloso quartiere di Villapiana sviluppatosi nel corso del XX secolo.\nStruttura e opere d'arte.\nLa chiesa \u00e8 stata costruita in sostituzione di una pi\u00f9 antica, divenuta insufficiente per le esigenze del quartiere sviluppatosi a partire dagli anni Venti del Novecento, su un'area un tempo agricola, posta fuori dalle mura cittadine. La struttura ha ampie dimensioni ed \u00e8 divisa in 3 navate con alto campanile addossato al lato destro, innalzato tra il 1958 e il 1961. All'interno si conservano un bassorilievo ceramico della Madonna di Misericordia della Fabbrica Folco di Savona, un crocefisso ligneo della scuola del Maragliano, un presepe di Aldo Tambuscio e Antonio Brilla, la Via Crucis e il bassorilievo dell'altare maggiore realizzate in pietra dal maestro Emilio Demetz.\nDella antica chiesa demolita agli inizi degli anni cinquanta si conserva solo la navata sinistra inglobata in un edificio posto a circa cento metri di fronte all'attuale parrocchiale, sull'incrocio tra via Torino e via Tripoli. La primitiva chiesa, riedificata dai frati minimi di San Francesco da Paola agli inizi del XVII secolo su un'area di una preesistente chiesa duecentesca dedicata a san Lazzaro, era lunga meno di venti metri e divisa in tre navate con sei cappelle laterali. L'interno fu affrescato da Raffaello Resio e alcune tracce di pitture si intravedono ancora sui un muro superstite. Fu sconsacrata durante l'occupazione francese del 1796, riaperta al culto nel 1912 e definitivamente abbandonata nel 1951."}
{"id": "2231128", "revid": "1494169", "url": "https://it.wikipedia.org/wiki?curid=2231128", "title": "Gaio Valerio", "text": ""}
{"id": "2231129", "revid": "28592", "url": "https://it.wikipedia.org/wiki?curid=2231129", "title": "Caio Valerio", "text": ""}
{"id": "2231130", "revid": "729019", "url": "https://it.wikipedia.org/wiki?curid=2231130", "title": "Piper PA-44 Seminole", "text": "Il Piper PA-44 Seminole \u00e8 un bimotore da turismo ad ala bassa prodotto dall'azienda statunitense Piper Aircraft.\nSviluppo dei monomotori Piper Cherokee, viene utilizzato soprattutto per addestramento al volo con gli aerei plurimotore. Il Seminole \u00e8 stato costruito nel 1979-82, nel 1989-90 ed ancora dal 1995.\nStoria.\nSviluppo.\nI primi Seminole in produzione sono forniti di due motori \"Lycoming O-360-E1A6D\" 180-hp (135\u00a0kW). Il motore destro \u00e8 una variante del Lycoming LO-360-E1A6D, che gira nel verso opposto al motore di sinistra. Questa caratteristica rende il velivolo pi\u00f9 controllabile nel caso un motore debba essere interrotto o si spenga. I successivi Seminole prodotti sono stati costruiti con motori \"Lycoming O-360-A1H6\". Questo aereo \u00e8 stato certificato il 10 marzo 1978.\nLa versione PA-44-180T Turbo Seminole \u00e8 stata certificata il 29 novembre 1979 ed \u00e8 stata sviluppata fra il 1981 e il 1982, aveva due motori \"Lycoming TO-360-E1A6D\" da 180-hp (135\u00a0kW) dotati di turbocompressore. Il peso lordo al decollo del Turbo Seminole \u00e8 3925 libbre (1780 chilogrammi), mentre il peso all'atterraggio rimane a 3800 libbre (1723 chilogrammi)."}
{"id": "2231136", "revid": "330137", "url": "https://it.wikipedia.org/wiki?curid=2231136", "title": "PA-44", "text": ""}
{"id": "2231137", "revid": "1543377", "url": "https://it.wikipedia.org/wiki?curid=2231137", "title": "Traspirabilit\u00e0 dei materiali", "text": "In edilizia e nella scienza dei materiali, per traspirabilit\u00e0 di un materiale (in inglese \"breathability\") si intende la capacit\u00e0 di un materiale (ad esempio un materiale edilizio o un materiale tessile) di essere attraversato dall'aria umida.\nLa traspirabilit\u00e0 \u00e8 in genere correlata alla porosit\u00e0 del materiale.\nI vantaggi della traspirazione.\nTanto pi\u00f9 un materiale \u00e8 traspirante, tanto pi\u00f9 bassa \u00e8 la possibilit\u00e0 che si crei condensa sulla sua superficie del materiale.\nIl potere traspirante determina quindi una maggiore durabilit\u00e0 del prodotto, in quanto l'acqua che verrebbe a formarsi in prossimit\u00e0 della superficie del materiale, lo renderebbe soggetto a maggiori sbalzi termici e pi\u00f9 facilmente deteriorabile.\nLa traspirazione permette anche un migliore isolamento termico, infatti l'aria in condizioni stagnanti (cio\u00e8 in assenza di convezione) \u00e8 un buon isolante termico e acustico, ma perderebbe queste sue propriet\u00e0 in presenza di acqua liquida, che invece presenta un elevato coefficiente di scambio termico.\nInoltre un alto potere traspirante del materiale favorisce il ricircolo di ossigeno tra l'ambiente esterno e l'oggetto in esame (ad esempio il luogo abitativo o un indumento).\nLa traspirazione gioca un ruolo importante anche nella scelta dei tessuti degli indumenti: tessuti pi\u00f9 traspiranti infatti fanno s\u00ec che l'umidit\u00e0 del corpo umano venga allontanata pi\u00f9 facilmente, diminuendo cos\u00ec la condensazione del sudore, e aumentando il comfort. La traspirazione dei tessuti favorisce quindi la traspirazione biologica.\nNel caso di tessuti utilizzati nell'ambito dell'abbigliamento, spesso si richiede che i materiali siano impermeabili e traspiranti allo stesso tempo.\nMisura della traspirabilit\u00e0 dei materiali.\nLa traspirabilit\u00e0 \u00e8 la misura in grammi di acqua sotto forma di vapore che in 24 ore passa attraverso una superficie di 1 m2. L'unit\u00e0 di misura di traspirabilit\u00e0 \u00e8 g/m2die."}
{"id": "2231139", "revid": "314946", "url": "https://it.wikipedia.org/wiki?curid=2231139", "title": "Solidworks", "text": ""}
{"id": "2231148", "revid": "405275", "url": "https://it.wikipedia.org/wiki?curid=2231148", "title": "Organizzazione XIII", "text": ""}
{"id": "2231149", "revid": "1543377", "url": "https://it.wikipedia.org/wiki?curid=2231149", "title": "Nazionale di rugby a 15 di Saint Vincent e Grenadine", "text": "La nazionale di rugby XV di Saint Vincent e Grenadine \u00e8 inclusa nel terzo livello del rugby internazionale."}
{"id": "2231156", "revid": "22117527", "url": "https://it.wikipedia.org/wiki?curid=2231156", "title": "Geulincx", "text": ""}
{"id": "2231157", "revid": "729019", "url": "https://it.wikipedia.org/wiki?curid=2231157", "title": "Isole Revillagigedo", "text": "Le isole Revillagigedo (\"Islas Revillagigedo\" o \"Archipi\u00e9lago de Revillagigedo\" in spagnolo) sono un arcipelago messicano di origine vulcanica situato nell'oceano Pacifico.\nLe isole appartengono allo Stato di Colima e sono localizzate tra i 720 e i 900\u00a0km a est della citt\u00e0 di Manzanillo. Sono poste a soli 365\u00a0km a sud di Cabo San Lucas (Bassa California del Sud). L'isola principale ha coordinate .\nIl loro nome \u00e8 in onore di Juan Vicente de G\u00fcemes Padilla Horcasitas y Aguayo, secondo conte di Revilla Gigedo e 53\u00b0 vicer\u00e9 della Nuova Spagna dal 1789 al 1794.\nGeografia.\nL'arcipelago ha una superficie totale di 157,81\u00a0km\u00b2 ed \u00e8 composto da 4 isole:"}
{"id": "2231158", "revid": "1305772", "url": "https://it.wikipedia.org/wiki?curid=2231158", "title": "Max Havelaar", "text": "Max Havelaar ovvero Le aste del caff\u00e8 della Societ\u00e0 di Commercio olandese (titolo originale in olandese \"Max Havelaar, of de koffij-veilingen der Nederlandsche Handel-Maatschappij\") \u00e8 un romanzo di Multatuli (pseudonimo di Eduard Douwes Dekker) del 1860, importante culturalmente e socialmente perch\u00e9 determin\u00f2 una trasformazione della politica coloniale olandese nelle Indie orientali olandesi nel XIX e XX secolo. Il protagonista del romanzo, Max Havelaar, cerca di lottare contro un sistema di governo corrotto a Giava, che a quel tempo era una colonia olandese.\nContesto.\nDopo il fallimento della VOC, il governo coloniale delle Indie olandesi (l'attuale Indonesia) era passato dalla Compagnia olandese delle Indie orientali (VOC) al governo olandese. Per aumentare le entrate, il governo coloniale olandese attu\u00f2 una serie di politiche dette \"cultuurstelsel\" (sistema di coltivazione), che imponevano agli agricoltori indonesiani di riservare una quota di terre a coltivazioni commerciali, cio\u00e8 merci da esportazioni come t\u00e8 e caff\u00e8, invece di coltivare prodotti di consumo come il riso. Contemporaneamente, il governo coloniale introdusse anche un sistema di riscossione delle tasse in cui gli agenti di riscossione erano pagati a commissione. La combinazione di queste due strategie caus\u00f2 un largo abuso di potere coloniale, specialmente nelle isole di Giava e Sumatra. Le conseguenze furono una situazione di estrema miseria e fame tra gli agricoltori.\nQueste politiche erano effettivamente messe in pratica da una compagnia concessionaria delle piantagioni, strettamente legata allo stato, la Nederlandsche Handel-Maatschappij che figura nel titolo.\nMultatuli scrisse \"Max Havelaar\" come protesta contro queste politiche coloniali. Nonostante lo stile di scrittura asciutto, il romanzo fece capire agli europei che vivevano in Europa che la loro ricchezza era il risultato della sofferenza di altre persone in altre parti del mondo. Alla fine questa consapevolezza determin\u00f2 l'introduzione di una nuova \"politica etica\" (\"Ethische politiek\") con cui il governo olandese cerc\u00f2 di \"ripagare\" il proprio debito con i sudditi coloniali assicurando l'istruzione ad alcune classi di indigeni, in genere ai membri dell'\u00e9lite leale verso il governo coloniale.\nIl romanziere indonesiano Pramoedya Ananta Toer afferm\u00f2 che, dando inizio a queste riforme dell'istruzione, \"Max Havelaar\" fu responsabile del movimento che fece finire il colonialismo olandese in Indonesia dopo il 1945 e che il romanzo fu strumentale all'inizio della decolonizzazione in Africa e in altri posti nel mondo. Cos\u00ec, secondo Pramoedya, \"Max Havelaar\" \u00e8 \"il libro che uccise il colonialismo\".\nNell'ultimo capitolo l'autore annuncia che tradurr\u00e0 il libro \"nelle lingue che conosco e nelle molte lingue che posso imparare\". Infatti \"Max Havelaar\" \u00e8 stato tradotto in trentaquattro lingue (la prima traduzione fu quella in inglese nel 1868). In Indonesia il romanzo fu citato come fonte d'ispirazione da Sukarno e altri leader nazionalisti, tra i quali il discendente euroasiatico di Multatuli, Ernest Douwes Dekker, che aveva letto il romanzo in versione originale. Il libro fu tradotto in indonesiano nel 1972.\nNel 1976 dal romanzo \u00e8 stato tratto un film, diretto dal regista olandese Fons Rademakers, una co-produzione olandese-indonesiana. Il film \u00e8 uscito in Indonesia solo nel 1987.\nStruttura del romanzo.\nIl romanzo \u00e8 composto da 4 parti (A, B, C e D).\nIl nome Max Havelaar.\nIl nome Max Havelaar \u00e8 stato scelto nel 1988 da Frans van der Hoff e Nico Hozen per il nome dell'etichettatura dei prodotti equi e solidali curata dall'organizzazione da loro fondata Fairtrade Labelling Organization, per attribuire la garanzia di Prodotto equo e solidale."}
{"id": "2231160", "revid": "113757", "url": "https://it.wikipedia.org/wiki?curid=2231160", "title": "Brachiosauro", "text": ""}
{"id": "2231175", "revid": "729019", "url": "https://it.wikipedia.org/wiki?curid=2231175", "title": "J. Schmalz", "text": "La ditta J. Schmalz GmbH fu fondata nel 1910 come fabbrica di lamette da barba a Glatten, nella Foresta Nera. Nel corso degli anni, la gamma dei prodotti \u00e8 cambiata: dalle lamette da barba, agli apparecchi di trasporto, fino ai componenti per il vuoto, ai sistemi di movimentazione, di presa e bloccaggio con il vuoto.\nL'azienda \u00e8 leader mondiale nel settore della tecnica di bloccaggio con il vuoto ed \u00e8 uno dei fornitori leader di tecnologia del vuoto nel campo della tecnica di automazione e movimentazione; oggi conta circa 850 dipendenti (stato: 2014). La rete di distribuzione internazionale comprende 16 filiali in Cina, Finlandia, Francia, India, Italia, Giappone, Canada, Corea, Paesi Bassi, Messico, Polonia, Russia, Svizzera, Spagna, Turchia e USA.\nStoria.\nNel 1910 Johannes Schmalz ha fondato la \u201cFabbrica di lamette Johannes Schmalz\u201d a Glatten. Il marchio \u201cGlattis\u201d era conosciuto in tutta la Germania ed era simbolo di grande successo, grazie a una vendita di 600.000 lamette al mese.\nL'avvento del rasoio elettrico richiese per\u00f2 un cambio di orientamento. Grazie alle innovazioni nel campo dei veicoli leggeri, dal 1948 Artur Schmalz ha portato l'azienda a un ulteriore successo. Gli aeroporti sono stati attrezzati con rimorchi per i bagagli e scale mobili di Schmalz e i mobilifici hanno cominciato a integrare i nostri trasportatori nei loro processi produttivi. Nel 1984, con il passaggio della direzione a Kurt Schmalz, l'azienda ha avuto un nuovo orientamento e si \u00e8 specializzata nella tecnologia del vuoto. Nel 1990 Wolfgang Schmalz ha assunto la direzione dell'azienda. Insieme i fratelli hanno trasformato l'azienda tradizionale in uno dei fornitori leader nel campo della tecnologia del vuoto.\nNel 1998 \u00e8 nata la prima filiale in Svizzera. Oggi Schmalz ha una rete di distribuzione con oltre 17 filiali. Nel 2008 la superficie di produzione dell'azienda \u00e8 stata ampliata a 10.170 m\u00b2.\nProdotti.\nLa tecnologia del vuoto di Schmalz \u00e8 conosciuta in tutti i settori dove \u00e8 necessario movimentare, trasportare ergonomicamente o bloccare i pezzi nel processo di produzione.\nEconomia costante.\nPer Schmalz la tutela ambientale \u00e8 parte degli obiettivi aziendali quotidiani. Gli aspetti ecologici sono parte integrante dello sviluppo dei prodotti, della realizzazione dei processi di produzione, delle procedure aziendali e del risparmio energetico. Vengono impiegate in grande misura fonti energetiche rigenerative, come ad esempio energia solare, cippato, energia eolica e idrica. Oggi Schmalz \u00e8 in grado di produrre pi\u00f9 energia di quanta non ne richieda l'azienda stessa. Queste attivit\u00e0 hanno gi\u00e0 ricevuto numerosi riconoscimenti."}
{"id": "2231177", "revid": "827882", "url": "https://it.wikipedia.org/wiki?curid=2231177", "title": "Puzzone di Moena", "text": "Il Puzzone di Moena (in lingua ladina \"Spretz tzaor\u00ec\", letteralmente \"[formaggio] pressato saporito\"), \u00e8 un formaggio DOP, a crosta lavata, grasso a pasta pressata semicotta e semidura ricavata da latte vaccino crudo.\nIl Puzzone di Moena \u00e8 un prodotto caseario tipico di Moena e, pi\u00f9 in generale, della Val di Fassa, della Val di Fiemme e della Valle di Primiero (TN), in Trentino-Alto Adige.\nDal marzo 2013 \u00e8 divenuto DOP (precedentemente era un PAT).\nStoria.\nLe origini del formaggio risalgono a molti decenni fa, quando nelle malghe, nei masi e nei caseifici turnari della Val di Fassa veniva prodotto un formaggio genericamente chiamato \"Nostrano fassano\u201d, caratterizzato da una crosta untuosa e una pasta saporita con odore particolarmente accentuato. Formaggi simili erano altres\u00ec tipici delle confinanti Val di Fiemme (\"Nostrano della Val di Fiemme\") e Conca del Primiero (\"Nostrano di Primiero\").\nDopo la prima guerra mondiale i malgari fassani iniziarono a lavare i propri formaggi chiamati \"nostrani\" con acqua e sale dopo il loro ritiro presso i caseifici.\nIl formaggio nostrano fassano, per il suo sapore e odore accentuati fino al piccante e spesso salato, era particolarmente apprezzato dai poveri contadini montanari perch\u00e9, anche in piccole quantit\u00e0, riusciva a dare un qualche sapore alla modesta dieta rurale, che fin troppo spesso era basata sul consumo di polenta o patate.\nNell'estate del 1974, durante una trasmissione radiofonica domenicale della sede regionale della RAI a Trento, il \"formaggio nostrano fassano\" del caseificio sociale di Moena venne scherzosamente definito come \"Puzzone di Moena\", a causa del suo caratteristico odore. Il nomignolo ebbe successo e da allora and\u00f2 diffondendosi sempre pi\u00f9, fino a divenire il nome comunemente usato per indicare questo formaggio, utilizzato anche nei documenti ufficiali.\nNel 1984 il Puzzone di Moena ha vinto la medaglia di bronzo al \"Concours International des Fromages de Montagne\" di Grenoble (Francia).\nNel 2014 il formaggio ha ottenuto dall'Unione europea il riconoscimento DOP.\nEtimologia.\nIl nome ladino \"spretz\" deriva dalla parola dialettale utilizzata per indicare la \"spressa\", cio\u00e8 la massa casearia rappresa, pressata e spremuta dal grasso (con lo stesso significato, si veda anche la Spressa delle Giudicarie DOP, altro formaggio trentino). Un tempo, infatti, i casari di montagna cercavano di \"spremere\" dal latte vaccino il maggior quantitativo possibile di burro, che era considerato un prodotto molto pi\u00f9 prezioso. Ci\u00f2 che rimameva era quindi un formaggio povero di grasso, consumato nella dieta rurale.\nInvece, il nome italiano \"puzzone\" deve il suo significato al caratteristico odore del formaggio, con lieve sentore ammoniacale, spiccatamente animale e vegetale cotto. In realt\u00e0, sebbene forte, l'aroma (cio\u00e8 in bocca) pu\u00f2 apparire molto meno acuto di altri formaggi, come per esempio gli erborinati.\nMetodo di lavorazione.\nDurante le prime settimane, le forme vengono rivoltate e bagnate due volte alla settimana con acqua tiepida leggermente salata; successivamente il trattamento viene eseguito una volta la settimana fino al termine della stagionatura (dai 3 agli 8 mesi) in ambienti freschi e umidi. In questo modo si forma una patina che avvolge la forma, favorisce la fermentazione della pasta e forma una patina untuosa sulla crosta."}
{"id": "2231178", "revid": "1313191", "url": "https://it.wikipedia.org/wiki?curid=2231178", "title": "Chiesa di Maria Ausiliatrice (Savona)", "text": "La chiesa di Maria Ausiliatrice si trova a Savona, in via San Giovanni Bosco, fuori dal centro storico cittadino, in una zona urbana sviluppatasi tra la fine del XIX secolo e gli inizi del XX secolo.\nCaratteristiche.\nLa chiesa fu edificata in supporto all'oratorio salesiano che si svilupp\u00f2 a Savona alla fine del XIX secolo. Di modeste dimensioni e priva di campanile, ha pianta ottagonale e la facciata seminascosta dagli edifici scolastici e civili circostanti."}
{"id": "2231184", "revid": "287204", "url": "https://it.wikipedia.org/wiki?curid=2231184", "title": "Williams FW07", "text": "La Williams FW07 \u00e8 una vettura di Formula 1 che gareggi\u00f2 nei campionati mondiali del 1979, 1980 e con alcune modifiche nel 1981 e 1982. La vettura, guidata da Alan Jones, ha vinto il titolo mondiale nel 1980, e la coppa costruttori nel 1980 e 1981.\nLa vettura.\nLa vettura \u00e8 progettata da Patrick Head, socio di Frank Williams nel team. \u00c8 spinta dal solito motore Ford Cosworth DFV con l'obiettivo di sfruttare al massimo l'effetto suolo, e ricalca molto da vicino lo schema della Lotus 79. La vettura si dimostra subito molto competitiva e correr\u00e0 per tre stagioni consecutivamente. La vettura del 1979 differisce da quella del 1980 solo per due pinne sulle pance laterali, davanti alle ruote posteriori. Pi\u00f9 radicali furono gli interventi sul modello del 1981, che ha un muso diverso con l'alettone totalmente nuovo.\nLe stagioni.\nLa vettura fece il suo esordio al Gran Premio di Spagna del 1979, a stagione gi\u00e0 avviata. Fu la prima vettura a sfruttare l'effetto suolo del giovane team inglese, ma per la prima volta la squadra disponeva di un buon budget grazie agli sponsor arabi Saudia e Albilad. Le ambizioni erano notevoli. I piloti erano l'australiano Alan Jones e lo svizzero Clay Regazzoni.\nFu il ticinese a portare la prima vittoria in assoluto per il team Williams, al Gran Premio di Gran Bretagna del 1979 sulla pista di Silverstone. Seguirono le vittorie consecutive di Jones, alle gare di Germania, Austria, Olanda e Canada. Purtroppo per l'australiano, i punti conquistati nella prima parte delle stagione erano troppo pochi per puntare al titolo mondiale, ma posero le basi per conquistare quello successivo.\nNel 1980 Jones viene affiancato dall'argentino Reutemann e inizi\u00f2 la stagione con i favori del pronostico. Dopo le vittorie in Argentina, Francia e Gran Bretagna la conquista del titolo parve una formalit\u00e0. A met\u00e0 stagione, per\u00f2, il brasiliano Nelson Piquet ottenne varie vittorie che gli permisero di andare in testa al mondiale a due gare dalla fine. Negli ultimi due appuntamenti mondiali Jones riusc\u00ec a conquistare due successi e a ottenere per s\u00e9 il titolo piloti e per la Williams il titolo costruttori.\nIl 1981 inizia con una doppietta nel Gran Premio di Long Beach di Jones e Reuteman. I due sembrano destinati a giocarsi il titolo. Al Gran Premio del Brasile, avviene una rottura clamorosa interna al team: Reutemann a met\u00e0 gara attacca e passa il caposquadra Jones e va a vincere la gara. Il campione del mondo, colpito, dichiara che non rispetter\u00e0 la strategia di squadra. Il mondiale prosegue con un'altra vittoria di Reutemann in Belgio, mentre Jones conosce molti ritiri per errori e rotture meccaniche. A met\u00e0 stagione la situazione \u00e8 ben delineata, il titolo diventa questione tra Reutemann e il solito Piquet. Jones, per\u00f2, come promesso non aiuta in alcun modo il compagno e spesso gli toglie punti importanti, favorendo la rimonta del rivale brasiliano.\nL'epilogo avviene a Las Vegas, dove Piquet, grazie ad un quinto posto, con Reutemann solo ottavo, conquista il suo primo titolo mondiale. Per la Williams arriva comunque la Coppa costruttori, mentre Jones annuncia il suo ritiro dalle corse.\nLa \"Longhorn\" ad Indianapolis ed in Can-Am.\nNel 1980, apparve nelle gare americane della CART una vettura, la Longhorn, derivata dalla FW07. Per iniziativa di Bobby Hillin, la scuderia acquist\u00f2 i disegni dalla Williams e adatt\u00f2 la vettura al motore Cosworthb turbo e alle regole della categoria americana. Ad indianapolis, il vincitore della edizione precedente Al Unser Sr. si qualific\u00f2 sesto ma non and\u00f2 oltre un 19\u00ba posto. Unico risultato di rilievo fu il terzo posto nella gara finale in Messico.\nDopo alcune apparizioni nel 1981 e 1982, la vettura sar\u00e0 poi convertita con le ruote carenate per la serie Can-Am nel 1987."}
{"id": "2231190", "revid": "343261", "url": "https://it.wikipedia.org/wiki?curid=2231190", "title": "Core dump", "text": ""}
{"id": "2231193", "revid": "757396", "url": "https://it.wikipedia.org/wiki?curid=2231193", "title": "Virtus Pallacanestro Bologna 2005-2006", "text": "Questa voce raccoglie le informazioni riguardanti la Virtus Pallacanestro Bologna nelle competizioni ufficiali della stagione 2005-2006.\nStagione.\nLa stagione 2005-2006 della Virtus Pallacanestro Bologna sponsorizzata VidiVici \u00e8 la 68\u00aa nel massimo campionato italiano di pallacanestro, la Serie A.\nRoster.\n\"Aggiornato al 21 dicembre 2021\""}
{"id": "2231197", "revid": "15756", "url": "https://it.wikipedia.org/wiki?curid=2231197", "title": "Classe Tourville", "text": "La classe Tourville della Marine nationale, detta anche type F67 ASM, era composta da tre fregate con capacit\u00e0 antisommergibile (ASW).\nLa prima unit\u00e0 \u00e8 entrata in servizio nel 1975 e l'ultima nel 1977; tutte tre le unit\u00e0 sono state dismesse, la prima unit\u00e0 \u00e8 stata dismessa prematuramente per ragioni economiche nel 1999 e l'ultima unit\u00e0 \u00e8 stata dismessa nel 2013.\nLe tre navi portano i nomi rispettivamente di Anne Hilarion de Costentin de Tourville (1642-1701) viceammiraglio e Maresciallo di Francia, di Ren\u00e9 Duguay-Trouin (1673-1736) corsaro e contrammiraglio, e di Fran\u00e7ois Joseph Paul de Grasse (1722-1788) viceammiraglio.\nStoria.\nOrigini.\nImpostata a Lorient il 22 marzo 1968, l' o corvetta C65 \u00e8 immessa in servizio attivo il 30 marzo 1973.\nQuesto programma di 5 corvette risponde all'aumento delle prestazioni dei sottomarini negli anni 60. La \"C65\" \u00e8 costruita attorno a due sistemi innovatori e di recente sviluppo: il sonar rimorchiato attivo \"DUBV43\" e il missile porta-siluri \"Malafon\". Questi equipaggiamento la fanno considerare come l'ultima evoluzione degli \"escorteurs d'escadres\" della classe T 47 specializzati nella lotta antisommergibile. Le prestazioni in velocit\u00e0 non sono del livello desiderato e la messa a punto della propulsione \u00e8 lunga e laboriosa.\nIl programma si arresta alla prima unit\u00e0. La concezione delle navi oceaniche antisottomarino \u00e8 totalmente ripensata e porta il nuovo nome di C67, poi cambiato in F67 type Tourville.\nSostituzione.\nLe navi della \"classe Tourville\" (3) e della \"\" (7) sono sostituite dalle 6 navi della in versione \"ASM\".\nI nomi delle tre unit\u00e0 della \"classe Tourville\" saranno riutilizzati per tre sottomarini nucleari della .\nCaratteristiche.\nDescrizione.\nLa \"classe Tourville\" \u00e8 designata come Fr\u00e9gate anti-sous-marines type F 67 (\"Fregate antisottomarine tipo F 67\"). Queste \"fregate di primo rango\" sono specializzate nella lotta antisommergibile (ASW). Esse imbarcano un elicottero ASW Westland Lynx (armato con 12 siluri Mk 46) e il missile lancia-siluri Malafon, quest'ultimo fu smontato durante le modernizzazioni delle navi tra il 1994 e il 1996. Le \"F 67\" sono equipaggiate di armi per la lotta antinave (missili Exocet e antiaerea (missili Crotale, 2 torrette da 100 mm Mle 68, 2 cannoni automatici da 20\u00a0mm F 2 e 4 mitragliatrici da 12,7 mm).\nLa \"Tourville\" e la \"De Grasse\" hanno subito tra il 1994 e il 1996 delle modernizzazioni importanti che hanno comportato la disinstallazione del sistema Malafon e l'installazione del sistema SLASM (\"Syst\u00e8me de Lutte Anti-Sous-Marine\"), un sistema di detezione multistatica.\nLa \"Duguay Trouin\" \u00e8 stata disarmata prematuramente nel 1999 per ragioni economiche.\nTra i membri dell'equipaggio della \"Tourville\" vi era anche un cane, chiamato \"Ta\u00ef\", nato a Lorient nel 1972, esso imbarca sulla \"Touville\" all'inizio del 1973 durante la costruzione della nave e nel 1975, quando la nave entra in servizio attivo, \"Ta\u00ef\" ne faceva parte ufficialmente dell'equipaggio avendo ricevuto la sua \"carta militare\" il 22 gennaio 1975.\nSLASM.\nLo SLASM (\"Syst\u00e8me de Lutte Anti-Sous-Marine - sistema di lotta anti-sottomarina\") \u00e8 un sistema di detezione multistatica. Esso consiste, per una nave ASW che emette al sonar, di \"condividere\" il ritorno dell'eco con un altro sensore (nave, boa, sottomarino), cosa che permette di meglio localizzare il sottomarino nemico. Questo sistema di detezione necessita l'uso di sonar a molto bassa frequenza. Questi sonar, i primi del genere, avevano dei pesanti computer dedicati e soffrivano di una debole potenza di calcolo. Cos\u00ec, ci volevano dodici ore di lavoro a un supercomputer per analizzare dieci minuti di emissioni a bassa frequenza."}
{"id": "2231198", "revid": "83531", "url": "https://it.wikipedia.org/wiki?curid=2231198", "title": "M\u00fchlberg (Drei Gleichen)", "text": "M\u00fchlberg \u00e8 una frazione del comune tedesco di Drei Gleichen, in Turingia.\nStoria.\nM\u00fchlberg fu nominata per la prima volta nel 704.\nCostitu\u00ec un comune autonomo fino al 1\u00ba gennaio 2009."}
{"id": "2231200", "revid": "1976641", "url": "https://it.wikipedia.org/wiki?curid=2231200", "title": "Giacomo Chilesotti", "text": "Biografia.\nNato a Thiene (Vicenza) nel 1912, laureato in ingegneria, combatt\u00e9 nella seconda guerra mondiale come sottotenente di complemento del genio alpini alle operazioni militari in Africa. Di l\u00ec era stato rimpatriato dopo la .\nSubito dopo l'armistizio di Cassibile matura la decisione di lottare contro i tedeschi; si iscrive, dunque, alla specialistica in elettronica per coprire i suoi frequenti viaggi a Padova, importante sede della Resistenza.\nTra i primi a prendere parte alla Resistenza, nella conca di Thiene organizza il \"Battaglione Thiene\", impegnando i suoi partigiani nella raccolta di armi abbandonate, sabotaggi, e addestramento.\nIl 20 aprile 1944, nelle sale del Collegio Vescovile di Thiene, nasce la Brigata \"Mazzini&lt;q&gt;\",\ndivisa in quattro Battaglioni, il cui comando fu affidato proprio a \nChilesotti.&lt;/q&gt;\n&lt;q&gt;Chilesotti port\u00f2 la formazione ad estendere la sua influenza verso \nla pianura (Villaverla, Dueville, Colli Berici) e la montagna (Altopiano\ndi Asiago) e ad intensificare i rapporti con gli Alleati, che \nrifornivano i partigiani attraverso gli aviolanci.&lt;/q&gt;\nVennero, infatti, stabiliti un\nservizio segreto di informazioni militari e il collegamento con\nl'Altopiano di Asiago, dove agivano le formazioni di Giovanni Carli \"Ottaviano\", e con\nPadova, dove si trovava il comando della prima missione alleata di\ncollegamento in alta Italia, la Marini Rocco Service, premettendo, di\nfatto, i primi lanci di armi, equipaggiamento e viveri\nsull'Altopiano.\nChilesotti divent\u00f2 uno dei maggiori ricercati della polizia fascista e tedesca: si spostava in bicicletta tra i suoi covi, \ntravestito da meccanico e coi capelli tinti per camuffarsi.\nA causa della situazione sempre pi\u00f9 difficilie e delle ricerche sempre pi\u00f9 serrate, fu costretto a trasferirsi sui Berici,\ndove organizz\u00f2 l'omonimo Battaglione.\nTuttavia la zona fu rastrellata e Chilesotti sfugg\u00ec per miracolo alla cattura.\nAi primi di ottobre Chilesotti decise di dividere la \"Mazzini\" in due Brigate: la \"Loris\" e la \"Martiri di Granezza\"\n(in memoria del feroce rastrellamento del 6-8 settembre 1944).\nIl 22 \nfebbraio 1945, nella canonica di Povolaro di don Luigi Pascoli, nasceva \nla Divisione Alpina Monte Ortigara, che accorpava anche il Gruppo Brigate \"Sette Comuni\".\nChilesotti, che oramai si faceva chiamare \"Loris\" in onore di Rinaldo Arnaldi \"Loris&lt;q&gt;\", ucciso a Granezza, fu designato comandante.&lt;/q&gt;\nNelle ultime ore della lotta contro i nazisti era riuscito ad infiltrarsi, con altri pochi compagni, tra le colonne nemiche in ritirata portandovi lo scompiglio.\nIl 27 aprile 1945, in piena ritirata tedesca, si stava recando alla Longa per &lt;q&gt;trattare la resa di un reparto \nnemico, in auto con Giovanni Carli \"Ottaviano\", Attilio Andreetto \"Sergio\" e la staffetta Zaira Meneghin. La loro auto venne fermata ad un posto di blocco tedesco: fatti \nscendere brutalmente, i tre partigiani furono immediatamente uccisi come banditi.&lt;/q&gt;\n&lt;q&gt;I suoi \ncompagni tentarono invano la fuga tuffandosi nel Tesina: Giacomo \naffront\u00f2 la morte ritto e sereno. Solo la staffetta venne risparmiata, \ncondotta fino a Trento come ostaggio.&lt;/q&gt;\nLa Divisione Alpina Monte Ortigara rest\u00f2, cos\u00ec, priva di comandante e senza commissario politico.\nOnorificenze.\nRiconoscimenti.\nThiene, sua citt\u00e0 natale, gli ha intitolato la piazza principale e un istituto tecnico. In occasione del centenario della nascita, gli studenti dell'ITIS \u201cChilesotti\u201d e del Liceo \u201cCorradini\u201d di Thiene hanno realizzato un video che rende omaggio alla figura del partigiano."}
{"id": "2231207", "revid": "95281777", "url": "https://it.wikipedia.org/wiki?curid=2231207", "title": "Manzanillo", "text": ""}
{"id": "2231209", "revid": "290948", "url": "https://it.wikipedia.org/wiki?curid=2231209", "title": "Dendrolagus scottae", "text": "Il tenkile (Dendrolagus scottae ), noto anche come canguro arboricolo di Scott, \u00e8 un rarissimo marsupiale della famiglia dei Macropodidi diffuso in Papua Nuova Guinea. Il suo areale, estremamente ristretto (circa 1247\u00a0km\u00b2), \u00e8 limitato all'estremit\u00e0 orientale dei Monti Bewani, al massiccio dei Menawa e ai Monti Torricelli, tra i villaggi di Yonkeitei e Wigotei, nella regione di Fatima. Vive nelle foreste pluviali ad altitudini comprese tra gli 830 e i 1520 m.\nRicoperto da una folta pelliccia nera e con dei caratteristici ciuffi di pelo sulle spalle, \u00e8 uno dei canguri arboricoli di maggiori dimensioni: il maschio pesa sugli 11,5\u00a0kg, mentre la femmina, pi\u00f9 piccola, non supera i 9,5. Si nutre di frutti, felci e foglie.\nQuesta specie, scoperta solamente nel 1989 dal celebre naturalista australiano Tim Flannery e dal collega papuano Lester Seri, \u00e8 minacciata dalla caccia ad uso alimentare datale dalle trib\u00f9 indigene e dalla deforestazione."}
{"id": "2231211", "revid": "729019", "url": "https://it.wikipedia.org/wiki?curid=2231211", "title": "Maragondon", "text": "Maragondon \u00e8 una municipalit\u00e0 di Quarta classe delle Filippine, situata nella Provincia di Cavite, nella Regione di CALABARZON.\nMaragondon \u00e8 formata da 27 baranggay:"}
{"id": "2231212", "revid": "149727", "url": "https://it.wikipedia.org/wiki?curid=2231212", "title": "M\u00fchlberg (Turingia)", "text": ""}
{"id": "2231215", "revid": "762947", "url": "https://it.wikipedia.org/wiki?curid=2231215", "title": "Concerto per pianoforte e orchestra n. 1 (Brahms)", "text": "Concerto no.1 in re minore per pianoforte e orchestra op.15 (1854-58) - Opera giovanile, composta da un musicista non ancora venticinquenne, questo concerto va considerato peraltro come uno dei pi\u00f9 significativi che siano stati scritti dopo quelli di Beethoven. La grandiosit\u00e0 dell'impianto e l'impegno costruttivo postovi dal musicista spiegano bene come alle prime esecuzioni esso sia stato accolto dal pubblico piuttosto freddamente (e anzi, a Lipsia and\u00f2 incontro a un clamoroso fiasco).\nAnalisi del Concerto.\nI - Maestoso\n\"Re minore\"\nIl tempo di 6/4 gli conferisce un carattere solenne e drammatico, arricchito da toni di contenuta emozione espressiva. Il primo tema \u00e8 dei pi\u00f9 incisivi che Brahms abbia concepito, mentre il pianoforte espone a sua volta due temi quasi appassionati, che nello sviluppo entrano in contrasto col tema iniziale dando luogo ad episodi di grandiosa drammaticit\u00e0.\nII - Adagio\n\"Re maggiore\"\nIn questo Brahms mantiene lo stesso tempo in 6/4 del primo, \u00e8 tipico per la scrittura pianistica ad accordi pieni, instancabile nell'empito melodico: anche questo un brano che non sfigura di fronte al precedente, e dove il pianoforte colloquia romanticamente con un'orchestra rarefatta ma sempre presente con una sua decisiva funzione costruttiva.\nIII - Rond\u00f2. Allegro non troppo\n\"Re minore - Re maggiore\"\nQuesto tema finale \u00e8 esposto dal solo pianoforte: vi si denota subito la derivazione da certe danze popolari tedesche e ungheresi, nel sincopato dell'attacco, nei ritmi puntali, nell'ascesa baldanzosa della melodia. Questo brano \u00e8 costruito con mano maestra, e alterna con piacevole equilibrio i temi principali, concludendosi in una sonorit\u00e0 festante di re maggiore e dando all'esecutore l'agio di mettere in bella mostra le qualit\u00e0 pi\u00f9 scintillanti della sua tecnica."}
{"id": "2231217", "revid": "198277", "url": "https://it.wikipedia.org/wiki?curid=2231217", "title": "Caprica", "text": "Caprica \u00e8 una serie televisiva statunitense di fantascienza nata come spin-off della serie \"Battlestar Galactica\", di cui costituisce un prequel.\n\u00c8 stata ideata tra gli altri anche da Ronald D. Moore, gi\u00e0 autore di \"Battlestar Galactica\".\nL'idea \u00e8 nata dalla fusione dei progetti tra un prequel di \"Battlestar Galactica\" e un progetto sull'intelligenza artificiale presentato alla Universal Pictures da Remi Aubuchon, futuro co-creatore della serie.\nAmbientata, quindi, nello stesso universo di \"Battlestar Galactica\", ma circa 58 anni prima, la serie racconta degli eventi che portarono gli umani a creare i robot Cyloni, futuri distruttori della civilt\u00e0. Anche in questa serie vi \u00e8 un dualismo tra una civilt\u00e0 politeista e un gruppo, connesso in vario modo alla nascita dei Cyloni, monoteista.\nNegli Stati Uniti la serie ha debuttato il 22 gennaio 2010 su Syfy, mentre l'episodio pilota \u00e8 stato pubblicato in DVD e in digital download nell'aprile 2009.\nDopo la messa in onda del tredicesimo episodio, gli ascolti hanno costretto il network a posticipare la programmazione degli ultimi cinque episodi e a non rinnovare lo show per una seconda stagione. L'ultimo episodio \u00e8 andato in onda in prima visione mondiale sul canale canadese Space il 30 novembre 2010.\nTrama.\nCinquantotto anni prima degli eventi narrati in \"Battlestar Galactica\" i Dodici Mondi sono in pace, ma il razzismo fra i pianeti \u00e8 molto forte.\nJoseph Adama \u00e8 un famoso avvocato che si batte per i diritti civili, ma difende anche criminali di Tauron, il suo pianeta natale. Joseph \u00e8 immigrato su Caprica da bambino, quando era ormai orfano per una guerra civile.\nI tauroniani sono una popolazione povera, razzialmente disprezzata, con alcuni tratti culturali da popolazione mediterranea e semitica, e una dieta differente da quella degli altri coloniali. Il fratello di Joseph, Samuel Adama, appare, come concezione del personaggio, molto simile ad un mafioso italoamericano, altri aspetti dell'identit\u00e0 tauroniana sembrano far riferimento alla cultura ebraica o comunque semitica (nomi, sonorit\u00e0 della lingua, musica); la lingua tauroniana \u00e8 chiaramente derivata dal greco.\nDaniel Graystone \u00e8 un affermato scienziato cibernetico e appartiene invece all'alta borghesia nativa di Caprica. \u00c8 il fondatore e presidente delle \"Graystone Industries\" e questo lo rende uno degli uomini pi\u00f9 ricchi delle dodici colonie. \u00c8 sposato con Amanda, una chirurgo plastico da cui ha avuto la figlia Zoe. Possiede i \"Caprica Buccaneers\", la squadra di Pyramid di Caprica City, che al momento in cui comincia la serie attraversa un periodo di crisi di risultati. Risiede in una splendida villa accessoriata dal punto di vista tecnologico.\nCaprica \u00e8 un mondo vagamente WASP, ovvero molto simile agli Stati Uniti per cultura, modo di vestire (la serie ha optato per abiti di vago stile retro anni '50) e tradizioni politiche. Molti dei discendenti della trib\u00f9 di Caprica si dimostrano razzisti e snob verso gli immigrati; non cos\u00ec Daniel.\nLe loro vite si trovano d'improvviso a dovere affrontare una tragedia comune: la perdita delle figlie, rimaste uccise in un attentato terroristico di stampo religioso.\nDaniel diviene quindi ossessionato dall'idea di riportare in vita sua figlia e inizia a lavorare su vari progetti riguardanti la robotica e l'intelligenza artificiale. Preoccupato per la direzione presa dai suoi studi, Joseph Adama diventa uno dei suoi pi\u00f9 forti oppositori.\nMa il vero elemento che fa la differenza \u00e8 la figlia di Daniel, che era gi\u00e0 stata capace da sola di produrre una sua copia virtuale, non un semplice \"avatar\", ma un'altra se stessa, dotata di libero arbitrio e coscienza di s\u00e9. Quando lei muore il suo doppio continua a vivere, inizialmente nel solo mondo virtuale di un gioco inventato dallo stesso padre e con cui \u00e8 possibile comunicare con dei visori olografici che si interfacciano direttamente con la mente degli utenti e danno a questi la percezione di una totale immersione nello stesso.\nEpisodi.\nI primi 13 episodi sono stati trasmessi in prima visione dal canale statunitense Syfy, mentre i rimanenti sono andati in onda su Space. Syfy ha trasmesso gli ultimi cinque episodi il 4 gennaio 2011."}
{"id": "2231222", "revid": "81103", "url": "https://it.wikipedia.org/wiki?curid=2231222", "title": "Marco Marulo da Spalato", "text": ""}
{"id": "2231233", "revid": "941686", "url": "https://it.wikipedia.org/wiki?curid=2231233", "title": "Associazione Calcio Riunite Messina 1948-1949", "text": "Questa voce raccoglie le informazioni riguardanti le Associazioni Calcio Riunite Messina nelle competizioni ufficiali della stagione 1948-1949."}
{"id": "2231236", "revid": "547992", "url": "https://it.wikipedia.org/wiki?curid=2231236", "title": "Julija Majar\u010duk", "text": "Biografia.\nNata in Ucraina, si trasferisce in Italia dove comincia a recitare. Nel 2000 lavora con Tinto Brass per la realizzazione del film \"Tra(sgre)dire\" dove ha interpretato la protagonista Carla. Successivamente ha avuto un ruolo di rilievo nella serie televisiva di Rai 3, \"La squadra\", e in diversi altri film e fiction televisive, tra cui il film \"Faccia di Picasso\", regia di Massimo Ceccherini, e le serie tv \"Distretto di Polizia 3\", \"Carabinieri 2\", regia di Raffaele Mertes, \"R.I.S. 5 - Delitti imperfetti\", \"Don Matteo 6\" di Fabrizio Costa, \"Incantesimo 7\", \"Il maresciallo Rocca\", e \"Occhio a quei due\", di Carmine Elia. Nel 2017 compare in una puntata della serie Rai \"Il commissario Montalbano\".\nTra i lavori pi\u00f9 interessanti la partecipazione nei film \"In nome di Maria\" (2007) di Franco Diaferia e \"La vita \u00e8 una cosa meravigliosa\" (2010) di Carlo Vanzina, dove ha interpretato la parte di Doina. Al teatro dove interpreta \"Miseria e Nobilt\u00e0\" , \"Il Bello di Pap\u00e0\" con Vincenzo Salemme, \"Comicissima Tragedia\" e \"Ti ho Spostato per Ignoranza\" con Gianfranco e Massimiliano Gallo, e \"Lo Schiaccianoci\", tratto dal balletto con musiche di P\u00ebtr Il'i\u010d \u010cajkovskij, regia di Manuela Schiano Lomoriello.\nVita privata.\nResidente a Napoli, \u00e8 fidanzata con un imprenditore partenopeo, da cui ha avuto due figlie."}
{"id": "2231249", "revid": "57872", "url": "https://it.wikipedia.org/wiki?curid=2231249", "title": "Chiesa di San Lorenzo, Biagio e Donato", "text": ""}
{"id": "2231250", "revid": "28013", "url": "https://it.wikipedia.org/wiki?curid=2231250", "title": "Tragedia delle risorse comuni", "text": ""}
{"id": "2231261", "revid": "320578", "url": "https://it.wikipedia.org/wiki?curid=2231261", "title": "Traspirabilit\u00e0", "text": ""}
{"id": "2231263", "revid": "1272592", "url": "https://it.wikipedia.org/wiki?curid=2231263", "title": "Veternigo", "text": "Veternigo \u00e8 una frazione del comune di Santa Maria di Sala, in provincia di Venezia.\nGeografia fisica.\nVeternigo sorge a nord est del capoluogo comunale, in una zona compresa tra il fiume Muson Vecchio a nord e il rio Veternigo a sud.\nIl centro si sviluppava in origine lungo via Desman, che in passato rappresentava il decumano del graticolato romano; lo sviluppo urbano pi\u00f9 recente ha visto l'espansione dell'agglomerato anche verso nord, sviluppo che continua anche oggi.\nOrigini del nome.\nIl toponimo, probabilmente di origine latina, deriverebbe da \"vetrinius\" (\"luogo per gli animali da lavoro), o da \"Vetrinus\" (nome di un centurione romano, che possedeva in antichit\u00e0 il territorio) o, ancora, da \"veter vicus\" (\"vecchio borgo\") o, infine, da \"vetus\", terreno vecchio, coltivato da molto tempo.\nStoria.\nNumerosi i reperti archeologici rinvenuti nel territorio, tuttavia la storia di Veternigo \u00e8 in gran parte oscura. Nel 1292 viene citata la cappella \"de Vitrinico\" retta da un tale prete Giovanni.\nDel paese di Veternigo facevano parte i borghi o contrade di: Bianchini - Bovolenta - Ca'Reggiani - Cente - Motte - Rio Veternigo - Rugoletto - Vallone - Villanova (con la chiesa di S.Michele).\nVeternigo \u00e8 molto pi\u00f9 antica della vicina Villanova S. Michele, che verr\u00e0 assorbita dal primo, anche se entrambi i villaggi erano chiese filiali della pieve di Zianigo.\nMonumenti e luoghi d'interesse.\nLa chiesa di S.Michele Arcangelo, a seguito della distruzione ed abbandono del villaggio, divenne chiesa campestre, fu anche costruita sotto forma di oratorio, ma nel 1791 era diroccata ed in seguito fu demolita.\nL'attuale parrocchiale fu innalzata nel 1866 sostituendo la precedente costruzione del XVI secolo ed \u00e8 dedicata non solo alla Trasfigurazione ma anche a San Sebastiano, patrono di Veternigo. San Sebastiano si festeggia il 20 gennaio, festivit\u00e0 molto sentita che in passato veniva ricordata con delle bancarelle di fichi secchi, bagigi e \"fighetti\" allestite davanti alla chiesa."}
{"id": "2231264", "revid": "1610933", "url": "https://it.wikipedia.org/wiki?curid=2231264", "title": "Mendez", "text": ""}
{"id": "2231269", "revid": "290948", "url": "https://it.wikipedia.org/wiki?curid=2231269", "title": "Traspirazione dei materiali", "text": ""}
{"id": "2231272", "revid": "119402065", "url": "https://it.wikipedia.org/wiki?curid=2231272", "title": "Stolpe (Hohen Neuendorf)", "text": "Stolpe \u00e8 una frazione della citt\u00e0 tedesca di Hohen Neuendorf, nel Brandeburgo.\nStoria.\nStolpe fu nominata per la prima volta nel 1355.\nCostitu\u00ec un comune autonomo fino al 26 ottobre 2003."}
{"id": "2231284", "revid": "533647", "url": "https://it.wikipedia.org/wiki?curid=2231284", "title": "Gilberto Isfar y Corillas", "text": "Biografia.\nPalermitano, dei baroni di Siculiana, fu eletto vescovo di Siracusa nel 1574.\nNel 1578 fu trasferito alla Chiesa di Patti che resse per 22 anni. A Patti si adoper\u00f2 per rivendicare i diritti della mensa vescovile contro le terre di Librizzi e Gioiosa. A lui si deve il primo germe a Patti del Seminario; egli infatti nel 1588 stabil\u00ec una rendita stabile per il mantenimento di un maestro di grammatica e di canto per l'istruzione dei chierici. Nel 1584, contro il parere del Capitolo dei canonici, fece erigere il campanile della Cattedrale.\nSulle orme dei predecessori Albertin e Sebastian, e secondo le norme del Concilio di Trento, celebr\u00f2 nel 1584 il terzo sinodo diocesano, promulgando norme per i chierici, i laici e i religiosi. Visit\u00f2 pi\u00f9 volte la diocesi amministrando la giustizia civile e penale ed emanando norme anche per medici, ostetriche e notai. Inaugur\u00f2 nel 1593 la serie delle \"Relationes ad limina\" della diocesi pattese.\nMor\u00ec il 15 aprile 1600 a Roma, dove si era recato per la visita \"ad limina\" e forse per il giubileo."}
{"id": "2231286", "revid": "113693042", "url": "https://it.wikipedia.org/wiki?curid=2231286", "title": "Ordine di Bertoldo I", "text": "L'Ordine di Bertoldo I fu un ordine cavalleresco fondato nell'ambito del Granducato di Baden.\nStoria.\nL'Ordine di Bertoldo I venne fondato il 29 aprile 1877 dal Granduca Federico I di Baden. Il 9 settembre 1896 venne approvato un nuovo statuto che autorizzava una maggiore concessione dell'ordine a coloro che avessero prestato particolari servizi alla patria ed avessero contribuito a diffondere la fama del Baden nel mondo. Il dedicatario dell'Ordine era il Duca Bertoldo I di Z\u00e4hringen, antenato del Granduca Federico I.\nL'ordine era suddiviso in quattro classi di benemerenza:\nInsegne.\nLa medaglia dell'Ordine era costituita da una croce di Malta smaltata di bianco e pomata d'oro con delle corone agli angoli tra le braccia. Nel medaglione centrale si trovano le iniziali del Duca in oro coronate dalla corona granducale, mentre sul retro compare una corona dorata.\nLa medaglia \u00e8 attaccata al nastro tramite una corona dorata.\nLa stella, concessa ai gradi pi\u00f9 alti dell'Ordine, si presenta come una decorazione ad otto punte in argento, con un medaglione centrale con l'immagine a colori smaltati di un cavaliere con armatura a cavallo (rappresentazione di Bertoldo I), circondato dal motto in oro \"GERECHTIGKEIT IST MACHT\" (\"Giustizia \u00e8 potere\").\nIl nastro dell'ordine \u00e8 rosso con una striscia dorata su ciascun lato.\nPer questa onorificenza sussisteva anche una speciale onorificenza militare che apponeva due spade incrociate sul retro della medaglia."}
{"id": "2231287", "revid": "287204", "url": "https://it.wikipedia.org/wiki?curid=2231287", "title": "Fanny Vialardi di Sandigliano", "text": "Biografia.\nUltimogenita di una delle pi\u00f9 antiche e potenti famiglie italiane, i Tornielli, figlia del conte Giuseppe Tornielli di Vergano e della contessa Teresa Voli, Fanny Vialardi di Sandigliano \u00e8 una delle pi\u00f9 celebri amazzoni del periodo post Caprilli.\nErano allora pochi i concorsi ippici che includevano categorie amazzoni, ne disputavano solo l'Inghilterra e la Francia, l'Italia incominciava appena. L'amazzone europea stava scoprendo il ritorno della monta \"\u00e0 califourchon\", sia per la maggiore facilit\u00e0 di unione cavallo-cavaliere, frutto di quello stile in evoluzione che era la scuola italiana di Federico Caprilli, sia come conseguenza dell'indipendenza che la donna stava assumendo anche nello sport. Il 29 marzo 1922 spos\u00f2 il conte Carlo Vialardi di Sandigliano, ufficiale e diplomatico.\nLasci\u00f2 il mondo dei cavalli dopo l'ultima vittoria all'Internazionale di Stresa del 1930. Gli impegni a Roma, al Quirinale (1934-1938), come \"attach\u00e9\" di SAR la duchessa Lydia di Pistoia-Arenberg presso la Corte della principessa di Piemonte, la guerra vissuta in prima persona (\"alias\" partigiano: Gaspara Vito) e un'Italia sconfitta la separarono per sempre dai suoi cavalli, che continuarono a vincere con in sella il fratello di suo marito, (Jan) Emiliano Vialardi di Sandigliano, due volte Campione Militare di equitazione.\nAppassionata di \"airedale terriers\" allev\u00f2 il campione Ted Cragsman, nato in Irlanda nell'allevamento Wilkinson e registrato con il Kennel name di Ted, figlio del campione Ch. Cragsman Duplicate e Lady Loothschurch Lady Girl. Il 25 luglio 1929 fu iscritto al Kennel Club Italiano con il nome di Ted del Torrione.\nGrande viaggiatrice quando il viaggio era ancora avventura, Fanny Vialardi di Sandigliano festeggi\u00f2 i settantacinque anni su di un track nepalese nell'Alto Mustang ai piedi dell'Himalaya e gli ottanta su un rompighiaccio al Polo Sud.\nCarriera.\nFamosa per la sua tecnica e caparbiet\u00e0, mai irruente e aggressiva, fu una specialista nella disciplina del salto ostacoli. Montando in amazzone debutt\u00f2 ai Nazionali di Pinerolo nel 1923 in un percorso di caccia con due netti su Zumla, figlia del pi\u00f9 conosciuto Cronje, bel purosangue inglese di pessimo carattere, mentre l'anno successivo ebbe il primo trionfo ai Nazionali di Novara, cui seguirono le vittorie consecutive nei pi\u00f9 importanti concorsi ippici di monta in amazzone in Italia e all'estero (Pinerolo, Nizza, San Remo, Merano, Milano, Garda e Torino, per ricordare solo i maggiori, quelli de \"Le Grandi Prove Ippiche\").\nIl suo momento di maggior gloria fu a Nizza nel 1925, dove vinse il primo campionato del mondo di monta in amazzone su \"Zaglione\" di Carlo Kechler (Prix de Diane \"a barrage\" - Concours Hippique International Militaire), battendo la francese e numero uno mondiale Yvonne de la Croix su \"Ritournelle\", le due sorelle de Sarlin rispettivamente su \"Lady's Memory\" e \"Lord Kitchener\" e l'americana Vingut su \"Scorpion\".\nIn sua memoria, il nipote Tomaso Vialardi di Sandigliano, ha istituito nel 2006 Il Prix International \"Fanny Vialardi di Sandigliano\", che premia biennalmente la migliore amazzone del Rassemblement International des Amazones di Carcassonne."}
{"id": "2231291", "revid": "149727", "url": "https://it.wikipedia.org/wiki?curid=2231291", "title": "Boetzow", "text": ""}
{"id": "2231292", "revid": "228587", "url": "https://it.wikipedia.org/wiki?curid=2231292", "title": "Buccunotto", "text": ""}
{"id": "2231293", "revid": "149727", "url": "https://it.wikipedia.org/wiki?curid=2231293", "title": "Cotzebant", "text": ""}
{"id": "2231294", "revid": "729019", "url": "https://it.wikipedia.org/wiki?curid=2231294", "title": "Mendez (Cavite)", "text": "Mendez \u00e8 una municipalit\u00e0 di Quarta classe delle Filippine, situata nella Provincia di Cavite, nella Regione di CALABARZON.\nMendez \u00e8 formata da 24 baranggay:"}
{"id": "2231302", "revid": "124146129", "url": "https://it.wikipedia.org/wiki?curid=2231302", "title": "Epitelio di rivestimento", "text": "L'epitelio di rivestimento \u00e8 un tipo di tessuto epiteliale che riveste tutte le superfici esterne del corpo, le cavit\u00e0 interne che comunicano con l'esterno (canale digerente, apparato respiratorio, canale urogenitale, dotti escretori delle ghiandole esocrine) e quelle che non comunicano con l'esterno (cavit\u00e0 pericardica, cavit\u00e0 pleuriche e cavit\u00e0 peritoneale), la superficie interna dei vasi sanguigni e linfatici. \u00c8 formato da lamine epiteliali (cellule tutte uguali, poste molto ravvicinate fra loro e con pochissima matrice extracellulare). Oltre al tessuto epiteliale di rivestimento gli altri tipi di tessuti epiteliali sono quello ghiandolare e quello sensoriale. I vasi sanguigni non arrivano fino all'epitelio e di conseguenza questo si nutre per diffusione grazie alle creste epiteliali che si innestano nel connettivo sottostante. Le cellule dell'epitelio, quindi, non sono vascolarizzate, ma sono invece innervate.\nSuddivisione anatomica degli epiteli di rivestimento.\nIn base alla sua locazione nell'organismo l'epitelio di rivestimento assume nomi specifici: l'epidermide \u00e8 l'epitelio che riveste la superficie esterna del corpo; l'endotelio \u00e8 l'epitelio che riveste la superficie interna dei vasi sanguigni e dei vasi linfatici; il mesotelio \u00e8 l'epitelio che riveste la cavit\u00e0 pericardica, pleurica, quella peritoneale e la superficie degli organi contenuti in essa (stomaco, intestino, cuore, polmoni, ecc.). il mesotelio stesso si suddivide in mesotelio viscerale (riveste gli organi interni) e mesotelio parietale (riveste le superfici interne del corpo).\nIn ogni sede anatomica l'epitelio poggia sul tessuto connettivo, l'insieme dell'epitelio con il suo stato di tessuto connettivo sottostante assumono nomi differenti: cute (o pelle) \u00e8 il nome usato per indicare l'epidermide unita al proprio connettivo; il termine mucosa viene utilizzato per indicare l'epitelio che riveste le cavit\u00e0 interne del corpo che comunicano con l'esterno come la mucosa gastrica e la mucosa intestinale; sierosa \u00e8 il termine per indicare il mesotelio con in relativo tessuto connettivo sottostante.\nCaratteristiche citologiche delle cellule epiteliali.\nLe cellule epiteliali sono poste a stretto contatto le une alle altre e hanno pochissima (o nulla) matrice extracellulare interposta, questo per via delle funzioni che devono svolgere. Nelle cellule epiteliali sono distinguibili delle zone o superfici:\nPer quanto riguarda le caratteristiche istologiche ultrastrutturali di queste cellule possiamo dire che hanno un abbondante citoscheletro e ogni superficie presenta le proprie specializzazioni.\nIl citoscheletro di queste cellule \u00e8 importante perch\u00e9 deve resistere a forti stress meccanici per proteggere la struttura che riveste. Il citoscheletro delle cellule epiteliali di rivestimento presenta microtubuli di tubulina, microfilamenti di actina ed \u00e8 particolarmente ricco di filamenti intermedi formati da proteine fibrose appartenenti alla famiglia delle cheratine, questi svolgono una funzione prevalentemente strutturale, conferiscono sostegno meccanico alle cellule epiteliali mantenendo solida la forma della cellula e la posizione degli organuli al suo interno.\nCome detto in precedenza ogni superficie della cellula presenta le proprie specializzazioni:\nSPECIALIZZAZIONI DELLA SUPERFICIE APICALE:\nSPECIALIZZAZIONI DELLA SUPERFICIE BASALE:\nSPECIALIZZAZIONI DELLE SUPERFICI LATERALI (GIUNZIONI CELLULARI):\nPolarit\u00e0 delle cellule epiteliali.\nLa superficie apicale e quella basale della cellula presentano delle differenze come abbiamo visto, ma le differenze tra queste superfici non si limitano ad essere solo di tipo strutturale, bens\u00ec si differenziano anche dal punto di vista funzionale. La differenza morfo-funzionale tra i due versanti delle cellule epiteliali \u00e8 detta polarit\u00e0. Le giunzioni cellulari, che si stabiliscono tra le zone di contatto laterali tra le cellule, svolgono una importante funzione nel mantenimento della polarit\u00e0.\nClassificazione degli epiteli di rivestimento.\nGli epiteli di rivestimento possono essere distinti in base ad un numero di cellule che li compongono in:\nGli epiteli di rivestimento possono essere distinti anche in base alla forma delle cellule che li compongono in:\nIncrociando questi due criteri (numero di strati e forma delle cellule che li compongono), otteniamo la seguente classificazione:\nEsistono due tipi di epiteli di rivestimento che sfuggono a questa classificazione, questi vengono definiti:\nFunzioni dell'epitelio di rivestimento.\nL'epitelio di rivestimento svolge le seguenti funzioni:\nFunzioni di assorbimento e secrezioni sono in genere svolte da epiteli semplici o pseudostratificati, l'altezza delle cellule che li formano \u00e8 proporzionale all'intensit\u00e0 dell'attivit\u00e0 svolta. Gli epiteli pavimentosi semplici svolgono in genere funzioni di trasporto attraverso l'epitelio di gas respiratori (ossigeno e anidride carbonica), ioni, piccole molecole, ecc. Il maggiore numero di strati cellulari \u00e8 correlato a una necessit\u00e0 maggiore di creare una barriera contro stress meccanici, fisici, chimici o disidratazione, difatti in alcuni epiteli pluristratificati gli strati pi\u00f9 esterni possono essere cheratinizzati per svolgere al meglio la loro funzione protettiva.\nBibliografia.\n\"- Isabella Dalle Donne: \"ISTOLOGIA con Elementi di Anatomia Microscopica\"; 2019, EdiSES S.r.l.-Napoli\"\n\"- Di Primio, Baroni, Bentivoglio, Bani, Sica: \"Istologia Umana\"; ed. Idelson-Gnocchi, 2012\"\n- \"D. Bani; G. Bani; S. Nistri; T. Bani Sacchi: \"Istologia Atlante\"; ed. Idelson-Gnocchi, 2016\"\n- \"M. A. Goffredi; M. Vertemati: \"Morfologia Microscopica e Ultrastrutturale. Istologia e Anatomia Microscopica\"; ed. Esculapio, 2014\"\n- \"V. Monesi: \"Istologia\"; ed. Piccin, 2018\""}
{"id": "2231303", "revid": "121658", "url": "https://it.wikipedia.org/wiki?curid=2231303", "title": "Pietro Paolo Laurenti", "text": "Non trovano finora conferma le ipotesi avanzate da molti studiosi, che lo vorrebbero imparentato con la cantante el \"Teatro alla moda\" del 1720).\nLaurenti compose sei opere e sono noti undici suoi oratori, nonch\u00e9 alcune composizioni sacre minori e strumentali."}
{"id": "2231305", "revid": "124509757", "url": "https://it.wikipedia.org/wiki?curid=2231305", "title": "Colori d'amore", "text": "Colori d'amore \u00e8 il trentesimo album della cantante italiana Iva Zanicchi uscito nel febbraio del 2009.\nIl disco.\nPubblicato in seguito alla partecipazione della cantante al Festival di Sanremo 2009 con il brano \"Ti voglio senza amore\" (di Franco Fasano e Fabrizio Berlincioni), l'album \u00e8 caratterizzato da sonorit\u00e0 estremamente attuali e da collaborazioni illustri, come quella di Tiziano Ferro, autore di \"Amaro amarti\" (gi\u00e0 presentata dalla cantante in varie trasmissioni televisive l'anno precedente) e della cantante spagnola Paloma San Basilio. \nPresenti tra gli autori anche Cristiano Malgioglio, Corrado Castellari, Mariella Nava, Roberto Casalino e la coppia di giovani autori Marcello De Iorio e Marco Salvatori che hanno scritto ben cinque brani dell'album.\nL'album \u00e8 stato certificato disco d'oro per le oltre 35.000 copie distribuite."}
{"id": "2231307", "revid": "1603714", "url": "https://it.wikipedia.org/wiki?curid=2231307", "title": "Laurenti", "text": "Persone.\nLaurenti \u00e8 un cognome italiano. A questo cognome appartiene una famiglia di musicisti e compositori italiani, attivi principalmente nell'ambiente musicale bolognese tra il 1670 e il 1765 circa e in misura minore anche in altre citt\u00e0 italiane, come Venezia.\nIl cognome Laurenti pu\u00f2 anche riferirsi ad altre personalit\u00e0:"}
{"id": "2231308", "revid": "149727", "url": "https://it.wikipedia.org/wiki?curid=2231308", "title": "Stolpe an der Havel", "text": ""}
{"id": "2231309", "revid": "110157", "url": "https://it.wikipedia.org/wiki?curid=2231309", "title": "Christuskirche (Windhoek)", "text": "La chiesa luterana Christuskirche (\"Chiesa di Cristo\") \u00e8 l'edificio storico pi\u00f9 caratteristico di Windhoek, capitale della Namibia, oltre che uno degli esempi pi\u00f9 lampanti di architettura coloniale tedesca in Africa.\nStoria.\nLa costruzione della chiesa ebbe inizio nell'aprile del 1896 per volere del pastore luterano Wilhelm Anz. La struttura moderna fu per\u00f2 progettata nei primi anni del XX secolo dall'architetto Gottlieb Redecker, a cui si deve l'insolito stile della costruzione, una inedita ibridazione di neogotico e \"art nouveau\". Redecker progett\u00f2 anche altri edifici istituzionali di Windhoek, come il Palazzo del Parlamento. Al termine delle guerre herero, nel 1910, la chiesa venne dedicata alla pace raggiunta fra tedeschi, herero, ovambo e ottentotti.\nMateriali e struttura.\nI muri e il campanile di 24 m furono costruiti usando pietra saponaria proveniente dalle cave della fattoria di Guche-Ganus, a circa 30\u00a0km di distanza. Il portone \u00e8 in marmo, cos\u00ec come l'altare, decorato da una \"Resurrezione di Lazzaro\" che \u00e8 una copia del celebre dipinto di Rubens. Le vetrate a mosaico furono donate dal Kaiser Guglielmo II.\nPosizione.\nLa chiesa si trova nel pieno centro storico di Windhoek, nei pressi dei Giardini del Parlamento e del Tintenpalast. Di fronte alla chiesa si trovava il cosiddetto \"Reiterdenkmal\", un monumento ai soldati delle Schutztruppe caduti durante le guerre herero."}
{"id": "2231312", "revid": "599013", "url": "https://it.wikipedia.org/wiki?curid=2231312", "title": "Palazzo Ferrero-Colonna-Cambiaso", "text": "Palazzo Ferrero-Colonna-Cambiaso (o semplicemente Villa Cambiaso) \u00e8 una raffinata dimora secentesca di villeggiatura, situata a Savona in una zona un tempo poco fuori dalla citt\u00e0.\nStoria e descrizione.\nIl palazzo ha origini quattrocentesche e fu sopraelevato e profondamente ristrutturato nel 1655. Alla fine del XVIII secolo la propriet\u00e0 pass\u00f2 dalla famiglia Ferrero (estinta) alla famiglia Spinola, poi ai Colonna nel 1800 e infine nel 1842 al figlio di Bianca Maria Caterina Colonna: Gaetano Cambiaso. Nel 1796 il palazzo fu occupato dalle truppe francesi che causarono alcuni danneggiamenti. Nella notte tra il 10 e l'11 aprile vi dorm\u00ec Napoleone Bonaparte. Le porte della villa si aprirono anche per Pio VII, imprigionato a Savona dallo stesso Napoleone tra il 1809 ed il 1812.\nLa villa \u00e8 in gran parte affrescata, in particolare il salone delle feste decorato da Domenico Buscaglia alla fine del XIX secolo. I mobili e gli infissi sono in legno intagliato da artigiani genovesi, mentre le vetrate policrome a piombo provengono da laboratori fiorentini. Di Lazzaro De Maestri \u00e8 un arazzo raffigurante la \"Vergine con bambino\", mentre nella cappella privata \u00e8 conservata una tela dell'\"Assunzione della Vergine\" di Giovanni Battista Carlone."}
{"id": "2231313", "revid": "1543377", "url": "https://it.wikipedia.org/wiki?curid=2231313", "title": "I promessi sposi", "text": "I promessi sposi \u00e8 un celebre romanzo storico di Alessandro Manzoni, ritenuto il pi\u00f9 famoso e il pi\u00f9 letto tra quelli scritti in lingua italiana. Preceduto dal \"Fermo e Lucia\", spesso considerato romanzo a s\u00e9, fu pubblicato in una prima versione tra il 1825 e il 1827 (detta \"ventisettana\"); rivisto in seguito dallo stesso autore, soprattutto nel linguaggio, fu ripubblicato nella versione definitiva tra il 1840 e il 1842 (detta \"quarantana\"). \nAmbientato tra 1628 e il 1630 in Lombardia, durante il dominio spagnolo, fu il primo esempio di romanzo storico della letteratura italiana. Il romanzo si basa su una rigorosa ricerca storica e gli episodi del XVII secolo, come ad esempio le vicende della monaca di Monza (Marianna de Leyva y Marino) e la Grande Peste del 1629\u20131631, si fondano su documenti d'archivio e cronache dell'epoca. Il romanzo di Manzoni viene considerato non solo una pietra miliare della letteratura italiana - in quanto \u00e8 il primo romanzo moderno di questa tradizione letteraria - ma anche un passaggio fondamentale nella nascita stessa della lingua italiana. \n\"I promessi sposi\", inoltre, \u00e8 considerata l'opera pi\u00f9 rappresentativa del romanticismo italiano e una delle massime della letteratura italiana per la profondit\u00e0 dei temi (si pensi alla filosofia della storia in cui, cristianamente, opera l'insondabile Grazia divina nella Provvidenza). Inoltre, per la prima volta in un romanzo di tale successo, i protagonisti sono gli umili e non i ricchi e i potenti della storia. Il romanzo, infine, per la sua popolarit\u00e0 presso il grande pubblico e per il vivace oggetto d'interesse da parte della critica letteraria tra XIX e XX secolo, \u00e8 stato rielaborato in forme artistiche che vanno dalla rappresentazione teatrale al cinema, dall'opera lirica alla fumettistica.\nLa stesura: dal \"Fermo e Lucia\" alla quarantana.\n\"Fermo e Lucia\".\nFase redazionale.\nLa prima idea del romanzo risale al 24 aprile 1821, quando Manzoni cominci\u00f2 la stesura del \"Fermo e Lucia\", componendo in circa un mese e mezzo i primi due capitoli e la prima stesura dell'Introduzione. Interruppe per\u00f2 il lavoro per dedicarsi all\"Adelchi\", al progetto poi accantonato della tragedia \"Spartaco\" e alla scrittura dell'ode \"Il cinque maggio\". Dall'aprile del 1822 il \"Fermo e Lucia\" fu ripreso con maggiore lena e portato a termine il 17 settembre 1823: il Manzoni dichiar\u00f2, nella lettera all'amico Claude Fauriel del 9 novembre dello stesso anno, di aver completato una nuova creazione letteraria caratterizzata dalla tendenza al vero storico. L'oggetto della vicenda fu offerto al Manzoni dalla lettura di alcuni manoscritti recanti episodi realmente accaduti (le minacce ad un curato di campagna per non far celebrare il matrimonio tra due giovani, per esempio) che saranno centrali per lo sviluppo della trama.\nIl legame col \"Cinque Maggio\" e con l\"Adelchi\".\nLa vicinanza della stesura della tragedia, del carme in ode di Napoleone e del romanzo, mostrano affinit\u00e0 tematiche molto evidenti, come lo sviluppo della \"Provvidenza\", della vanit\u00e0 delle cose umane rispetto alla grandezza di quelle celesti e la negativit\u00e0 ontologica della realt\u00e0, dominata dal binomio oppressi-oppressori (quest'ultima concezione maturata nel soggiorno parigino del 1818-1820, grazie alla conoscenza del filosofo Augustin Thierry). Ermengarda, tanto quanto Napoleone e gli \"umili\" del romanzo manzoniano, sono, seppur nelle loro diversit\u00e0 biografiche ed esistenziali, soggetti alla legge dell'oppressione che regna nella realt\u00e0 storica dell'umanit\u00e0: la \"provvida sventura\" di Ermengarda, che \u00e8 stata liberata dal dolore per il ripudio dell'amato Carlo per giungere alla pace celeste, non \u00e8 dissimile dalle sventure dell'imperatore francese che, tramite la dura prova dell'esilio e la riflessione sulla vanit\u00e0 delle conquiste militari, \u00e8 salvato dal dolore in cui annaspava tramite la \"valida man\" che \nIl concerto operato dalla Provvidenza nella redenzione degli oppressi dalla negativit\u00e0 della storia regna nell'intera economia del romanzo: le conversioni di fra Cristoforo, quella finale della Monaca di Monza e lo stesso sviluppo umano di Renzo durante le sue traversie e l'incontro finale con Don Rodrigo mostrano come, attraverso i disegni di Dio, i vari protagonisti raggiungano quella consapevolezza che li possa innalzare al di sopra delle tragiche vicende storiche di cui sono stati gli oppressi.\nLimiti e originalit\u00e0 del \"Fermo e Lucia\".\nIl \"Fermo e Lucia\" non va considerato come laboratorio di scrittura utile a preparare il terreno al futuro romanzo, bens\u00ec come opera autonoma, dotata di una struttura interna coesa e del tutto indipendente dalle successive elaborazioni dell'autore. Rimasto per molti anni inedito (sarebbe stato pubblicato solo nel 1915, da Giuseppe Lesca, col titolo \"Gli sposi promessi\"), il \"Fermo e Lucia\" viene oggi guardato con grande interesse. Anche se la tessitura dell'opera \u00e8 meno elaborata di quella de \"I promessi sposi\", nei quattro tomi del \"Fermo e Lucia\" si ravvisa un romanzo irrisolto a causa delle scelte linguistiche dell'autore che, ancora lontano dalle preoccupazioni che preludono alla terza e ultima scrittura dell'opera, crea un tessuto verbale ricco, ove s'intrecciano e si alternano tracce di lingua letteraria, elementi dialettali, latinismi e prestiti di lingue straniere. Nella seconda Introduzione a \"Fermo e Lucia\" l'autore defin\u00ec la lingua usata \u00abun composto indigesto di frasi un po' lombarde, un po' toscane, un po' francesi, un po' anche latine; di frasi che non appartengono a nessuna di queste categorie, ma sono cavate per analogia e per estensione o dall'una o dall'altra di esse\u00bb, definita anche come \"buona lingua\". Oltre all'aspetto linguistico, che Manzoni maturer\u00e0 per tutti gli anni '20 e '30 (fino alla stesura della \"quarantana\"), il \"Fermo e Lucia\" differisce profondamente da \"I promessi sposi\" per la struttura narrativa pi\u00f9 pesante, dominata dalla suddivisione in quattro tomi e dalla mancata scorrevolezza dell'intreccio narrativo, dovuta ai frequenti interventi dell'autore o alla narrazioni dettagliate delle vicende di alcuni protagonisti (\u00abuna cooperativa di storie e \"biografie\"\u00bb), specie della Monaca di Monza.\nLa ventisettana.\nI cambiamenti strutturali e psicologici dei personaggi.\nDifferente per struttura narrativa, cornice, presentazione dei personaggi e uso della lingua \u00e8 invece la prima edizione de \"I promessi sposi\", rivisitata dal Manzoni grazie all'aiuto degli amici Ermes Visconti e Claude Fauriel. Questa stesura dell'opera (la cosiddetta \"ventisettana\", che \u00e8 la prima edizione a stampa) fu pubblicata a Milano dal tipografo Vincenzo Ferrario in tre tomi fra il 1825 e il giugno 1827 (ma con la data del 1825 i primi due e del 1826 il terzo) con il titolo \"I promessi sposi\" e il sottotitolo \"Storia milanese del secolo XVII, scoperta e rifatta da Alessandro Manzoni\", riscuotendo un notevole successo di pubblico. La struttura pi\u00f9 equilibrata (quattro sezioni di estensione pressoch\u00e9 uguale), la decisa riduzione di quello che appariva un \"romanzo nel romanzo\", ovvero la storia della monaca di Monza, la scelta di evitare il pittoresco e le tinte pi\u00f9 fosche a favore di una rappresentazione pi\u00f9 aderente al vero, sono i caratteri di quello che \u00e8 in realt\u00e0 un romanzo diverso da \"Fermo e Lucia\". \nOltre alla struttura linguistica, cambiano anche i nomi dei personaggi e, in alcuni casi, anche il loro carattere. Oltre a \"Fermo\" che diventa \"Renzo\", il nobile \"Valeriano\" diventa definitivamente \"Don Ferrante\", cos\u00ec come il \"Conte del Sagrato\" cambia il suo nome nel ben pi\u00f9 celebre \"Innominato\". In quest'ultimo caso, il personaggio cambia radicalmente: il \"Conte del Sagrato\" non possiede l'indole riflessiva, tragicamente esistenziale nel rimembrare le sue colpe, della sua controparte dell\"Innominato\". Il Conte del Sagrato, infatti, \u00e8 \u00abun killer d'alto rango, che delinque per lucro [...] ha anche una tinteggiatura politica antispagnola\u00bb, elementi non presenti nell'Innominato.\nDalla \"buona lingua\" al toscano.\nLinguisticamente, Manzoni abbandona il \"composto indigesto\" linguistico dell'edizione precedente per avvicinarsi al toscano in quanto \u00e8 ritenuta dal Manzoni, per il suo lessico \"pratico\" utilizzato sia presso gli aristocratici che i popolani, la lingua pi\u00f9 efficace per dare un tono realistico e concreto al suo romanzo. Manzoni, che in famiglia parlava o il francese (lingua della nobilt\u00e0 e delle classi colte) o il dialetto milanese, tra il 1824 (ancor prima del termine della stesura) e il 1827 cerc\u00f2 di imparare il toscano attraverso strumenti linguistici, utilizzando il dizionario Cherubini (italiano-milanese) e il \"Grand dictionnaire fran\u00e7ais-italien\" di Fran\u00e7ois d'Alberti de Villeneuve per la traduzione in italiano dei lemmi francesi. Non era tuttavia soddisfatto del risultato ottenuto, poich\u00e9 il linguaggio dell'opera era ancora troppo debitore delle proprie origini lombarde, e quindi artificioso. Nello stesso 1827, si rec\u00f2 a Firenze, per \"risciacquare\u00a0\u2013 come disse\u00a0\u2013 i panni in Arno\" e sottoporre il romanzo a un'ulteriore e pi\u00f9 accurata revisione linguistica, affrancandola dal dialetto toscano in generale, e rendendola aderente al dialetto fiorentino, visto ancor pi\u00f9 adatto al realismo che si prefiggeva. Una scelta destinata ad incidere profondamente nella nascita dell'italiano \"standard\" del neonato Regno d'Italia, grazie alla relazione che il Manzoni stesso invi\u00f2, nel 1868, al ministro per l'istruzione Broglio per l'insegnamento dell'italiano nelle scuole statali.\nLa quarantana.\nGenesi.\nL'edizione definitiva de \"I promessi sposi\", pubblicata a dispense tra il novembre del 1840 e il novembre del 1842 (ma con la data del 1840 sul frontespizio), con l'aggiunta in appendice della \"Storia della colonna infame\", fu decisa sia per la volont\u00e0 dell'autore di rinnovare l'impianto stilistico e linguistico della \"ventisettana\" dopo l'esperienza fiorentina, sia per la spinta che Manzoni ricevette dalla seconda moglie, Teresa Borri \u2013 grande ammiratrice dell'opera manzoniana \u2013, e dall'amico di lunga data Tommaso Grossi, i quali intravedevano numerosi introiti dalla nuova edizione illustrata. La seconda edizione, che essenzialmente differisce da quella del 1827 per la revisione linguistica dal toscano al fiorentino colto, vide il prezioso aiuto della fiorentina Emilia Luti, governante dei figli dello scrittore, con la quale mantenne un'intensa corrispondenza epistolare anche dopo che l'istitutrice lasci\u00f2 i Manzoni per i Litta-Modignani. Alcuni critici suggeriscono altres\u00ec che l'ormai ultracinquantenne Manzoni, distaccato da anni di inattivit\u00e0 poetica, abbia deciso di smussare alcune espressioni troppo vicine alla sfera lirica.\nLe edizioni pirata e la collaborazione con Francesco Gonin.\nIl successo dell'opera manzoniana comport\u00f2, in un'epoca in cui non esisteva ancora il diritto d'autore, il proliferare di edizioni abusive. Tali edizioni spinsero Manzoni a dotare l'edizione di alcune attrattive in pi\u00f9: un corredo di illustrazioni, l'utilizzo della carta e dell'inchiostro migliori e l'aggiunta, in allegato, di un romanzo del tutto nuovo, \"Storia della colonna infame\". Per le illustrazioni Manzoni pens\u00f2 dapprima a Francesco Hayez, che ne invi\u00f2 due a Parigi, ma il celebre pittore rinunci\u00f2 affermando che un simile lavoro gli avrebbe procurato danni alla vista. Lo scrittore chiese quindi aiuto in Francia all'amica Bianca Milesi, che si rivolse al pittore francese Louis Boulanger, ma nemmeno questo tentativo, testimoniato da un solo disegno, si rivel\u00f2 fruttuoso. Quando Francesco Gonin, giovane e promettente pittore piemontese, fu ospitato a Milano da Massimo d'Azeglio, Manzoni riconobbe in lui la persona giusta. \nIl suo lavoro convinse pienamente l'autore, che con il Gonin intrattenne nei primi mesi del 1840 una fitta corrispondenza. Il rapporto fra i due fu di grande intesa: lo scrittore guid\u00f2 la mano del pittore nella composizione di questi quadretti. L'aver trovato l'illustratore non era tuttavia sufficiente: era necessario anche un buon incisore. Per tramite del pittore e incisore Giuseppe Sacchi, Manzoni riusc\u00ec a far venire dalla Francia i transalpini Bernard e Pollet e l'inglese Sheeres. La direzione del lavoro fu affidata al Gonin, incaricato di valutare e approvare le incisioni. Siccome queste andavano per\u00f2 a rilento, l'autore fece pressione sul Sacchi affinch\u00e9 venissero inviati d'oltralpe altri collaboratori, e fu accontentato con l'arrivo dei francesi Victor e Loyseau. A questo punto Manzoni pot\u00e9 infine occuparsi del contratto con gli stampatori Redaelli e Guglielmini, firmato il 13 giugno 1840.\nLa \"Storia della colonna infame\".\nLa \"Storia della colonna infame\", ricostruzione del clima di intolleranza, ferocia e alienazione in cui si svolgevano i processi contro gli untori al tempo della peste raccontata nel romanzo, inizialmente fu appendice nel \"Fermo e Lucia\" per poi essere aggiunta, dopo essere stata rielaborata linguisticamente e strutturalmente, alla \"quarantana\" nel 1842. La vicenda, che affronta la tragica vicenda del barbiere Gian Giacomo Mora e dell'ufficiale di sanit\u00e0 Guglielmo Piazza, accusati di aver contribuito a diffondere la pestilenza attraverso presunti intrugli preparati dal Mora e affidati poi al Piazza, \u00e8 una ferma e violenta condanna dell'illogicit\u00e0 della feroce superstizione della massa popolare e della tortura usata dalle autorit\u00e0 per estorcere le presunte colpe dei due. Secondo alcuni studiosi non sarebbe un'appendice, ma il vero finale del romanzo, come dimostrerebbe l'impaginazione stessa, stesa dallo stesso Manzoni. Interessante anche l'analisi narratologica dell'opera manzoniana, da cui si comprende la distanza esistente fra narratore e autore.\nL'opera.\nManzoni e il modello di Walter Scott.\nIl romanzo manzoniano presenta varie analogie, ma anche evidenti differenze, con il romanzo storico dello scozzese Walter Scott, \"Ivanhoe\", ambientato nel Medioevo inglese sullo sfondo delle lotte e della successiva unione tra i normanni invasori e le popolazioni preesistenti, in primo luogo i sassoni. Manzoni, che non conosceva l'inglese, durante il soggiorno parigino del 1818-1820 pot\u00e9 leggere il capolavoro di Scott in un'edizione francese. Una volta ritornato a Milano, lo scrittore, dalla sua villa di Brusuglio, si fece inviare attraverso il direttore della Biblioteca di Brera Gaetano Cattaneo, gli altri romanzi di Scott tradotti in francese (\"La sposa di Lammermoor\", \"Il Monastero\", \"Waverly\" e altri). \nIl filo rosso conduttore tra lo scrittore scozzese e Manzoni si riscontra sul piano prettamente storico (anche se Manzoni critica le eccessive libert\u00e0 creative di Scott, sottolineandone la diseguale fedelt\u00e0 alle fonti) e sulle ricostruzioni paesaggistiche, mentre il Nostro si disinteressa dell'avvicendarsi dei fatti avventurosi che rendono veloce e spigliata la trama dell\"Ivanhoe\", trama che richiama le antiche epopee cavalleresche del ciclo arturiano e dell\"Orlando Furioso\" dell'Ariosto. I personaggi di \"Ivanhoe\" non rispecchiano quella complessit\u00e0 d'anima, quel \u00abguazzabuglio del cuore umano\u00bb che invece caratterizzano cos\u00ec fortemente i personaggi de \"I promessi sposi\", costantemente immersi in un dinamismo storico realistico che sembra essere molto distante dal mondo fantastico dell'Inghilterra medioevale dipinta da Scott.\nDipoi, se nell'opera manzoniana c'\u00e8 un forte interesse \"civile\", inteso a fornire, tramite il romanzo, un'unit\u00e0 linguistica e delle solide basi morali ai lettori, in quella dello Scott tale dimensione \u00e8 totalmente assente, in quanto indirizzata maggiormente al divertimento dei lettori che al formarli secondo precise intenzioni civico-pedagogiche. Tra i modelli che Manzoni alfine usufru\u00ec si ritrovano Laurence Sterne (1713-1768) e i romanzi gotici, quali \"Il castello di Otranto\" di Horace Walpole nella parte relativa al Castello dell'Innominato e, pi\u00f9 esplicitamente, nel legame che unisce il cappuccino manzoniano al frate francescano descritto nel \"Viaggio sentimentale di Yorik\".\nI \"generi\" del romanzo.\nLa nascita del romanzo storico italiano.\nIl romanzo manzoniano rientra, dunque, all'interno del genere del romanzo storico, impresa assai ardua in Italia dove, a causa della mancanza di unit\u00e0 linguistica e della conseguente inesistenza di modelli (se si eccettuano i romanzi barocchi, completamente distanti dall'obiettivo della temperie romantica), di romanzi nel senso moderno del termine non erano stati scritti neppure uno. L'esigenza di passare dalla tragedia al romanzo storico (quello che poi Manzoni definir\u00e0 come una \u00abmistura di storia e invenzione\u00bb) risiedeva in un'esigenza, di primo luogo, morale per la risoluzione di quello che Angelo Stella ha definito \u00abpessimismo cristiano\u00bb, ovvero della necessit\u00e0 di far vincere in questo mondo a dei personaggi di fantasia le sfide della storia, elemento che non poteva essere accolto nella veridicit\u00e0 storica delle tragedie, ove la rivincita poteva avvenire solo nell'aldil\u00e0. Inoltre, il genere del romanzo permetteva al narratore di far prevalere la parte del \"vero poetico\" rispetto al \"vero storico\", come delucidato da Gino Tellini:\nLa scelta degli \"umili\" quali protagonisti dell'intera storia, attorniati dai \"grandi\" che entrano ed escono dalle loro vite, fu una scelta maturata non solo dalla temperie romantica che si stava facendo sentire anche a Milano con l'attivit\u00e0 di scrittori quali Carlo Porta e Ludovico di Breme, ma soprattutto grazie all'incontro che Manzoni fece con lo storico e \"id\u00e9ologue\" Augustin Thierry a Parigi nel suo secondo soggiorno del 1819-1820. Il Thierry, sostenitore dell'ideale borghese e patrocinatore di una storia in cui i protagonisti non sono i grandi, ma gli oppressi, gett\u00f2 il seme nel cuore di Manzoni nel redigere una storia che avesse al centro non gli eroi secondo i prototipi della tradizione letteraria, ma semmai dei veri e propri \"antieroi\".\nL'anima verista e il \"Bildungsroman\".\nBench\u00e9 sia considerato il modello per eccellenza del romanzo storico italiano, in realt\u00e0 l'opera va ben oltre i ristretti limiti di tale genere letterario: Manzoni infatti, attraverso la ricostruzione dell'Italia del Seicento, non tratteggia soltanto un grande affresco storico, ma prefigura degli evidenti parallelismi con i processi storici di cui era testimone nel suo tempo, non limitandosi a indagare il passato; bens\u00ec, riflettendo su costanti umane\u00a0\u2013 di carattere culturale, psicologico, spirituale, sociale e politico\u00a0\u2013 l'autore traccia anche un'idea ben precisa del senso della storia, oltre che del rapporto che il singolo ha con gli eventi storici che lo coinvolgono.\nDavanti a questo rigoroso spirito d'osservazione della realt\u00e0 che circonda le vicende dei protagonisti, \"I promessi sposi\" si possono ritenere un romanzo che apre la via alla corrente del realismo italiano: la descrizione dettagliata nei minuti resoconti storici delle digressioni; l'analisi psicologica e fisica dei singoli personaggi - personaggi non pi\u00f9 solo appartenenti alla grande storia, ma anche agli umili - l'attenzione verso una realt\u00e0 non pi\u00f9 mitizzata e idealizzata come nella produzione romantica inglese o tedesca, ma inserita nella quotidianit\u00e0 del Seicento sono indizi che apriranno, in un certo modo, la strada al verismo verghiano. Eurialo de Michelis, nel capitolo \"Preliminari ai \"Promessi Sposi\"\", conferma il tono profondamente realistico che il romanzo assume anche per la stessa natura del Manzoni, e non solo per esigenze estetiche:\n\u00c8 allo stesso tempo romanzo di formazione, sulla scia gi\u00e0 tracciata dai \"Bildungsroman\" tedeschi quali il \"Wilhelm Meister\" di Goethe: si veda in particolare il percorso umano di Renzo, da ingenuo contadino ad abile\u00a0\u2013 troppo\u00a0\u2013 attivista politico fino ad accorto e saggio nei confronti delle insidie del mondo, ma per alcune ambientazioni e vicende presenti (la monaca di Monza, il rapimento di Lucia segregata poi nel castello dell'Innominato), ha anche caratteristiche che lo possono accomunare ai romanzi gotici sette-ottocenteschi.\nLe fonti.\nLe fonti cui Manzoni attinse per la ricostruzione delle vicende della Milano Seicentesca e di alcuni personaggi furono essenzialmente: il \"Mediolani Historia Patriae\" di Giuseppe Ripamonti (1573-1643), monumentale storia di Milano ricchissima di informazioni sulla peste del 1630 , sulla vicenda di don Bernardino Visconti (il personaggio storico cui Manzoni si ispir\u00f2 per l'Innominato) e sulla tragica storia di suor Marianna de Leyva; l\"Economia e statistica\" di Melchiorre Gioia (1763-1829), fonte utile per ricostruire il panorama sociale ed economico della Lombardia spagnola e quindi il grave stato di miseria in cui versava la popolazione, costretta ad emigrare in Paesi vicini quali la Repubblica di Venezia; \"La Monaca\" (\"La Religieuse\") di Denis Diderot, modello che ha potuto arricchire d'immaginazione la mente del Manzoni riguardo a suor Gertrude, anche se il critico Giovanni Macchia ne sottolinea la distanza perch\u00e9 \u00abserrato in tutte le sue parti come un'opera filosofica\u00bb, e quindi lontana dal realismo che Manzoni invocava. Da ricordare \u00e8 anche lo scritto \"De Pestilentia\" di Federigo Borromeo, dalla cui lettura Manzoni si ispir\u00f2 in generale per l'ambientazione della Milano devastata dal morbo, e pi\u00f9 in particolare per l'episodio della madre di Cecilia. Infine, come ricordato dal Manzoni nel capitolo XXXI, per la nitida narrazione della pestilenza l'autore si serv\u00ec anche del \"Ragguaglio dell'origine et giornali successi della gran peste\" di Alessandro Tadino.\nIl critico Giovanni Getto ha individuato una fonte nella seicentesca \"Historia del cavalier perduto\" dello scrittore vicentino Pace Pasini. Sono state altres\u00ec rilevate notevoli analogie con la storia di un signorotto, Paolo Orgiano, che tiranneggiava nel basso Vicentino nel paese di Orgiano.\nCaratteristiche generali.\nLa finzione dell\"Anonimo\" del manoscritto.\nLa narrazione prende le mosse da un manoscritto anonimo del XVII secolo, che racconta la storia di Renzo e Lucia: un \"topos\" che nella letteratura mondiale era gi\u00e0 stato utilizzato spesse volte, come nel caso del \"Don Quijote\" di Miguel de Cervantes (il manoscritto in aljamiado di Cide Hamete Benengeli), dell\"Orlando innamorato\" di Matteo Maria Boiardo e dell\"Orlando Furioso\" di Ludovico Ariosto. Nulla \u00e8 noto dell'autore del manoscritto, salvo che ha conosciuto da vicino i protagonisti della vicenda e che quindi si presenta in uno stile seicentesco ironicamente criticato dall'autore e perci\u00f2 \"modernizzato\" nella lingua. Il \"topos\" della trascrizione della vicenda narrata da un testo o trascritta dalla voce diretta di uno dei protagonisti, inoltre, permette all'autore di giocare sull'ambiguit\u00e0 stessa che sta alla base del moderno romanzo realistico-borghese, ovvero il suo essere un componimento di fantasia che spesso non disdegna di proporsi ai suoi lettori come documento storico reale ed affidabile. Si viene a creare un trinomio \"Renzo-Anonimo-Manzoni\" in cui la finzione letteraria adoperata da quest'ultimo permette una falsa stratificazione delle opinioni dei singoli narratori, determinando di conseguenza una duplice prospettiva nella quale vengono visti gli avvenimenti: una secondo i fatti narrati, attribuiti all'autore del manoscritto; l'altra secondo i commenti e le riflessioni del romanziere sulle vicende trattate.\nI ritagli del narratore/autore.\nLa finzione narrativa dell\"Anonimo\" del manoscritto permette all'autore di intervenire nel corso della vicenda, sentenziando dei veri e propri commenti sulle azioni dei suoi personaggi in modo ironico e paternalistico. Per l'ironia, basti pensare al paragone che Manzoni us\u00f2 per tratteggiare il carattere pavido di Don Abbondio con la risolutezza del principe di Cond\u00e9 prima della Battaglia di Rocroi o alla famosa locuzione \u00abla sventurata rispose\u00bb in riferimento al traviamento interiore di Gertrude; per il paternalismo, concetto sviluppato da Antonio Gramsci nei \"Quaderni dal Carcere\", si intende la posizione bonaria e protettrice dell'aristocratico Manzoni che mostra compassione solo in nome della morale cattolica verso gli ultimi, e non per una vera solidariet\u00e0 di classe sociale che deve essere inalterata. Ancora, il narratore Manzoni giudica con acrimonia i vizi del Seicento, la sua corruzione, il suo modo di intendere cultura e tutta l'ortoprassi degli uomini di quell'epoca: l'ironia addotta verso la cultura di Don Ferrante; la condanna sferzante verso il presunto ruolo malefico degli \"untori\"; l'ironia patetica mostrata verso la scelta del cardinale Federigo di indire la processione con le reliquie di san Carlo per porre fine alla pestilenza e l'aggravamento della diffusione del contagio il giorno dopo sono solo alcuni dei numerosi interventi dell'autore nel commentare lo sviluppo della storia, rendendo pi\u00f9 fluido e diretto il suo intervento che, nelle tragedie, era relegato ai cori. Ne consegue, infine, che il narratore del romanzo \u00e8 un narratore onnisciente:\nLa funzione del romanzo: l\"utile\", il \"vero\" e l\"interessante\".\nManzoni, nella sua \"Lettera Sul romanticismo al Marchese Cesare D'Azeglio\" del 1823, aveva dichiarato esplicitamente che la funzione dell'arte e della letteratura, per lui, deve orientare i lettori secondo tre coordinate estetico-paideutiche ben precise:\nNel caso del romanzo, il veicolo morale dunque deve passare attraverso una narrazione che attiri l'attenzione del lettore per la veridicit\u00e0 delle vicende (scelta del Seicento) in cui, grazie all'infusione della finzione narrativa, si \u00e8 capaci di rendere attraente e piacevole al lettore la vicenda narrata, purch\u00e9 vi sia \"l'utile\" come finalit\u00e0. Tale scopo \u00e8 quello di elevare moralmente il lettore che legge il romanzo, eliminando qualsiasi parte sconveniente o che possa, in qualche modo, traviare la sensibilit\u00e0 di determinati lettori. Questo proposito \u00e8 soprattutto esposto nel \"Fermo e Lucia\", come risulta dalle stesse parole del Manzoni:\nIl romanzo, dunque, deve attendere ad altri scopi, che siano di utilit\u00e0 alla societ\u00e0 e alla fraternit\u00e0 umana: \u00abcome sarebbe la commiserazione, l'affetto al prossimo, la dolcezza, l'indulgenza, il sacrificio di se stesso: oh di questi non v'ha mai eccesso\u00bb.\nLa Provvidenza.\nOltre al proposito espresso nel \"Fermo e Lucia\", Manzoni spinge l'intenzione moralista a pi\u00f9 alte vette, rendendo la Provvidenza divina il \"motore\" che pu\u00f2 permettere l'esplicazione di tale condotta. Il romanzo, pertanto, assume una forte connotazione morale intrisa dell'escatologia cristiana, dominata dalla presenza della Provvidenza nella storia e nelle vicende umane. Il male \u00e8 presente, il gioco di forze contrapposte genera effetti a volte disastrosi nella storia dei protagonisti, ma Dio non abbandona gli uomini e la fede nella Provvidenza, nell'opera manzoniana, permette di dare un senso ai fatti e alla storia dell'uomo, come emerge alla conclusione del romanzo stesso:\nLuciano Parisi, sulla scia della conclusione formulata dal Manzoni per bocca di Renzo e Lucia, asserisce per l'appunto che la Provvidenza \u00e8 \u00abl'oggetto imprecisato ed imprecisabile di una 'fiducia indeterminata' (PS, p. 362), di una fede pi\u00f9 istintiva che razionale, che sopravvive ai dolori e fortifica contro di essi\u00bb. La Provvidenza agisce in modo misterioso e secondo schemi che non seguono i ragionamenti degli uomini, compiendo il suo scopo anche attraverso eventi dolorosi, ricollegando il tutto alla celebre espressione della \"provvida sventura\". Si possono recare numerosi esempi al riguardo: le conversioni di Ludovico (fra Cristoforo) e dell'Innominato avvengono all'improvviso, dopo eventi traumatici subitanei (l'omicidio causato da Ludovico) o ripetuti (gli omicidi perpetrati dall'Innominato nel corso degli anni). Nel primo caso, l'arrogante Ludovico si macchia di un delitto e, ricoverato presso il vicino convento dei cappuccini, durante la convalescenza, \u00abgli parve che Dio medesimo l\u2019avesse messo sulla strada, e datogli un segno del suo volere, facendolo capitare in un convento, in quella congiuntura\u00bb; nel secondo, la Provvidenza fa breccia nel cuore gi\u00e0 tumultuante dell'Innominato per mezzo di una spaventata Lucia che, nella foga, proferisce la frase che scatener\u00e0 la conversione del criminale: \u00abDio perdona tante cose, per un\u2019opera di misericordia!\u00bb, conversione che giunger\u00e0 a pieno compimento dopo la terribile notte e l'incontro col cardinale Federigo Borromeo nel capitolo seguente.\nMa la questione della Provvidenza delineata da Manzoni \u00e8 assai diversa, invece, da quella presentata dai suoi personaggi: nessuno di loro (se non fra Cristoforo e il cardinale) definisce in modo nitido come Dio operi nella storia, passando da interpretazioni perlomeno accettabili (il voto alla Madonna che Lucia compie mentre \u00e8 prigioniera dell'Innominato, e la sua liberazione intravista quale segno della benevolenza divina) a quelle blasfeme di Don Abbondio (la peste \u00e8 vista come una \u00abgran scopa\u00bb provvidenziale) e di Don Gonzalo de Cordoba che, davanti all'avanzare della peste portata dai Lanzichenecchi, afferma che ci penser\u00e0 la Provvidenza a risolvere tutto. Si ha quindi una pluralit\u00e0 di visioni, che tolgono ai \"promessi sposi\" l'epiteto di \"Epopea della Provvidenza\", visto che l'autore vi accenna appena. Solo alla fine del romanzo emerge il vero volto della Provvidenza divina, scoperta che illumina la realt\u00e0 dell'agire di Dio nella Storia e che spinse Parisi a \"ridefinire\" l'epiteto dell'opera manzoniana: \u00abSi potrebbe dire, in questo senso, che i \"promessi sposi\" sono il romanzo della fede nella Provvidenza, pi\u00f9 che il romanzo della Provvidenza\u2026\u00bb.\nLa scelta del Seicento.\nPerch\u00e9 la Provvidenza potesse manifestarsi, secondo l'intenzione dell'autore, al massimo della sua epifania salvifica, era necessario che il retroterra storico culturale in cui ambientare il romanzo fosse dominato dal male, dalla violenza e dall'ignoranza. La profonda disistima che l'illuminista Manzoni nutriva verso il Seicento, secolo della decadenza morale, civile e culturale, rendeva tale periodo perfetto nelle intenzioni programmatiche dell'autore:\nLa Lombardia, nella prima met\u00e0 del XVII secolo, viveva uno dei periodi pi\u00f9 bui della sua storia. Retta da una classe di potenti inetta e corrotta e da un governatore assente e dedito esclusivamente all'esecuzione degli ordini imposti da Madrid, quello che era il Ducato di Milano divenne il crocevia degli eserciti ispano-imperiali impegnati nella sanguinosa guerra dei trent'anni (1618-1648), che in Italia si declin\u00f2 nella guerra di successione al Ducato di Mantova. Sempre sul finire degli anni 1620, prima dello scoppio della terribile pestilenza che decimer\u00e0 la popolazione lombarda, si era abbattuta una rovinosa carestia - accennata in pi\u00f9 passaggi nel corso della storia - che porter\u00e0 alla rivolta dei forni del dodicesimo capitolo. Il malcostume, l'inefficacia delle \"grida\" di giustizia e la violenza che dilaga a livello regionale nel fenomeno dei \"bravi\" si declinano, inevitabilmente, nel vissuto quotidiano dei protagonisti. \nGli esempi sono molteplici: la violenza compiuta dai bravi di don Rodrigo a don Abbondio nel primo capitolo; i tentativi, sempre da parte del signorotto spagnolo, di sottomettere Lucia ai suoi desideri; la violenza che \"la vittima\" don Abbondio compie su Renzo, sfoggiando una cultura classicheggiante e teologica che il giovane analfabeta non pu\u00f2 comprendere; la violenza psicologica perpetrata dal padre di Gertrude per monacarla forzatamente e quella che la stessa user\u00e0 contro la conversa Caterina insieme all'amante Egidio per farle tacere della relazione segreta. Il culmine della violenza, \u00abnella quale affoga collettivamente una civilt\u00e0 sbagliata...per una purificazione...quale premessa necessaria alla ricostruzione della societ\u00e0\u00bb, \u00e8 infine la terribile pestilenza in cui le vicende dei personaggi si riallacciano in una Milano completamente devastata in ogni aspetto della sua vita sociale. Nonostante la desolazione e la morte imperante, \u00e8 qui che Renzo trova quella piet\u00e0 che lo spinger\u00e0 a riconciliarsi con don Rodrigo morente e che spinger\u00e0 Lucia a riconsiderare il voto per unirsi definitivamente con Renzo, aprendosi agli imperscrutabili disegni che la Provvidenza opera nei cuori loro e degli uomini.\nIl paesaggio manzoniano.\nUn ruolo fondamentale nell'economia del romanzo \u00e8 la presenza del paesaggio, inteso sia nella sua veste naturalistica, quanto in quella antropologica. Domina, infatti, il paesaggio familiare di Lombardia, con i suoi cieli, i suoi monti, le sue acque e la sua mite luce autunnale: \u00abQuel cielo di Lombardia cos\u00ec bello quand'\u00e8 bello, cos\u00ec splendido, cos\u00ec in pace\u00bb. Il paesaggio \u00e8 calato nella realt\u00e0 storica e umana del romanzo. La sobriet\u00e0 delle descrizioni \u00e8 il risultato di uno scarnimento ricco di possibilit\u00e0 liriche ed evocative; i passi descrittivi sono trascrizioni di un momento di vita interiore. In effetti l'intero \"incipit\" dell'opera \u00e8 una dettagliata descrizione del paesaggio del Lecchese che, secondo un andamento geo-descrittivo centripeto adottato dal Manzoni, giunge a inquadrare Lecco e il viottolo su cui cammina don Abbondio, per poi riportare l'attenzione del lettore all'orizzonte e ai monti circostanti. \nManzoni segue la concezione, propria del Romanticismo, di un paesaggio proiezione di emozioni, sensazioni, stati d'animo dei personaggi. Per esempio il paesaggio \u00e8 oggettivo e realistico nel primo capitolo (\"Quel ramo del lago di Como...\"); descritto con affettuosa nostalgia e profonda, accorata intimit\u00e0 da Lucia nell\"Addio ai monti\"; pauroso e minaccioso nel bosco sull'Adda (cap. XVII, 94-105) allorch\u00e9 l'animo di Renzo \u00e8 pieno di timori, ansie, tensione e stanchezza; aspro, arido, minaccioso e incutente paura nella valle del castello dell'Innominato, del quale rispecchia la personalit\u00e0 e lo stile di vita; diventando poi, parallelamente alla conversione dello stesso, un luogo di sicurezza in cui si pu\u00f2 finalmente rifugiare.\nNella descrizione dei luoghi e dei paesaggi, bisogna ricordare l'uso, da parte dell'Anonimo/Manzoni, degli asterischi, come in occasione di due analessi all'inizio del quarto capitolo (come nella biografia di fra Cristoforo) e all'inizio della biografia di Gertrude (capitolo IX, 256 e segg.). L'espediente, come scritto nell\"Introduzione\", \u00e8 motivato dall'ipotetico autore del manoscritto con l'opportunit\u00e0 di attribuire un certo anonimato e una certa indefinitezza alla vicenda, per rispetto e prudenza nei riguardi di casate e personaggi che al tempo di quello scritto (il Seicento) potessero essere ancora vivi: \u00ab[...] questi asterischi vengono tutti dalla circospezione del mio anonimo\u00bb, scrive Manzoni nel quarto capitolo.\nIl rifiuto dell'idillio.\nIl critico Ezio Raimondi ha intitolato il suo volume contenente i suoi saggi su \"I promessi sposi\" col seguente titolo: \"Il romanzo senza idillio\". Nel romanzo manzoniano, difatti, manca il lieto fine tipico delle favole o dei racconti della tradizione letteraria, in nome del realismo cui l'autore intende ispirarsi. Ne sono segno il fatto che don Abbondio si abbandoni ad una \"danza macabra\" per l'annuncio della morte di don Rodrigo; e che il marchese erede di don Rodrigo non prenda parte al convito nuziale allo stesso tavolo coi due sposi, segno della rinnovata disparit\u00e0 sociale; e che la gente, la quale tanto aveva sentito delle vicende di Renzo e Lucia, al vedere la giovane, ne rimanesse delusa, credendo che la giovane avesse \u00abi capelli proprio d\u2019oro, e le gote proprio di rosa, e due occhi l\u2019uno pi\u00f9 bello dell\u2019altro\u00bb, tipico della tradizione epico-cavalleresca: cos\u00ec, infatti, era dipinta l'Angelica ariostesca. Il matrimonio tra Renzo e Lucia, l'avviamento dell'attivit\u00e0 mercantile di Renzo e l'allietamento della loro unione con l'arrivo dei figli si inserisce in un quadro denotato da forti tinte realiste, dove la vita quotidiana \u00e8 costellata sia da lieti eventi, ma anche da altre sventure o grattacapi. Insomma, una \u00abquotidianit\u00e0 disabbellita e diseroicizzata\u00bb.\nLa struttura.\nIl romanzo, nel passaggio dal \"Fermo e Lucia\" a \"I promessi sposi,\" come si \u00e8 visto, cambi\u00f2 notevolmente la propria struttura narrativa, passando dalla struttura nei tre grandi blocchi narrativi (i \"tomi\") alla semplice divisione in capitoli, cos\u00ec strutturati:\nNella narrazione l'intreccio si discosta poco dalla \"fabula\" e solo quando la trama lo richiede. Ci\u00f2 accade per esempio quando l'autore tratta parallelamente le vicende di Renzo e Lucia, le vicende storico-sociali (carestia, guerra, peste) o quando compie delle analessi per le biografie di fra Cristoforo (cap. IV), della monaca di Monza (cap. IX-X), dell'Innominato (cap. XIX) e del cardinale Federigo Borromeo (cap. XXII).\nTrama.\nL'incontro coi bravi e la minaccia di don Rodrigo (capitoli I-II).\nDopo l'ampia descrizione del paesaggio del lecchese con cui il romanzo si apre, Manzoni sente la necessit\u00e0 di datare precisamente la vicenda: \u00e8 la sera del 7 novembre del 1628, al tempo della dominazione spagnola. I protagonisti sono Renzo Tramaglino e Lucia Mondella, due giovani operai tessili che vivono in una localit\u00e0 del lecchese, nei pressi del lago di Como, allo sbocco del fiume Adda. Di fatto Manzoni non si riferiva a luoghi precisi e nel romanzo gli unici indicati chiaramente sono il quartiere lecchese di Pescarenico, dove si trovava il convento di padre Cristoforo; e il castello della guarnigione spagnola, posto in riva al lago.\nOgni cosa \u00e8 pronta per il matrimonio di Renzo e Lucia quando un signore del luogo, don Rodrigo, scommette con il cugino Attilio che sarebbe riuscito a possedere Lucia. Perci\u00f2 il curato del paese, don Abbondio, incaricato di celebrare il matrimonio, viene minacciato durante la sua solita passeggiata serale da due bravi di don Rodrigo, affinch\u00e9 non sposi i giovani. In preda al panico don Abbondio cede subito: il giorno dopo imbastisce delle scuse a Renzo per prendere tempo e rinviare il matrimonio, non esitando ad approfittare della sua ignoranza per utilizzare come spiegazione frasi in latino. Renzo, stizzito dal comportamento evasivo di don Abbondio, decide di uscire dalla canonica ove incontra Perpetua, la domestica di don Abbondio dalla quale, seppur per vie traverse, comprende la natura della titubanza del parroco, costringendolo a rivelare la verit\u00e0.\nDall'Azzecca-garbugli all'incontro tra fra Cristoforo e don Rodrigo (capitoli III-VI).\nSi consulta cos\u00ec con Lucia e con sua madre Agnese e insieme decidono di chiedere consiglio a un avvocato, detto Azzecca-garbugli; questi inizialmente crede che Renzo sia un bravo e come tale \u00e8 disposto ad aiutarlo, ma appena sa che il giovane \u00e8 venuto a chiedergli giustizia nei confronti di don Rodrigo, il giurista lo scaccia malamente. Cos\u00ec i tre si rivolgono a fra Cristoforo, loro \"padre spirituale\", cappuccino di un convento poco distante che si convert\u00ec, in giovent\u00f9, dopo aver ucciso un uomo. Il frate, volendo compiere il proprio dovere di proteggere i pi\u00f9 deboli dai soprusi dei potenti, decide di affrontare don Rodrigo e si reca al suo palazzo ma quegli, intento a pranzare col cugino Attilio, il podest\u00e0 di Lecco e l'Azzecca-garbugli, accoglie con malumore il frate, intuendo il motivo della visita. Cristoforo tenta di farlo recedere dal suo proposito ma, vista la risolutezza del nobile, gli ricorda il giorno del giudizio in cui dovr\u00e0 render conto del suo operato davanti a Dio. Don Rodrigo, irato e al contempo intimorito nel profondo della sua coscienza, scaccia via in malo modo il frate.\nLa notte degli imbrogli e dei sotterfugi: la fuga (capitoli VI-VIII).\nIntanto Agnese propone ai due promessi un matrimonio a sorpresa, pronunciando davanti al curato le frasi rituali alla presenza di due testimoni. Con molte riserve da parte di Lucia il piano viene accettato quando fra Cristoforo annuncia il fallimento del suo tentativo di convincere don Rodrigo. Questi intanto medita il rapimento di Lucia e una sera alcuni bravi irrompono nella casa delle donne, che per\u00f2 trovano deserta: Lucia, Agnese e Renzo sono infatti a casa di don Abbondio per tentare di ingannarlo, ma falliscono e devono riparare al convento di fra Cristoforo, perch\u00e9 frattanto sono venuti a sapere del tentato rapimento. Contemporaneamente fallisce anche il rapimento di Lucia da parte dei bravi, che sono messi in fuga dal trambusto scoppiato nel villaggio a seguito dell'allarme dato dallo scampanio, che don Abbondio genera per chiedere aiuto contro il tentativo di \"nozze irregolari\". Renzo, Lucia e Agnese giungono poi al convento di Pescarenico dove padre Cristoforo espone loro i suoi progetti: Renzo si sarebbe rifugiato presso il convento dei cappuccini a Milano per cercare padre Bonaventura, mentre Lucia avrebbe trovato aiuto dal padre guardiano del convento nei pressi di Monza. Il religioso ha gi\u00e0 scritto una lettera per ognuno dei confratelli e le consegna ai due.\nL'\"Addio ai monti\".\nSecondo quanto padre Cristoforo ha preordinato Renzo, Lucia e Agnese scendono alle rive dell'Adda e salgono su una piccola barca. Lucia medita sull'addio ai monti. \u00c8 una pagina permeata di spiritualit\u00e0 ed elegia. Domina fin dalle prime note un movimento verticale, che va dal cielo alla terra, per risalire di nuovo al cielo e che \u00e8 come un preludio all'ascensione spirituale contenuta nella chiusa.\nIl pianto segreto di Lucia sulle cose pi\u00f9 care che deve abbandonare si compone di un gesto che \u00e8 tra i pi\u00f9 belli che la poesia italiana ha saputo attribuire alle creature femminili. \u00c8 la grande notte di Lucia, il suo paesaggio trepido e segreto: senza l\"Addio ai monti\" Lucia non avrebbe mai rivelato la parte pi\u00f9 gelosamente custodita del proprio cuore. Il notturno vigilante del lago \u00e8 uno dei pi\u00f9 belli di malinconia e serenit\u00e0 della poesia italiana.\nIn convento a Monza: (capitoli IX-X).\nLucia viene accompagnata dal padre guardiano al convento nei pressi di Monza retto da Gertrude, la \"signora\" (la cui storia \u00e8 ispirata a quella di suor Maria Virginia de Leyva), che prende la giovane sotto la sua protezione. Dopo l'incontro con Lucia, Manzoni racconta la biografia della monaca di Monza. Gertrude \u00e8 figlia del principe feudatario di Monza di cui il narratore, seguendo l'anonimo, tralascia il nome. Per conservare intatto il patrimonio del primogenito si era deciso prima ancora che nascesse che sarebbe entrata in convento. L'educazione della bambina, per questo motivo, \u00e8 continuamente orientata a convincerla che il suo destino di monaca sia il pi\u00f9 desiderabile.\nDivenuta adolescente Gertrude comincia a dubitare di tale scelta. Tuttavia un po' per timore, un po' per riconquistare l'affetto dei genitori, compie i vari passi previsti per diventare monaca. In convento soggiace alle attenzioni di Egidio, uno \u00abscellerato di professione\u00bb, in una relazione che avviluppa la \u00absventurata\u00bb, colpevole non meno che vittima, in un gorgo di menzogne, intimidazioni, ricatti \u2013 proferiti e subiti \u2013 e complicit\u00e0, anche nell'omicidio di una conversa che minacciava di far scoppiare lo scandalo rivelando la tresca.\nI tumulti di Milano e la fuga nella bergamasca (XI-XVII).\nA Milano Renzo, non potendo subito ricoverarsi nel convento indicatogli da fra Cristoforo, dato che padre Bonaventura \u00e8 in quel momento assente, rimane coinvolto nei tumulti scoppiati in quel giorno per il rincaro del pane, tumulti che andranno sotto il nome di \"tumulti di San Martino\", perch\u00e9 scoppiati per l'appunto l'11 di novembre. Renzo si fa trascinare dalla folla e pronuncia un discorso in cui critica la giustizia, che sta sempre dalla parte dei potenti. \u00c8 tra i suoi ascoltatori un \u00abbirro\u00bb in borghese, intenzionato a trovare il modo per arrestarlo. Renzo si ferma in un'osteria dove il poliziotto viene a conoscenza, con uno stratagemma, del suo nome. Una volta andato via costui, Renzo si ubriaca e rivolge nuovi appelli alla giustizia agli altri avventori. Il mattino dopo Renzo viene arrestato, ma riesce a fuggire (incitando la folla contro le poche guardie che scappano) e si ripara nella zona di Bergamo, nella Repubblica di Venezia, da suo cugino Bortolo, che lo ospita e gli procura un lavoro sotto falso nome. Intanto la sua casa viene perquisita e viene fatto credere che sia uno dei capi della rivolta. Nel frattempo il conte Attilio chiede a suo zio, membro del Consiglio Segreto, di far allontanare fra Cristoforo, cosa che il conte ottiene dal padre provinciale dei cappuccini: in questo modo padre Cristoforo viene trasferito a Rimini.\nIl rapimento di Lucia e l'Innominato (capitoli XIX-XXIV).\nDon Rodrigo chiede aiuto all'Innominato, potentissimo e sanguinario signore, che per\u00f2 da qualche tempo riflette sulle proprie responsabilit\u00e0, sulle vessazioni di cui si \u00e8 reso autore o complice per attestare la propria autorit\u00e0 sui signorotti e al di l\u00e0 della legge, oltre che sul senso della propria vita. Costui fa rapire Lucia dal Nibbio \u2014 con l'aiuto di Egidio e la complicit\u00e0 di Gertrude \u2014 e Lucia viene portata al castello dell'Innominato. La ragazza, terrorizzata, supplica l'Innominato di lasciarla libera e lo esorta a redimersi dicendo che \u00abDio perdona molte cose per un atto di misericordia\u00bb. La notte che segue \u00e8 per Lucia e per l'Innominato molto intensa. La prima fa un voto di castit\u00e0 alla Madonna perch\u00e9 la salvi e quindi rinuncia al suo amore per Renzo. Il secondo trascorre una notte orribile, piena di rimorsi e sta per uccidersi quando scopre, quasi per volere divino (le campane suonano a festa in tutta la vallata), che il cardinale Federigo Borromeo \u00e8 in visita pastorale nel paese. Spinto dall'inquietudine che lo tormenta, la mattina si presenta in canonica per parlare con il cardinale. Il colloquio, giungendo al culmine di una tormentata crisi di coscienza che egli maturava da tempo, sconvolge l'Innominato, che si converte impegnandosi a cambiare vita e per prima cosa libera Lucia. \nTra calamit\u00e0 naturali ed eserciti (capitoli XXV-XXX).\nIl cardinale, dopo aver provveduto ad ospitare Lucia presso due aristocratici milanesi, don Ferrante e donna Prassede, rimprovera duramente don Abbondio per non aver celebrato il matrimonio. I capitoli successivi alternano digressioni storiche e le vicende dei vari protagonisti: da un lato la discesa in Italia dei Lanzichenecchi, mercenari tedeschi che combattono nella guerra di successione al Ducato di Mantova, i quali mettono a sacco il paese di Renzo e Lucia e diffondono il morbo della peste. Agnese, rimasta nel suo paese natio, Perpetua e don Abbondio si rifugiano presso l'Innominato, il quale ha aperto il suo castello ai contadini in fuga dalle soldataglie alemanne. D'altro canto, il Manzoni si sofferma nel narrare della permanenza di Lucia presso il palazzo milanese di don Ferrante e donna Prassede: il primo, simbolo della decadenza culturale barocca, tutto preso dai suoi studi astrusi; la seconda, invece, caratterizzata da una forte volont\u00e0 e da uno spirito dominatore, \u00e8 intenta a far dimenticare Lucia di Renzo, sulla base anche delle accuse che le autorit\u00e0 milanesi hanno lanciato contro di lui per la responsabilit\u00e0 nei tumulti di san Martino.\nLa peste (capitoli XXXI-XXXVI).\nCon i Lanzichenecchi entra in Lombardia ed infine a Milano la peste, sottovalutata inizialmente dalle autorit\u00e0, in particolar modo dal governatore don Gonzalo de Cordova, preso dall'assedio di Casale Monferrato, e dal Senato: solo il cardinale Federigo si prodigher\u00e0 nell'assistenza ai malati, unica autorit\u00e0 rimasta in una Milano abbandonata a s\u00e9 stessa. Di peste si ammalano Renzo \u2014 che guarisce \u2014 e don Rodrigo, che viene tradito e derubato dal Griso, il capo dei suoi bravi che, contagiato anch'egli dalla peste, non avrebbe per\u00f2 goduto dei frutti del suo tradimento. \nUna volta guarito Renzo torna al paese \u2014 ove trova una grande desolazione e scopre da un convalescente don Abbondio della morte di Perpetua \u2014 per cercare Lucia, preoccupato dagli accenni fatti da lei per lettera a un suo voto di castit\u00e0 fatto quando era dall'Innominato. Non trovandola, il giovane viene indirizzato a Milano, dove apprende che si trova nel lazzaretto. Nella descrizione della citt\u00e0 colpita dal morbo v'\u00e8 una spaventevole verosimiglianza: non pi\u00f9 la luce dell'alba cara al Manzoni, ma la spietata intensit\u00e0 del sole a picco. La descrizione dei carri dei monatti \u00e8 pagina potente e sinistra. L'accordo dei vari temi dell'episodio si rivela per\u00f2 nelle note soavi della scena della madre di Cecilia, nell'umoristico contrasto tra l'angoscia dell'ambiente e il comico errore dei monatti su Renzo scambiato per untore.\nLa madre di Cecilia.\nIl capitolo XXXIV, oltre a descrivere le nuove disavventure di Renzo scambiato per untore e una Milano trasformata in un grande cimitero, si sofferma anche sull'episodio della madre di Cecilia, una bambina la quale \u2013 ormai morta \u2013 \u00e8 posta sul carro dei monatti dalla madre, che li implora di non toccare il piccolo corpo composto con tanto amore e chiede poi di tornare dopo a \u00ab[...] prendere anche me e non me sola\u00bb. La donna \u00e8 presentata piena di dignit\u00e0 umana e di amore materno che sarebbe riuscita a impietosire anche il \"turpe monatto\" che le voleva strappare la bambina. Il personaggio \u00e8 descritto accostando coppie di termini in antitesi collegati da forme oppositive e negative: \u00ab[...] una giovinezza avanzata \"ma non\" trascorsa [...] una bellezza velata e offuscata, \"ma non\" guasta, da una gran passione, e da un languor mortale [...] la sua andatura era affaticata, \"ma non\" cascante...\u00bb. \nIl ricongiungimento di Renzo e Lucia.\nRenzo, alla fine, giunge al Lazzaretto ove, in mezzo al dolore e alla morte degli appestati, trova fra Cristoforo, giunto in citt\u00e0 per soccorrere i pi\u00f9 bisognosi. Bench\u00e9 afflitto dalla malattia che l'ha colpito \u2014 mortalmente, come si sapr\u00e0 alla fine del romanzo \u2014, il vecchio cappuccino si prodiga con tutte le sue forze per alleviare le sofferenze altrui, e inveisce contro Renzo quando quest'ultimo gli parla dei sentimenti di vendetta che nutre verso Don Rodrigo, indegni in un animo che aspira ad essere cristiano. Renzo, pentitosi, si ricongiunge con il nobile, ormai morente, e parte alla ricerca di Lucia, senza sapere se sia viva o morta. Trovata risanata, la giovane manifesta ritrosia nel ricongiungersi al suo promesso a causa del voto pronunciato quando era prigioniera dell'Innominato, ma fra Cristoforo, saputo di tale inghippo \u2014 non vincolante, visto che fu pronunciato in condizioni di impedimento \u2014, la scioglie dai voti pronunciati. L'arrivo, poi, della pioggia purificatrice annuncia la prossima fine della pestilenza.\nConclusione (capitoli XXXVII-XXXVIII).\nCon gli ultimi due capitoli ci si avvia alla fine del romanzo. Renzo e Lucia \u2014 la quale viene a sapere dell'arresto di suor Gertrude \u2014 tornano al loro paese insieme ad Agnese per potersi finalmente unire in matrimonio. Don Abbondio prima tentenna ma poi, saputa della morte di don Rodrigo, acconsente a celebrare le nozze, allietate dal benvolere della mercantessa amica di Lucia e del marchese, erede dei beni di don Rodrigo. Renzo e Lucia, finalmente sposati, si trasferiscono nella bergamasca ove Renzo acquista con il cugino una piccola azienda tessile e Lucia, aiutata dalla madre, si occupa dei figli. Hanno una prima figlia che chiamano Maria, come segno di gratitudine alla Madonna, cui ne seguono altri. Solo alla fine dell'ultimo capitolo, per\u00f2, viene esplicitato il messaggio che Manzoni vuole trasmettere, quello che lui definisce \u00absugo di tutta la storia\u00bb, \u00abche [i mali] quando vengono, o per colpa o senza colpa, la fiducia in Dio li raddolcisce, e li rende utili per una vita migliore\u00bb.\nIl narratore si congeda con una diretta allocuzione al pubblico dei lettori, con una captatio benevolentiae tipica dei congedi teatrali. Scrive infatti, con riferimento all'ipotetico autore dell'anonimo manoscritto ed alla \"storia\":\" La quale, se non vi \u00e8 dispiaciuta affatto, vogliatene bene a chi l'ha scritta, e anche un pochino a chi l'ha raccomodata. Ma se in vece, fossimo riusciti ad annoiarvi, credete che non s'\u00e8 fatto apposta\".\nPersonaggi.\nAnalisi interiore ed evoluzione.\nGi\u00e0 delineati nel corso del riassunto della trama, i personaggi manzoniani sono soggetti, costantemente, ad un'acuta analisi delle proprie dinamiche interiori, quel \"guazzabuglio del cuore umano\" tanto caro all'autore. Ci\u00f2 emerse in special modo nelle figure di Renzo e dell'Innominato, ma in modo pi\u00f9 sottile anche in personaggi che appaiono gi\u00e0 \"positivi\" fin dal principio come padre Cristoforo - di cui si \u00e8 stilato un \"excursus\" giovanile in cui il futuro cappuccino appariva simile in tutto ai suoi coetanei nei modi spagnoleggianti -, fino a giungere al personaggio di Lucia. Questa, apparentemente, per via del suo carattere dimesso, sembra non subire un processo di maturazione nel corso dei due anni in cui si sviluppa la vicenda; in realt\u00e0, il suo \"far luce\" nel cuore dei personaggi che la circondano da un lato, e la maturazione progressiva che spinger\u00e0 Manzoni a metterle in bocca il senso finale della sua filosofia della storia indicano come questo personaggio dal carattere \"dimesso\" e \"antieroico\" (rispetto alla tradizione letteraria italiana) sia centrale nel concetto di \"bildungsroman\" che il Nostro aveva in mente.\nGli umili, i grandi e l'invenzione.\nI personaggi, in virt\u00f9 del genere compositivo adottato da Manzoni, si distinguono in due tipologie: quelli inventati dall'autore, di cui la storia dei grandi non ha lasciato traccia, ovvero gli \"umili\"; e i grandi personaggi della storia - quali il cardinale Federigo, la monaca di Monza, il governatore Gonzalo de Cordova - che sono posti a far da contorno ai protagonisti, che nell'economia manzoniana sono i primi delle due categorie. Concezione formulata a suo tempo dal colloquio con Augustin Thierry, Manzoni intende rivalutare quelle persone che, perch\u00e9 privi di lignaggio e quindi non sufficientemente importanti, hanno camminato sul palco della storia senza lasciar traccia e che sono oggetto di violenza da parte di eventi pi\u00f9 grandi di loro. Grazie a queste condizioni, l'autore pu\u00f2 modellare totalmente delle nuove figure umane basandosi esclusivamente sull'invenzione, facendoli vivere nel loro ambiente socio-culturale perch\u00e9 possano trovare una maggior carica realistica nell'espressione della loro personalit\u00e0. L'invenzione, o come \u00e8 pi\u00f9 comunemente chiamato \"vero poetico\", non si limita a personaggi quali don Abbondio, don Rodrigo, Renzo e Lucia, ma anche ai personaggi storici che si inquadrano in quella ricostruzione storica su cui si basa il \"vero storico\". Quando la storia non riporta i loro pensieri, interviene la poesia:\nPersonaggi principali.\nRenzo Tramaglino.\nOrfano di padre e di madre, \u00e8 allevato da Agnese, della cui figlia Lucia si innamora. Filandiere e possessore di un piccolo podere, all'inizio del romanzo viene descritto come un giovane dai modi bruschi e con un'aria da bravo. Animato da buoni propositi, si dimostra ancora ingenuo nell'affrontare le problematiche della vita, come nell'incontro con l'Azzecca-garbugli prima, e durante i moti di Milano poi. Rifugiatosi nella bergamasca dopo un viaggio avventuroso (si ricordi la celebre notte passata nel bosco in riva all'Adda), viene aiutato dal cugino Bortolo, filandiere, a fuggire dal mandato di cattura. \u00c8 in questi capitoli che si sviluppa il personaggio di Renzo, divenuto, all'indomani dello scoppio della pestilenza, accorto nell'affrontare eventuali imprevisti nel Ducato di Milano. Dopo aver ritrovato Lucia e averla convinta, con l'ausilio di padre Cristoforo, della non validit\u00e0 del suo voto, i due si sposano e vanno a vivere nella bergamasca, dove Renzo si d\u00e0 alla tessitura come piccolo imprenditore insieme al cugino, anche lui scampato alla peste.\nLucia Mondella.\nFiglia di Agnese, nel \"Fermo e Lucia\" vengono descritti in modo pi\u00f9 dettagliato i vari approcci amorosi di Don Rodrigo nei suoi confronti, che suscitano in lei ribrezzo e paura. Nel corso dei \"Promessi sposi\", il personaggio di Lucia \u00e8 sembrato ad alcuni lettori, incolore: mentre la critica intravede dei lucidi risvolti nella personalit\u00e0 della protagonista all'interno dell'economia del romanzo. Nell'affidarsi costantemente alla preghiera come risoluzione dei mali che le capitano, Lucia \u00e8 presentata nella sua veste realistica di contadina lombarda, \"antieroina\" della tradizione letteraria in quanto quintessenza della donna di questa condizione sociale.\nDon Rodrigo.\nNobilotto di provincia, gestisce con tirannia il suo feudo, importunando le giovani donne e punendo chi non gli va a genio. Persecutore di Lucia - oggetto di una scommessa tra Rodrigo e il suo cugino, il conte Attilio -, nei primi capitoli del romanzo \u00e8 la \"macchina\" che fa scattare il susseguirsi delle vicende: il mancato matrimonio tra Renzo e Lucia; lo scontro con fra Cristoforo; il tentato rapimento di Lucia ad opera dei suoi bravi capeggiati dal Griso nella \"notte degli inganni\". Infuriato per la dipartita della coppia, non appena sa che Lucia si \u00e8 riparata a Monza, decide di recarsi dall'Innominato perch\u00e9 si occupi lui di rapire una protetta di un'esponente della potente famiglia De Leyva. Anche questo tentativo fallir\u00e0 a causa della conversione dell'Innominato: una frustrazione che spinger\u00e0 Rodrigo a ritirarsi a Milano, vittorioso soltanto sul fronte con fra Cristoforo, esiliato a Rimini dopo l'intervento del potente Conte zio. All'arrivo della pestilenza, Rodrigo si trova da tempo a Milano e tenta di ignorare il contagio dedicandosi a una vita mondana: verr\u00e0 colpito e contagiato poco dopo l'orazione funebre del conte Attilio, morto per il morbo. Tradito dal Griso, desideroso dei suoi tesori, Rodrigo viene portato al lazzaretto in condizioni pietose, dove verr\u00e0 soccorso, ormai semicosciente, da fra Cristoforo e dove Renzo si riconcilier\u00e0 con lui. Morir\u00e0 per il contagio e suo erede sar\u00e0 un lontano parente, anonimamente definito \"marchese\".\nDon Abbondio.\nCurato del paese in cui vivono Renzo e Lucia, l'uomo \u00e8 presentato, nella sua fragile compostezza morale, gi\u00e0 dal primo capitolo, mostrandone poi l'evoluzione nel corso dei capitoli successivi in riferimento alla paura da lui nutrita qualora avesse deciso di sposare i due giovani nonostante l'avvertimento di don Rodrigo. Divenuto sacerdote non per vocazione, ma per avere protezione, Don Abbondio \u00e8 dipinto in tinte comiche dal Manzoni, per diventare sempre pi\u00f9 fosche (e perci\u00f2 pi\u00f9 odiose) davanti alla persistenza del curato nell'affrontare i suoi compiti di ministro della Chiesa e, pi\u00f9 in generale, quelli come uomo. Risulta, infatti, avaro, oppressore a sua volta nell'usare la sua cultura ai danni di Renzo, per non parlare di quella che \u00e8 stata definita una \"danza macabra\" allorquando sa della morte di peste di Don Rodrigo definendo l'epidemia una \"gran scopa\" voluta dalla Provvidenza.\nFra Cristoforo.\nFra (o padre) Cristoforo, appartenente all'ordine dei Cappuccini, in giovent\u00f9 si chiamava Ludovico. Giovane arrogante e desideroso di emulare i nobili spagnoli, un giorno entra in lite con uno di essi, causando la morte non solo del nobile spagnolo, ma anche del suo servitore, di nome Cristoforo. Ricoverato presso un convento di Cappuccini, ha qui quel moto dell'anima che lo spinge alla conversione, manifestando il desiderio di diventare lui stesso frate - col nome di Cristoforo - e poi di chiedere pubblicamente perdono al fratello e alla famiglia di colui che aveva assassinato. Colpiti da quest'intenzione cos\u00ec virtuosa, i famigliari dell'ucciso avrebbero voluto farlo rimanere a cena ma Cristoforo, desideroso di andare a soccorrere i pi\u00f9 bisognosi, chiese solo un pezzo di pane come segno della ritrovata concordia. Entrato in scena nel quarto capitolo, Cristoforo, profondamente legato ai protagonisti, si assume la difesa di Lucia e Renzo davanti a don Rodrigo, arrivando ad intavolare una discussione alquanto tesa che comporta inevitabilmente l'allontanamento del frate dal palazzotto del nobile. Questi e il cugino di lui, il conte Attilio, per vendicarsi dello sgarbo ricevuto in casa loro, si rivolgono al Conte zio, membro del consiglio segreto, il quale a sua volta porta avanti varie maldicenze costruite ad arte davanti al Padre Provinciale dei Cappuccini. Questi, per non inimicarsi il Conte zio, anche se consapevole delle accuse infondate rivolte a padre Cristoforo, decide di trasferirlo a Rimini, localit\u00e0 da cui torner\u00e0 a Milano per soccorrere gli appestati nel lazzaretto. Il ruolo di padre Cristoforo risulter\u00e0 fondamentale per lo sciogliersi del nodo della vicenda: non solo liberer\u00e0 Lucia dal voto fatto alla Madonna, ma spinger\u00e0 un vendicativo Renzo al perdono e alla conversione del cuore davanti a un don Rodrigo completamente devastato dalla pestilenza. Il santo frate morir\u00e0 poi di peste lui stesso, come si scoprir\u00e0 nell'ultimo capitolo.\nLa Monaca di Monza.\nSuor Gertrude, personaggio ricostruito sul modello di Marianna De Leyva dei feudatari di Monza, \u00e8 uno dei personaggi pi\u00f9 complessi e angoscianti che Manzoni propone al pubblico dei lettori. L'analisi psicologica ed esistenziale della donna dal suo permanere in monastero fino alle scelleratezze compiute con Egidio - dettagliatissime nel \"Fermo e Lucia\" - si riducono a due capitoli nei \"promessi sposi\". Costretta a prendere i voti contro la sua volont\u00e0, dopo essere stata violentata psicologicamente dal padre desideroso di non scialacquare parte dei suoi beni in una dote matrimoniale, Gertrude viene coinvolta in una relazione amorosa con un giovane sciagurato del luogo, Egidio, col quale ha dei figli, dai quali \u00e8 costretta a separarsi non appena li ha partoriti. La figura di Gertrude, capace di suscitare forti sentimenti di rammarico e di compassione verso la sua triste vicenda, subisce una netta svolta quando acconsente, senza parteciparvi materialmente, all'assassinio della conversa Caterina, la quale aveva scoperto la tresca tra i due e che minacciava di rivelarla. Da quel momento, la \"sventurata\" continua a vivere nell'oscurit\u00e0 dei rimorsi e dei gravi peccati commessi, stato d'animo da cui sembra che sia risollevata grazie al candore e alla gentilezza della sua protetta Lucia, ivi mandata da padre Cristoforo per sfuggire alle grinfie di don Rodrigo. Davanti per\u00f2 ai ricatti morali di Egidio, inviato per conto dell'Innominato a rapire la giovane, Gertrude non pu\u00f2 che abbandonarsi ai voleri del suo amante, lasciando che i bravi dell'Innominato la rapiscano. La conclusione della vicenda della monaca di Monza \u00e8 descritta nel capitolo XXXVII quando, scoperti i suoi delitti, Gertrude viene trasferita in un monastero a Milano per scontare i suoi peccati; qui comprende i suoi errori e incomincia a condurre una vita di penitenza irreprensibile.\nL'Innominato.\nL'innominato (il \"Conte del Sagrato\" nel \"Fermo e Lucia\") \u00e8 uno dei personaggi pi\u00f9 complessi e inquietanti dell'intero romanzo. Identificato storicamente con Bernardino Visconti, nobile che si dedicava a guerreggiare con gli spagnoli, l'Innominato \u00e8 presentato ormai sul limitare della vecchiaia, e roso interiormente dai dubbi di una vita condotta a perpetrare assassini e altre scelleratezze nei confronti dei pi\u00f9 deboli. Incaricatosi di rapire Lucia dal monastero di Monza con un inganno, l'Innominato si lascia turbare dalla semplicit\u00e0 e dalla fragilit\u00e0 emotiva della giovane, che scatenano in lui quel turbamento interiore gi\u00e0 iniziato prima dell'arrivo della giovane al suo castello. La notte successiva all'arrivo di Lucia, conosciuta come \"notte dell'Innominato,\" vede l'uomo fronteggiarsi con la propria coscienza, talmente lacerata dal senso di colpa che lo spinge ad un passo dal suicidio. Soltanto l'alba e il suono delle campane, annuncianti l'arrivo del cardinale Federico Borromeo in visita pastorale presso quei luoghi, lo deviano dal mortale proposito, spingendolo anzi a recarsi al villaggio vicino per parlare con l'alto prelato. Questi, che lo accoglie con fare paternalistico (quasi a ricordare la parabola del figliol prodigo), lo spinge definitivamente alla conversione: l'Innominato, cambiato radicalmente, si dedica ad una vita di opere buone e di misericordia, liberando \"in primis\" Lucia e poi ospitando, durante la discesa dei lanzichenecchi, gli abitanti della zona nella sua fortezza.\nFortuna del romanzo e critica letteraria.\nL'Ottocento.\nGi\u00e0 quand'era in vita, Manzoni ebbe ammiratori incondizionati ed osteggiatori implacabili: ammirazione incondizionata venne da Francesco De Sanctis, Giovanni Verga, Luigi Capuana e da Giovanni Pascoli, che gli avrebbe in seguito dedicato il saggio critico \"Eco di una notte mitica\" (1896). Nel secondo gruppo, invece, rientrano gli Scapigliati, che videro in Manzoni l'espressione del perbenismo borghese da loro tanto detestato e che si rivela anche nei confronti del romanzo, pieno di buoni sentimenti e perci\u00f2 tendente ad un ricercato patetismo; Giosu\u00e8 Carducci, estimatore dell'\"Adelchi\" fu implacabile critico del romanzo e della scelta linguistica adottata da Manzoni.\nIl successo del romanzo manzoniano diede inoltre il via al fenomeno del \"manzonismo\" sia in campo linguistico (Ruggiero Bonghi, Edmondo de Amicis), ma anche in quello prettamente creativo, ovvero \u00abparassitismo manzoneggiante\u00bb che spinse Luigi Gualtieri a comporre \"L'Innominato\"; e Antonio Balbiani \"Lasco il bandito della Valsassina, o sessant'anni dopo i Promessi Sposi; I figli di Renzo Tramaglino e di Lucia Mondella; L'ultimo della famiglia Tramaglino\".\nIl Novecento.\nNel Novecento, a causa dei movimenti anticlassicisti delle avanguardie, dell'evoluzione della lingua e all'edulcoramento della figura del romanziere che veniva insegnata nelle scuole, Manzoni sub\u00ec varie critiche da parte di letterati e intellettuali: tra questi, D'Annunzio, avverso alla teoria linguistica manzoniana, il \"primo\" Croce e il marxista Gramsci, che accus\u00f2 Manzoni di paternalismo. La pi\u00f9 importante apologia del Manzoni fu operata dal filosofo e pedagogista Giovanni Gentile, che elev\u00f2 i \"Promessi Sposi\" al rango di \u00ablibro nazionale\u00bb al pari della \"Divina Commedia\", giudicandolo un \u00ablibro di vita\u00bb basato sul discernimento concreto del vero, con cui Manzoni accoglieva le istanze morali e risorgimentali di Rosmini e Gioberti.\nIn difesa di Manzoni si schier\u00f2 anche Carlo Emilio Gadda, che al suo esordio pubblic\u00f2 nel 1927 l\"Apologia manzoniana\", e nel 1960 attacc\u00f2 il piano di Alberto Moravia di affossarne la proposta linguistica. Soltanto nel Secondo Novecento, grazie agli studi di Luigi Russo, Giovanni Getto, Lanfranco Caretti, Ezio Raimondi e Salvatore Silvano Nigro si \u00e8 riusciti a \"liberare\" Manzoni dalla patina ideologica di cui era stato rivestito gi\u00e0 all'indomani della sua morte, indagandone con occhio pi\u00f9 libero di pregiudizi la poetica e, anche, la modernit\u00e0 dell'opera.\nComunque sia, il modello tematico e immaginifico del Manzoni si fece sentire anche in un secolo non tanto favorevole al Nostro come il precedente: Dino Buzzati scrisse \u2013 sulla base del capitolo manzoniano sulla malattia di don Rodrigo \u2013 il racconto \"La peste motoria\", vivace trasposizione in cui la malattia aggredisce non pi\u00f9 gli uomini, ma le autovetture e i monatti sono dipendenti degli sfasciacarrozze. Anche nel campo della satira Manzoni ispir\u00f2 nuovi talenti: Guido da Verona, per esempio, pubblic\u00f2 nel 1929 una parodia dei \"promessi sposi\". Guido da Verona considerava Alessandro Manzoni un letterato paternalista e dannoso, pertanto tolse dal romanzo tutti gli elementi da lui considerati manieristici e futili e li sostitu\u00ec con passaggi erotici e anche politici: la satira contro il fascismo, seppur mai esplicita, fu ben percepita dai lettori del tempo.\nI promessi sposi nella cultura di massa.\nL'influsso del romanzo nella cultura popolare, oltre che in una serie di parole ed espressioni entrate nell'uso comune, ha dato origine a tutta una serie di prodotti editoriali dalle cartoline alle figurine Liebig, ai fotoromanzi e ai fumetti. Nel 2017, al \"museo del fumetto e dell'immagine\" di Milano \u00e8 stata allestita una mostra intitolata \"\"Alla scoperta dei Promessi Sposi. Il romanzo di Alessandro Manzoni raccontato in 190 anni di illustrazioni e fumetti da Francesco Gonin a Paperino\".\"\nTraduzioni.\nIn inglese.\nFin dalla prima pubblicazione nel 1827, il romanzo fu pi\u00f9 volte tradotto in inglese, spesso nella versione del '27.\nLuoghi manzoniani.\nIl profondo tocco realistico proprio de \"I promessi sposi\", ambientato tra il lecchese, il milanese e la bergamasca, ha fatto nascere presso il grande pubblico il desiderio di identificare i luoghi citati nel romanzo con alcuni castelli, palazzi o altri siti paesaggistici. Nel lecchese sicura \u00e8 l'identificazione del convento dei cappuccini di fra Cristoforo, mentre \u00e8 incerta la locazione del paesello dei due promessi sposi (Olate o Acquate); interessante anche il tentativo di identificare il Palazzotto di Don Rodrigo e il Castello dell'Innominato. A Monza, la Chiesa di San Maurizio che un tempo faceva parte del monastero di Santa Margherita ove si svolsero realmente le vicende relative a Suor Marianna De Leyva. A Milano, infine, il forno delle grucce da cui part\u00ec il tumulto di San Martino (oggi in via Vittorio Emanuele II, n\u00b0 3-5), ma anche la parte del Lazzaretto ancora oggi esistente. Oltre ai luoghi del romanzo, si associano anche i luoghi legati alla memoria dello scrittore: il Palazzo del Caleotto a Lecco; la Villa di Brusuglio (Cormano); Casa Manzoni in Via del Morone; e la Chiesa di San Fedele dove il Nostro ebbe l'infortunio che lo condusse alla morte."}
{"id": "2231314", "revid": "122932430", "url": "https://it.wikipedia.org/wiki?curid=2231314", "title": "One Step Beyond", "text": ""}
{"id": "2231315", "revid": "834", "url": "https://it.wikipedia.org/wiki?curid=2231315", "title": "One Step Beyond...", "text": ""}
{"id": "2231316", "revid": "113693122", "url": "https://it.wikipedia.org/wiki?curid=2231316", "title": "Ordine militare di Carlo Federico", "text": "L'ordine militare di Carlo Federico fu un ordine cavalleresco fondato nell'ambito del granducato di Baden.\nStoria.\nDopo che il Baden ebbe ricevuto il titolo granducale nel 1806 venendo elevato da quello di margravio, lo stato fu in grado di mantenere economicamente un esercito stabile a salvaguardia del paese. Questo fatto fece s\u00ec che il granduca Carlo I Federico concedesse la patente granducale per la fondazione di questo ordine nel 1807 per ricompensare i benemeriti dell'esercito. La medaglia veniva conferita, ad eccezione della gran croce, senza distinzione di rango sociale, militare o di religione.\nDurante il periodo monarchico, nel Baden venne concessa ai cittadini che avessero compiuto perlomeno i 25 anni di et\u00e0 e poteva essere portata anche su vesti civili dopo aver terminato il proprio servizio nell'esercito.\nL'ordine disponeva di tre classi di benemerenza:"}
{"id": "2231318", "revid": "300067", "url": "https://it.wikipedia.org/wiki?curid=2231318", "title": "Campionato del mondo rally 2009", "text": "Il Campionato del mondo rally 2009 si \u00e8 svolto dal 30 gennaio al 25 ottobre 2009 e prevedeva 12 tappe in altrettanti Paesi.\nCalendario.\nPer il campionato mondiale di rally 2009, erano previste 12 prove, tre in meno rispetto alla stagione precedente, con i ritorni o gli esordi di Polonia, Irlanda, Norvegia, Cipro, Portogallo e Australia. Invece per questa stagione non sono state previste le prove di Monte Carlo, Svezia, Messico, Giordania, Turchia, Germania, Nuova Zelanda, Francia e Giappone.."}
{"id": "2231319", "revid": "91145847", "url": "https://it.wikipedia.org/wiki?curid=2231319", "title": "Centzonmimixcoa", "text": "I Centzonmimixcoa (o Centzon Mimixcoa) sono, nella mitologia azteca, i \"quattrocento simili a Mixcoatl\", d\u00e8i delle stelle del nord.\nI corrispondenti dei aztechi delle stelle del sud sono i Centzonuitznaua.\nSecondo il \"Manoscritto del 1558\", sezione 6, queste 400 'Nuvole-Serpente' furono uccise e trasformate in stelle durante un'imboscata organizzata da:\nIn questa imboscata i 5 uccisero i 400."}
{"id": "2231336", "revid": "217830", "url": "https://it.wikipedia.org/wiki?curid=2231336", "title": "Gran Premio motociclistico della Malesia 1999", "text": "Il Gran Premio motociclistico della Malesia 1999 corso il 18 aprile, \u00e8 stato il primo Gran Premio della stagione 1999 e ha visto vincere la Suzuki di Kenny Roberts Jr nella classe 500, Loris Capirossi nella 250 e Masao Azuma nella 125.\nPer il pilota statunitense, figlio dell'ex campione del mondo Kenny Roberts, si tratta del primo successo in carriera nella classe regina. Dopo un anno di assenza dalle gare, torna in questa classe l'Aprilia con la RSW-2 500 condotta da Tetsuya Harada.\nNella 250 si registra la prima pole position in questa classe per Valentino Rossi.\nNella 125, se pur solo con un 13\u00ba posto, Y\u014dichi Ui riporta la Derbi a conquistare nuovamente punti iridati dopo 8 anni."}
{"id": "2231338", "revid": "767487", "url": "https://it.wikipedia.org/wiki?curid=2231338", "title": "La minaccia (film 1977)", "text": "La minaccia (\"La menace\") \u00e8 un film del 1977 diretto da Alain Corneau.\nCritica.\nSecondo il \"Dizionario Mereghetti\" \u00abCorneau [...] tende a strafare, perdendosi nelle volute di un intreccio contorto. Resta l'atmosfera, una convincente coppia diabolica e la colonna sonora di Gerry Mulligan\u00bb.\nSecondo il \"Dizionario Morandini\", il film \u00e8 un \u00abthriller macchinoso fino alla farragine\u00bb."}
{"id": "2231340", "revid": "135491", "url": "https://it.wikipedia.org/wiki?curid=2231340", "title": "La menace", "text": ""}
{"id": "2231353", "revid": "623104", "url": "https://it.wikipedia.org/wiki?curid=2231353", "title": "Metodo Feuerstein", "text": "Il metodo Feuerstein prende il nome dallo psicopedagogista israeliano, nato in Romania, Reuven Feuerstein, che lo ha elaborato per sviluppare l'intelligenza di bambini con problemi di apprendimento o con disabilit\u00e0 intellettiva, oppure interessati da sindrome di Down.\nIl metodo.\nIl metodo \u00e8 oggi applicato oltre che a studenti, a persone adulte, ad esempio lavoratori che devono aggiornarsi alle nuove tecnologie, disoccupati ed emarginati.\nLa prima fase del metodo prevede la valutazione dinamica della propensione all'apprendimento (LPAD) di un bambino o di un adulto (si differenzia quindi in modo marcato dalla misurazione del quoziente intellettivo per strumenti, modalit\u00e0 e scopo della valutazione) per poi svilupparne appunto l'intelligenza con apposito insegnamento centrato sulla mediazione didattica, fatta da una persona professionalmente preparata ad applicare il metodo in uno dei centri accreditati ufficialmente.\nL'applicazione.\nLa parte applicativa del metodo \u00e8 il Programma di Arricchimento Strumentale (PAS). Esso prevede lo svolgimento di particolari esercizi (sempre sotto la guida di un insegnante), diretti a sviluppare l'intelligenza, che \u00e8 intesa come propriet\u00e0 dinamica della mente, cio\u00e8 modificabile (\"teoria della modificabilit\u00e0 cognitiva\"). \nGli esercizi del programma, per esempio, educano l'allievo a controllare l'impulsivit\u00e0 quando si deve rispondere a una domanda o risolvere un problema; a riflettere prima di compiere ogni azione; a chiedersi sempre quale \u00e8 il problema e come lo si \u00e8 risolto, e perch\u00e9 si ha avuto successo o meno.\nIn breve, attraverso il metodo Feuerstein l'individuo pu\u00f2 divenire consapevole dei processi mentali che attiva durante l'apprendimento o la risoluzione dei problemi. Conscio dei propri processi mentali, potr\u00e0 modificarli per meglio imparare e risolvere problemi di varia natura (non solo matematici o scolastici).\nRiepilogando: se opportunamente stimolato, il cervello \u00e8 in grado di modificare la propria struttura e le proprie funzioni (in neurofisiologia si parla di \"plasticit\u00e0 cerebrale\").\nL'applicazione del metodo a livello internazionale ha dimostrato la teoria di Feuerstein: a ogni et\u00e0 qualsiasi individuo pu\u00f2 cambiare e potenziare le proprie abilit\u00e0 cognitive, migliorando cos\u00ec il rapporto con l'ambiente.\nConcetto di intelligenza.\nSecondo il metodo Feuerstein, l'intelligenza non \u00e8 un tratto ereditato geneticamente e perci\u00f2 immutabile; \u00e8 invece uno stato, risultato di diverse componenti, di cui quella genetica non \u00e8 la sola n\u00e9 la pi\u00f9 importante.L'intelligenza \u00e8 \"la propensione dell'organismo a modificarsi nella sua struttura cognitiva, in risposta al bisogno di adattarsi a nuovi stimoli, di origine interna o esterna che siano\" (Feuerstein 1998)"}
{"id": "2231355", "revid": "1305772", "url": "https://it.wikipedia.org/wiki?curid=2231355", "title": "Ugo I del Maine", "text": "Origine.\nFiglio primogenito e unico figlio maschio del conte del Maine, Ruggero I, secondo Flodoardo (Hugoni filio Rotberti) e di Rotilde (871\u00a0\u2013 929), figlia del re dei Franchi occidentali, Carlo il Calvo e di Richilde delle Ardenne (circa 845-910), figlia del conte Bivin di Vienne (822-877) e della moglie che era la figlia di Bosone di Arles. Secondo la \"Revue historique et arch\u00e9ologique du Maine, tome 63, Catalogue des actes des \u00e9v\u00eaques du Mans jusqu'\u00e0 la fin du XIII si\u00e8cle\", la paternit\u00e0 di Ugo \u00e8 confermata da un documento redatto da Ugo il Grande il 3 maggio 929.La famiglia del padre, Ruggero I non ci \u00e8 nota; si suppone che discendesse dai primi robertingi che avevano feudi in Neustria. Secondo il \"Si\u00e8ge de Paris par les Normands, po\u00e8me d\u00b4Abbon\", Ruggero era nipote di Ugo conte di Bourges.\nBiografia.\nAlla morte di suo padre, Ruggero I, nel 900 circa, il nuovo re di Francia carolingio, Carlo il Semplice, gli assegn\u00f2 la contea del Maine, e in data 1\u00ba novembre 900, fu redatto il documento n\u00b0 XXII dei \"Diplomata Caroli Simplicis\" che cita Ugo I come conte del Maine. I suoi primi anni di governo furono sotto la tutela e la reggenza della madre, che nel \"Diplomata Caroli Simplicis\" su citato la contea viene assegnata ad Ugo ed alla madre, Rotilde.Il precedente conte, Goslino II del Maine e la famiglia dei Rorgonidi, continuarono a battersi contro Ugo, sino a che fu raggiunto un accordo matrimoniale: Ugo I spos\u00f2 una figlia di Goslino II, mettendo fine ad un periodo di circa vent'anni di lotte tra le due famiglie, dei Rorgonidi e degli Ugonidi, che manterranno la sovranit\u00e0 sul Maine per oltre centocinquant'anni.\nNel 914 circa, come \u00e8 indicato nelle \"Europ\u00e4ische Stammtafeln\", vol II cap. 10 (non consultate), sua sorella, Giuditta, come viene confermato dal cronista, Flodoardo, nelle sue cronache degli anni 922 e 929, spos\u00f2 Ugo il Grande (circa 898 \u2013 16 giugno 956) futuro Marchese di Neustria demarcus, conte d'Orleans, conte di Parigi e duca dei Franchi, figlio del marchese \"demarcus\" di Neustria, il robertingio, Roberto.\nDopo che Ugo aveva raggiunto la maggior et\u00e0, sua madre, Rotilde, vedova gi\u00e0 da alcuni anni, si era ritirata nell'abbazia di Chelles, dove era divenuta badessa; ma secondo il cronista Flodoardo, il beneficio dell'abbazia le fu sottratto, nel 922, da suo nipote, il re di Francia Carlo il Semplice, per darla ad un certo Haganon. A seguito di questo avvenimento Ugo lasciata la stretta alleanza col re si avvicin\u00f2 al partito dei Robertingi, e ader\u00ec alla rivolta che port\u00f2 il marchese \"demarcus\" di Neustria, Roberto, sul trono di Francia, in quello stesso anno.Alla morte di Roberto I, nel 923, sul trono di Francia si sedette Rodolfo di Borgogna che riconobbe al figlio di Roberto, Ugo il Grande, il titolo di marchese di Neustria con sovranit\u00e0 anche sul Maine, e, l'anno successivo (924), secondo Flodoardo conferm\u00f2 a Ugo I del Maine il titolo di conte del Maine (\"Hugoni filio Rotberti Cinomannis dedit\").\nUgo I, alla corte di Ugo il Grande ebbe sempre un ruolo di primo piano, come dimostra il documento su citato del 929 e, durante il suo periodo di governo, riusc\u00ec a rendersi praticamente indipendente da Ugo il Grande, marchese di Neustria e duca dei Franchi, come si pu\u00f2 dedurre dal documento n\u00ba 549 del \"Cartulaire de l'abbaye de Saint-Cyprien de Poitiers, Archives historiques du Poitou Tome III\", che Ugo (Hugoni comitis) controfirm\u00f2 assieme al conte di Poitiers, Guglielmo Testa di Stoppa, al figlio (item Hugoni) ed insieme ad altri nobili, nel primo anno di regno di Luigi IV di Francia, tra il 936 ed il 937.\nLa data esatta della morte di Ugo I non si conosce; mor\u00ec verso il 950 e gli successe il figlio, Ugo. Il conte del Maine (\"Hugonis comiti Cenomannorum\") controfirm\u00f2 il documento n\u00b0 LXXIII, del \"Cartulaire de l'abbaye de Saint-P\u00e8re de Chartres, Tome I\", datato 25 giugno 954, ma non essendo specificato, n\u00e9 l'ordinale, n\u00e9 la paternit\u00e0, Ugo potrebbe essere sia Ugo I che il figlio, Ugo.\nMatrimonio e discendenza.\nUgo I aveva sposato una figlia di Goslino II del Maine, della famiglia dei Rorgonidi.Ugo I dalla moglie ebbe due (o tre) figli:"}
{"id": "2231357", "revid": "24443", "url": "https://it.wikipedia.org/wiki?curid=2231357", "title": "Palon", "text": "Il termine Palon pu\u00f2 riferirsi a diverse montagne:"}
{"id": "2231359", "revid": "184755", "url": "https://it.wikipedia.org/wiki?curid=2231359", "title": "Palazzo delle Poste (Trieste)", "text": "Il palazzo delle Poste di Trieste \u00e8 un'importante costruzione della citt\u00e0. L'entrata principale \u00e8 in piazza Vittorio Veneto. Al suo interno si trova la sede triestina delle Poste italiane e il Museo postale e telegrafico della Mitteleuropa.\nStoria.\nIl fu costruito fra il 1890 e il 1894 ad opera dell'architetto Friedrich Setz.\nAl nuovo palazzo venne destinata l'area occupata dalla Dogana (sorta sulle antiche saline che un tempo occupavano la zona su cui sorge attualmente il Borgo Teresiano). Il palazzo disposto su un'area rettangolare di quasi 7.100 metri quadrati, venne concepito fin dall'inizio per ospitare sia gli uffici postali e telegrafici che quelli della finanza, per cui all'interno \u00e8 strutturato in due corpi distinti di 3.500 metri quadrati ciascuno.\nIl palazzo ospita sul lato di piazza Vittorio Veneto la filiale di Trieste delle Poste italiane e al piano terra il Museo postale e telegrafico della Mitteleuropa dal 1997.\nIl palazzo presenta su tutti i lati uno zoccolo in pietra viva del Carso, seguito da una zona rivestita a bugnato di cemento, una cornice separa i primi due piani dai tre superiori levigati a conci ed appiattiti. Sopra la cornice si elevano per il primo e il secondo piano sei colonne giganti di ordine ionico intercalate da cinque grandi finestre a timpano triangolare.\nLe finestre del terzo piano invece nella zona centrale sono bifore e sono intervallate da sei statue che rappresentano la \"Navigazione\", la \"Ferrovia\", il \"Commercio\", la \"Viticultura\", l\u2019\"Agricoltura\", e l\u2019\"Industria\". A coronamento della parte centrale della facciata vi \u00e8 una grande cupola a forma di calotta tronca dagli spigoli curvi e convergenti, al centro della quale \u00e8 collocato un abbaino delimitato da due erme e con un'apertura rotonda in cui sta un orologio. Al di sopra dell'abbaino \u00e8 posta una statuetta di postiglione e al di sotto dell'orologio si legge l'anno di costruzione 1894 in cifre romane."}
{"id": "2231361", "revid": "2219966", "url": "https://it.wikipedia.org/wiki?curid=2231361", "title": "Diso", "text": "Diso (\"Disu\" in dialetto salentino) \u00e8 un comune italiano di abitanti della provincia di Lecce in Puglia.\nSituato nel versante orientale della penisola salentina, a 46\u00a0km dal capoluogo provinciale, include un breve tratto del litorale adriatico del basso Salento. Comprende anche la frazione di Marittima.\nGeografia fisica.\nTerritorio.\nIl territorio del comune di Diso, che si estende per 11,56\u00a0km\u00b2, si affaccia sul litorale adriatico per circa 4\u00a0km con la localit\u00e0 balneare di Marina di Marittima. \u00c8 situato a 99 m s.l.m. e dista 45\u00a0km dal capoluogo in direzione sud-est.\nConfina a nord con il comune di Ortelle, ad ovest con il comune di Spongano, a sud con il comune di Andrano, ad est con il comune di Castro e con il mar Adriatico.\nDall'ottobre 2006 parte del territorio comunale rientra nel Parco Costa Otranto - Santa Maria di Leuca e Bosco di Tricase, istituito dalla Regione Puglia allo scopo di salvaguardare la costa orientale del Salento, ricca di pregiati beni architettonici e di importanti specie animali e vegetali.\nClima.\nDal punto di vista meteorologico Diso rientra nel territorio del basso Salento che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +17,2\u00a0\u00b0C, mentre quella del mese pi\u00f9 caldo, agosto, si aggira sui +26,1\u00a0\u00b0C. Le precipitazioni medie annue, che si aggirano intorno ai 910\u00a0mm.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nL'origine del nome potrebbe derivare dalla parola messapica \"Dizos\", che significa citt\u00e0 fortificata. Si suppone anche che l'etimologia derivi da \"Dis\u00eco\", cio\u00e8 desiderio di abitarci. Nei vari documenti storici \u00e8 citata come Disum o anche Dixum.\nStoria.\nLe origini di Diso sembrerebbero risalire all'et\u00e0 del bronzo, come fa supporre il ritrovamento del menhir Vardare, di un pugnale del periodo neolitico (2500 a.C.) e di una pietra con iscrizione messapica. Il paese sarebbe stato fondato nell'VIII secolo a.C., come sede di un centro messapico la cui denominazione, \"Dizos\", che significa \"citt\u00e0 fortificata\", fa riferimento al suo ruolo difensivo. Per certo si pu\u00f2 affermare che il centro di Diso esisteva gi\u00e0 prima dell'XI secolo, certezza confortata dall'epigrafe esistente sul prospetto dell'attuale chiesa matrice, la quale sottolinea come l'edificazione dell'odierna costruzione, sia avvenuta sulle rovine della vecchia chiesa edificata certamente nell'anno 1003.\nA partire dall'XI secolo, la storia di Diso s'intreccia con le vicissitudini della vicina Castro. Dal 1085, epoca di elevazione di Castro a contea, fino al 1537 quando le scorrerie turche ridussero Castro in rovina, Diso assunse il ruolo di casale di Castro. Nel XVII secolo, dopo la rovina di Castro, Diso divenne il centro pi\u00f9 importante della contea essendo lo stesso il pi\u00f9 popolato e anche il meglio disposto topograficamente. Per tutto il Seicento il centro ebbe una grande espansione edilizia e un accentuato aumento demografico. La popolazione era dedita esclusivamente all'agricoltura, ma vi erano anche numerosi professionisti quali notai e medici. Dal XVIII secolo inizi\u00f2 una lenta decadenza di Diso dovuta soprattutto a un lungo periodo di siccit\u00e0 che determin\u00f2 un forte flusso migratorio verso casali pi\u00f9 fertili. Tuttavia i pochi abitanti rimasti acquistarono nel 1715 le due statue in legno dei Santi Apostoli Filippo e Giacomo, ancora oggi venerate. Nel 1758 venne eretta una nuova chiesa dando vita ad una rinascita sotto tutti gli aspetti economici. Questo fu anche il periodo di maggior splendore per il locale convento dei Frati Cappuccini.\nL'inizio dell'Ottocento, segn\u00f2 l'inizio di una nuova epoca per Diso, che grazie alle leggi napoleoniche del 1806, si vide elevare a capoluogo di comune con le frazioni di Marittima, Castro, Andrano, Castiglione e Vignacastrisi le ultime tre nel 1809 verranno distaccate da Diso in quanto Andrano diventa comune autonomo insieme a Castiglione e Vignacastrisi diventa frazione di Ortelle. Per oltre un secolo, i tre centri hanno fatto vita in comune, con le maggiori attivit\u00e0 concentrate a Diso, sino a quando le frazioni di Marittima e Castro sono divenute pi\u00f9 grandi del capoluogo che ha dovuto, nel corso degli anni, concedere ai due centri diversi uffici e servizi (scuola media, ufficio anagrafe, le farmacie). Diverse nel corso dei decenni sono state le battaglie, molto spesso campanilistiche, tra i tre centri, che sono state quasi sempre risolte, anche se con molti compromessi sino al 1977, anno in cui Castro, ottenuta l'autonomia, \u00e8 divenuto comune autonomo. Dal 1977 Diso continua la sua storia comunale con la sola frazione di Marittima.\nSimboli.\nProfilo araldico dello stemma:\nProfilo araldico del gonfalone:\nMonumenti e luoghi d'interesse.\nSiti archeologici.\nMenhir Vardare.\nDi forma a T, il menhir (35 x 28\u00a0cm) fu rinvenuto nel 1980. Presenta una superficie corrosa con due croci graffite sul lato est. Sul braccio orizzontale del megalite, alto 1.73 metri, si trova una canaletta con una buca probabile sede di una croce. Un'altra buca e una croce incisa si trovano sul lato a ovest del braccio verticale. Il menhir prende il suo nome dal fondo in cui \u00e8 situato.\nSociet\u00e0.\nEtnie e minoranze straniere.\nAl 31 dicembre 2020 a Diso risultano presenti 83 cittadini stranieri. La nazionalit\u00e0 pi\u00f9 rappresentata \u00e8:\nLingue e dialetti.\nIl dialetto parlato a Diso \u00e8 il dialetto salentino nella sua variante meridionale. Il dialetto salentino si presenta carico di influenze riconducibili alle dominazioni e ai popoli stabilitisi in questi territori che si sono susseguite nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nIstruzione.\nScuole.\nNel comune di Diso hanno sede due scuole dell'infanzia, di cui una paritaria nella frazione di Marittima, due scuole primarie (di cui una nella frazione di Marittima) e una scuola secondaria di primo grado (nella frazione di Marittima) appartenenti al locale Istituto Comprensivo Statale.\nGeografia antropica.\nFrazioni.\nPosta a 99 metri s.l.m., conta 1.982 abitanti. \u00c8 situata a sud del capoluogo comunale, da cui dista 2\u00a0km. La parte del paese che si affaccia sulla costa \u00e8 denominata Marina di Marittima. Il primo documento scritto attestante la presenza del paese \u00e8 del 1277 quando dai registri angioini si apprende che in quell'anno un certo \"Rubeo de Soliaco\" fu nominato \"Signore del Casale di Marittima\". Fu comune autonomo fino al 1809.\nInfrastrutture e trasporti.\nStrade.\nI collegamenti stradali che interessano il comune sono:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2231370", "revid": "228587", "url": "https://it.wikipedia.org/wiki?curid=2231370", "title": "Molpa", "text": "Molpa \u00e8 un'antica citt\u00e0 che sorgeva in Campania, a circa 1\u00a0km da Capo Palinuro, sopra l'altura compresa fra i due fiumi Lambro e Mingardo.\nIl nome.\nIl nome Molpa deriverebbe dalla mitologia greca: secondo quanto cantato da Licofrone, Apollonio Rodio ed altri poeti greci, Molp\u00e9 \u00e8 il nome di una sirena, figlia di Acheloo e della musa Melpomene. Con il nome \"Molp\u00e9\", ossia la leggiadra, i greci designavano il fiume Lambro e per estensione la zona circostante la sua foce, ove sorgeva l'abitato.\nSecondo i linguisti Giovanni Alessio e Marcello Maria De Giovanni, autori di studi di toponomastica, il nome Molpa deriverebbe dal radicale prelatino \"melp\" (variante \"melf\"), dal significato incerto (sono stati ipotizzati i significati di \u201ccolle, altura\u201d o al contrario \u201cconcavit\u00e0 del terreno, voragine\u201d, oppure \u201cfango\u201d). Questa radice verbale \u00e8 molto ricorrente nella toponomastica meridionale e ad essa risalirebbero le origini del nome di altri citt\u00e0, quali Amalfi, Melfi e Molfetta (anticamente \"Melphium\"). Stessa origine potrebbero avere altri toponimi dell'Italia centro-settentrionale, quali il fiume laziale Melfa e la citt\u00e0 lombarda Melzo (anticamente \"Melphum\" o \"Melpum\"), facendo pensare che questo termine fosse comune sia alla lingua degli Enotri che a quella degli Etruschi e dei Liguri.\nLe origini.\nSecondo quanto riportato da Diodoro Siculo, Molpa fu fondata verso il 540 a.C. dagli Ioni provenienti dalla citt\u00e0 di Focea, che alcuni anni prima avevano gi\u00e0 fondato la citt\u00e0 di Elea (originariamente denominata \"Hyele\" e nota ai romani come \"Velia\").\nRitrovamenti antecedenti alla data di fondazione di Molpa dimostrano che in realt\u00e0 questa zona e il vicino Capo Palinuro erano gi\u00e0 largamente abitate prima dell'arrivo dei greci, probabilmente dai Tirreni. Sulla roccia ove sorgeva Molpa sono stati ritrovati numerosi incavi circolari e rettangolari dove presumibilmente venivano infissi pali di semplici abitazioni in legno. Inoltre sono stati trovati resti di argilla seccata al sole e resti di utensili in ossidiana, che fanno pensare che qui ci fosse una stazione di commercio con le Eolie da cui proveniva tale materiale.\nInoltre, nelle grotte sottostanti l'altura sono stati ritrovati ossa umane e di animali antidiluviani ed anche di armi di selce, che dimostrano come la zona fosse abitata gi\u00e0 dall'epoca quaternaria. In particolare, i ritrovamenti pi\u00f9 importanti sono stati fatti: \nMolpa in epoca greca.\nIn epoca greca l'abitato di Molpa, unitamente a Palinuro che all'epoca era un piccolo villaggio sorto sull'omonimo capo, non distante dalla necropoli in localit\u00e0 \"Timpa della Guardia\", costituiva la polis di Pal-Mol, come testimoniato dal ritrovamento di una moneta in argento con la figura di un cinghiale in corsa e che presenta da un lato l'incisione \"PAL\" (Palinuro) e dall'altro \"MOL\" (Molpa).\nLa colonia probabilmente dipendeva amministrativamente dalla ricca e potente Sibari. Della colonia greca gli scavi hanno portato alla luce resti delle fortificazioni, dell'acropoli e di altre costruzioni e numerosi oggetti (principalmente vasellame, utensili e monili), che dimostrano che per la citt\u00e0 fu un periodo di grande splendore e floridezza economica.\nLa polis di Pal-Mol dur\u00f2 il breve periodo di trent'anni: nel 510 a.C. la colonia fu misteriosamente abbandonata, forse a causa di una tremenda epidemia.\nMolpa in epoca romana.\nMolpa viene rifondata in epoca romana per ragioni difensive: viene munita difatti di stazioni di osservazioni per l'avvistamento di navi cartaginesi.\nSuccessivamente la zona fu anche scelta come residenza estiva da diverse famiglie patrizie e, secondo la leggenda, fu anche dimora dell'imperatore Massimiano, che dopo la rinuncia all'impero avvenuta nel 305 d.C. scelse di abitare in questa terra per la bellezza dei luoghi e la bont\u00e0 dei vini prodotti nella zona.\nAlcuni ipotizzano che nel 420 Molpa abbia dato i natali all'imperatore Libio Severo (anche se le fonti ufficiali indicano quale citt\u00e0 di nascita \"Buxentum\", l'attuale Policastro Bussentino).\nMolpa in epoca medievale e fine della citt\u00e0.\nIn epoca medioevale ha inizio la decadenza di Molpa. La citt\u00e0 fu presa prima dagli Ostrogoti e poi, nel corso della guerra gotica (535-553), fu distrutta nel 547 da Belisario, generale bizantino. I superstiti si rifugiarono presso vari monasteri dei dintorni, concorrendo alla fondazione di alcuni paesini tuttora esistenti, tra cui Centola.\nMolpa fu rifondata nell'XI secolo dai Normanni, che ricostruirono l'abitato sul colle (140 metri s.l.m.). Nel 1113 Molpa sub\u00ec una prima invasione ad opera dei pirati Saraceni. L'abitato fu dunque fortificato dai Normanni con robuste difese tra cui il \"Castello della Molpa\", una possente rocca i cui resti sono visibili ancora oggi.\nNel corso del XII secolo a Molpa fu edificata la chiesa di San Giuliano, di cui ancora oggi restano alcuni ruderi. Da essi si deduce trattarsi di una chiesa bizantina, a pianta quadrata con abside tricora, probabilmente edificata dai monaci basiliani, che scacciati agli inizi dell'VIII secolo dall'Epiro dalla furia delle lotte iconoclaste, trovarono rifugio in Cilento accolti dai Longobardi. In zona, visibili ancora oggi, ci sono altre due chiese a pianta triconca: l'antica cattedrale di Policastro Bussentino e la chiesa di San Nicola de Donnis a Padula.\nI Normanni amministrarono il territorio fino al 1189. A partire da questo anno e fino al 1268 fu sotto la giurisdizione degli Svevi, a cui succedettero gli Angioini fino al 1435. Gli Angioini potenziarono ulteriormente le fortificazioni che formava con i castelli di Palinuro e di San Severino una cinta difensiva che si rivel\u00f2 di importanza vitale nella guerra contro gli Aragonesi.\nLe difese per\u00f2 non resistettero all'invasione dei pirati Saraceni, noti come \"Corsari d'Africa\", che all'alba dell'11 giugno 1464 la rasero al suolo, facendo schiava la sua gente (coloro che riuscirono a fuggire trovarono rifugi\u00f2 nell'entroterra ed in particolare a Centola ed a Pisciotta) e decretando per sempre la fine dell'abitato di Molpa.\nL'edificazione della torre costiera.\nNel 1554, il territorio di Molpa, insieme alle terre di Palinuro e di Pisciotta, fu acquistato per 17.000 ducati dal nobile spagnolo don Sancio Martinez de Leyna, capitano generale delle regie galee del Regno di Napoli, che vi edific\u00f2 alcune torri costiere per offrire protezione alla popolazione dell'entroterra e sicurezza ai naviganti.\nLa torre della Molpa, o della \"Marinella\", \u00e8 ubicata alla foce del fiume Lambro in posizione leggermente sopraelevata rispetto al livello del mare. La collocazione della torre aveva lo scopo di impedire ai pirati Saraceni l'approdo, il rifornimento di acqua potabile e lo sfruttamento delle vie fluviali offerte dal Lambro e dal Mingardo per le incursioni nell'entroterra del Cilento. Il problema dei pirati era particolarmente sentito in quegli anni, dal momento che essi furono responsabili di numerose drammatiche scorribande in territorio campano (dopo l'incursione del 1464 che distrusse la stessa Molpa, memorabili furono quella del 1532 ad opera di Ariadeno Barbarossa e del 1552 ad opera dei corsari di Dragut).\nGi\u00e0 nel 1546 Pirro Antonio Licterio, ufficiale della Regia Camera della Sommaria, aveva sostenuto l'importanza della costruzione nel territorio di Pisciotta e della Molpa di torri difensive, che avrebbero garantito una maggiore sicurezza del territorio dagli assalti dei Saraceni e consentito la rinascita dell'antico abitato:\nOccorrendo al de Leyna i denari per le \"spese di fabbrica, guardia ed armamento\", egli chiese al vicer\u00e9 spagnolo di esigere un contributo nelle spese sia da parte delle \"universit\u00e0 e terre convicine\", sia da parte dei mercanti che si recavano alla fiera di Salerno (conosciuta come fiera di San Matteo). Inoltre il de Leyna chiese la concessione dei \"diritti di ancoraggio, falangaggio ed alboraggio\" da parte di tutte le navi approdanti, ossia il pagamento di una somma di denaro per le navi ancorate in porto (diritto di ancoraggio), il pagamento per l'attracco delle barche al palo piantato sulla riva (diritto di falangaggio) ed il pagamento in proporzione alle vele per l'ingresso dei velieri in porto (diritto di alboraggio).\nLa richiesta del de Leyna non ebbe esito e nel 1578 il feudo di Molpa e Palinuro, con la terra di Pisciotta, fu venduto per 30.000 ducati a don Camillo Pignatelli, vicer\u00e9 di Sicilia.\nNel 1583 la propriet\u00e0 fu venduta dai Pignatelli ad Ettore Maderno di Monteleone, che a sua volta nel 1602 la vendette ad Aurelia della Marra, moglie di Cesare Pappacoda. La famiglia dei Pappacoda terr\u00e0 il feudo di Pisciotta, Molpa e Palinuro, divenuto frattanto marchesato, fino al 1806.\nPer la mancanza di investimenti, la torre della Molpa, edificata solo parzialmente, fu abbandonata ed oggi rimangono pochi resti informi della parte basamentale, chiaramente a pianta quadrata. La citt\u00e0 di Molpa non \u00e8 mai pi\u00f9 stata rifondata."}
{"id": "2231372", "revid": "287204", "url": "https://it.wikipedia.org/wiki?curid=2231372", "title": "Madonna (album)", "text": ""}
{"id": "2231374", "revid": "113693236", "url": "https://it.wikipedia.org/wiki?curid=2231374", "title": "Ordine della fedelt\u00e0", "text": "L'Ordine dinastico della Fedelt\u00e0 (in tedesco: \"Hausorden der Treue\") fu il pi\u00f9 importante degli ordini cavallereschi fondati nell'ambito del granducato di Baden.\nStoria.\nL'Ordine venne fondato dal margravio Carlo III Guglielmo di Baden-Durlach il 17 giugno 1715 per ricompensare quanti si fossero distinti nel servizio della patria e per commemorare nel contempo il completamento della sua nuova residenza a Karlsruhe. Come era costume dell'epoca, e sul modello dell'ordine prussiano \"Pour le M\u00e9rite\", la medaglia dell'Ordine della Fedelt\u00e0 venne disegnata in foggia francese e chiamata anche Ordre de la Fid\u00e9lit\u00e9, rinominata in seguito anche \"medaglia della lealt\u00e0\".\nQuando il Baden ottenne il titolo granducale, nel 1806, l'Ordine della Fedelt\u00e0 divenne il pi\u00f9 alto degli ordini cavallereschi dello Stato, ottenendo a partire dal 17 gennaio 1840 (con una nuova riforma dello Statuto) il titolo di Ordine dinastico della Fedelt\u00e0. Col medesimo documento venne anche stabilito che tale onorificenza potesse essere concessa unicamente ai principi della casata regnante del Baden, ad altri regnanti stranieri, ed a un numero ristretto di persone che si fossero distinte in maniera straordinaria.\nClassi.\nL'Ordine era divisa nelle seguenti classi di benemerenza:\nLa decorazione della Principessa venne introdotta a partire dal 1902, per commemorare il matrimonio tra l'erede al trono Federico (futuro granduca Federico II di Baden) e la principessa Hilda di Nassau.\nInsegne.\nLa decorazione della \"medaglia\" consiste in una croce maltese smaltata di rosso, bordata e pomata d'oro. Negli angoli dei bracci della croce si trovavano in oro le iniziali del fondatore dell'ordine, \"C\" (Carlo). Una corona granducale dorata sorregge la croce e la lega al nastro tramite un anello d'oro. Il medaglione centrale \u00e8 dorato e riporta le iniziali del fondatore in oro (due \"C\" raffrontate) coronate e sovrastanti delle montagne smaltate di verde. Sopra tutto spicca la scritta (\"fedelt\u00e0\"). Sul retro si trova lo stemma del granducato di Baden.\nIl \"nastro\" dell'Ordine \u00e8 giallo con una banda argentata per lato."}
{"id": "2231404", "revid": "1573940", "url": "https://it.wikipedia.org/wiki?curid=2231404", "title": "Ceroplastes ceriferus", "text": "Il ceroplaste indiano (Ceroplastes ceriferus ()) \u00e8 un insetto della famiglia dei Coccidae (Rhynchota: Homoptera).\nDescrizione.\nLa morfologia del ceroplaste indiano \u00e8 riconducibile a quella di tutti i Coccidi, con femmine involute e immobili e maschi alati.\nLa femmina adulta ha un corpo di colore scuro, con zampe e antenne rudimentali. \u00c8 protetta da uno scudetto semisferico di cera, di colore bianco o bianco-rosato e con profilo ellittico o subrotondo, alla vista dorsale, e fortemente convesso alla vista laterale. Le dimensioni dello scudetto possono superare di poco il centimetro. Il rivestimento ceroso \u00e8 composto da otto placche periferiche, ciascuna provvista di una depressione centrale, detta \"ombelico\", e una placca centrale di maggiori dimensioni.\nLe neanidi di 1\u00aa e 2\u00aa et\u00e0 sono rivestite di una protezione cerosa da cui partono filamenti di cera disposti a raggiera, che conferiscono all'insetto una forma stellata. Dalla 3\u00aa et\u00e0 la protezione cerosa assume la configurazione a placche; nella 3a et\u00e0, la placca centrale si prolunga in un processo dorsale, a forma di cornetto, proiettato in avanti e detto \"cappello d'asino\". Questo processo, che rende facilmente distinguibile il ceroplaste indiano dalle altre specie dello stesso genere, scompare nello stadio successivo. Le neanidi dei maschi hanno una protezione cerosa di minori dimensioni e di forma pi\u00f9 allungata rispetto a quella delle femmine.\nBiologia.\nQuesta specie \u00e8 ovipara e dotata di una spiccata fecondit\u00e0 come in tutti i ceroplasti, con una media di 1000 uova deposte per femmina. Il ciclo biologico si svolge con una sola generazione l'anno, con svernamento allo stadio di femmina adulta. L'ovideposizione si verifica in giugno e le uova sono deposte in una camera compresa tra il corpo della femmina e il substrato, protette dallo scudetto ceroso. Le nascite avvengono scalarmente 2-3 settimane dopo le prime ovideposizioni. Questo momento \u00e8 di particolare importanza, ai fini della difesa, in quanto le neanidi di prima et\u00e0, mobili, rappresentano l'unico stadio vulnerabile dell'intero ciclo.\nCome nella generalit\u00e0 dei Coccidi, lo sviluppo postembrionale \u00e8 di tipo catametabolico nelle femmine e neometabolico nei maschi. Nella femmina si hanno tre stadi di neanide, a cui segue quello adulto. Nel maschio si hanno due stadi di neanide, a cui seguono due stadi ninfali (\"prepupa\" e \"pupa\") e, infine, lo stadio adulto, in cui l'insetto \u00e8 provvisto di ali.\nLa specie \u00e8 polifaga ma associata a piante legnose e tende a insediarsi soprattutto nei giovani rametti, al contrario del \"C. japonicus\", che si insedia preferibilmente sulle foglie. In Italia sono attaccate diverse piante legnose, generalmente utilizzate come essenze ornamentali nel verde urbano. Fra le essenze attaccate ricorrono gli aceri, i platani, i pioppi, i salici, l'alloro, la magnolia, i ficus, l'agrifoglio, l'azalea, il corniolo, il viburno, l'evonimo, il bosso, ecc. In altri Paesi sono attaccati anche fruttiferi e altre specie di interesse agrario o forestale.\nDanni.\nI danni consistono nel deperimento progressivo dell'ospite, in caso di forte infestazione, sia per la sottrazione della linfa sia per l'ostacolo alla fotosintesi causato dallo sviluppo della fumaggine sulla melata.\nDifesa.\nLa difesa si effettua intervenendo all'inizio dell'estate contro lo stadio di neanide mobile, la fase pi\u00f9 vulnerabile, con trattamenti a base di oli bianchi o del regolatore di crescita buprofezin. A causa delle nascite scalari, in caso di forti infestazioni gli interventi devono essere ripetuti periodicamente per 20-30 giorni ripetendoli ad intervalli di circa 10 giorni.\nDistribuzione e habitat.\nOriginaria della Regione orientale, l'areale di questa cocciniglia si \u00e8 esteso comprendendo anche le regioni paleartica, neartica, neotropicale e australasiana. In Europa, la sua presenza \u00e8 citata nelle Isole Canarie, in Italia e nei Paesi Bassi. In Italia \u00e8 comparsa per la prima volta nel 2001, a Castelnuovo del Garda (VR). Attualmente \u00e8 in espansione e la sua presenza \u00e8 segnalata anche in Lombardia e in Emilia-Romagna. Di spiccata polifagia, si sta rivelando dannosa sulle piante ornamentali del verde urbano, pur avendo in Italia un areale circoscritto. La pericolosit\u00e0 di questa specie risiede nella facilit\u00e0 di diffusione e nell'assenza - al momento - di fattori di controllo naturali, che ne rendono necessaria la lotta con metodi convenzionali.\nLa possibile introduzione in Italia era paventata gi\u00e0 da Tremblay (1981), che ne prevedeva la diffusione a spese degli agrumi, in ogni modo non ancora riscontrata per il confinamento della specie in regioni settentrionali.\nTassonomia.\n\u00c8 noto un solo sinonimo:"}
{"id": "2231407", "revid": "1543377", "url": "https://it.wikipedia.org/wiki?curid=2231407", "title": "Miss Independent (Ne-Yo)", "text": "Miss Independent \u00e8 un singolo del cantante statunitense Ne-Yo, pubblicato il 2 settembre 2008 come secondo estratto dal terzo album in studio \"Year of the Gentleman\".\nIl brano \u00e8 stato scritto da Ne-Yo, Daniel Nguyen, dagli Stargate e prodotto dagli Stargate. \"Miss Independent\" \u00e8 stato reso disponibile per il download digitale il 26 agosto 2008, e pubblicato su supporto fisico il 2 settembre 2008.\nIl brano utilizza un campionamento della canzone \"Forget About Me\" dei Little Bit.\nIl brano si \u00e8 aggiudicato un Grammy durante i Grammy Awards 2009 come Best Male R&amp;B Vocal Performance.\n\"She Got Her Own (Miss Independent Pt. 2)\".\n\u00c8 stato realizzato un remix di \"Miss Independent\" intitolato \"She Got Her Own (Miss Independent Pt. 2)\" che figura la partecipazione di Fabolous e Jamie Foxx. Il brano \u00e8 stato reso disponibile come bonus track dell'edizione giapponese, e per le prenotazioni dell'album \"Year of the Gentleman\" tramite iTunes, ed ha ottenuto il disco d'oro negli Stati Uniti per le 500.000 copie vendute.\nVideo musicale.\nNe-Yo ha girato il video con il regista Chris Robinson l'11 agosto 2008 a Santa Monica in California. Nel video compaiono Keri Hilson, Lauren London, Gabrielle Union e Trey Songz. Il 18 marzo 2016 il video ha ottenuto la Vevo Certified.\nUn secondo video \u00e8 stato realizzato per \"She Got Her Own (Miss Independent Pt. 2)\" nel settembre 2008. Anche questa seconda versione figura partecipazioni cameo di numerosi artisti come Estelle, Eve, Keyshia Cole, Jill Marie Jones e Teyana Taylor."}
{"id": "2231408", "revid": "486946", "url": "https://it.wikipedia.org/wiki?curid=2231408", "title": "Associazione Sportiva Pallacanestro Femminile Schio", "text": ""}
{"id": "2231412", "revid": "834", "url": "https://it.wikipedia.org/wiki?curid=2231412", "title": "Who's That Girl (OST)", "text": ""}
{"id": "2231414", "revid": "580197", "url": "https://it.wikipedia.org/wiki?curid=2231414", "title": "Athl\u012btikos Podosfairikos Syllogos Panthrakikos", "text": "L'Athl\u012btikos Podosfairikos Syllogos Panthrakikos (in greco \u0391\u03b8\u03bb\u03b7\u03c4\u03b9\u03ba\u03cc\u03c2 \u03a0\u03bf\u03b4\u03bf\u03c3\u03c6\u03b1\u03b9\u03c1\u03b9\u03ba\u03cc\u03c2 \u03a3\u03cd\u03bb\u03bb\u03bf\u03b3\u03bf\u03c2 \u03a0\u03b1\u03bd\u03b8\u03c1\u03b1\u03ba\u03b9\u03ba\u03cc\u03c2),nota anche semplicemente come 'Panthrakikos',\u00e8 una societ\u00e0 calcistica greca con sede nella citt\u00e0 di Komotini, capoluogo della periferia della Macedonia Orientale e Tracia. Attualmente milita nella seconda divisione del campionato greco di calcio.\nStoria.\nIl Panthrakikos \u00e8 stato fondato nel 1963. Ha partecipato per 6 volte alla massima competizione calcistica di Grecia,la Souper Ligka Ellada,l'ultima stagione in cui la squadra ha preso parte alla competizione \u00e8 stata la Souper Ligka Ellada 2015-2016,classificandosi penultima e retrocedendo in seconda divisione. Ad oggi il Panthrakikos \u00e8 la principale realt\u00e0 calcistica di Komotini."}
{"id": "2231415", "revid": "88740", "url": "https://it.wikipedia.org/wiki?curid=2231415", "title": "Cappella delle Nevi", "text": "La cappella delle Nevi \u00e8 una chiesa cristiana che si trova nella base scientifica antartica di McMurdo. \u00c8 il secondo edificio religioso pi\u00f9 a sud del mondo.\nCulto.\nAl suo interno si svolgono regolarmente celebrazioni eucaristiche: in particolare la Air National Guard statunitense mette a disposizione un cappellano protestante e la diocesi di Christchurch un sacerdote cattolico.\nStoria.\nLa cappella originaria, costruita da volontari, venne distrutta da un incendio il 22 agosto 1978. Al suo posto venne installata una capanna di fortuna, che venne usata per undici anni. Infine, nel 1989, venne costruito l'attuale edificio."}
{"id": "2231421", "revid": "1543377", "url": "https://it.wikipedia.org/wiki?curid=2231421", "title": "Lipice", "text": "Lipice \u00e8 un insediamento appartenente al comune di Brinje nella regione della Lika e di Segna in Croazia.\nGeografia fisica.\n\u00c8 situato nella zona nord-est del comune di Brinje, di cui fa parte. Confina con le frazioni di Glibodol, Kri\u017epolje, Letinac e Stajnica che fanno parte dello stesso comune. Si tratta di un villaggio non chiuso, composto da cascine e altri insediamenti rurali sparsi, in particolare Bi\u0107ani\u0107, Brbot, Mesi\u0107, Murat, Pernar, Perkovi\u0107, Trtanj, Smol\u010di\u0107, Vidakovi\u0107, Vu\u010deti\u0107 e Vukovi\u0107. Il centro del villaggio \u00e8 rappresentato dalla chiesa, dal comune e dall'ufficio postale.\nStoria.\nIl primo atto scritto inerente Lipice risale al 1638.\nFondazione.\nLipice venne fondata presumibilmente nell'et\u00e0 del ferro o nell'et\u00e0 del bronzo, fra il decimo e l'VIII secolo a.C. Tale datazione si deve a dei reperti rinvenuti fra Vukovi\u0107 e Pernar. In un tholos sono anche stati rinvenuti reperti in bronzo e ceramica. In base a ci\u00f2 si presume che nella zona si trovi una necropoli.\nEt\u00e0 romana.\nDurante l'Impero romano, in particolare all'epoca di Diocleziano, Lipice faceva parte della provincia di Liburnia. Nel 395, con la scissione dell'impero romano, Lipice rimase sotto il controllo dell'impero romano d'occidente.\nAttrazioni.\nIl principale monumento di Lipice \u00e8 la chiesa di San Giovanni Battista. La chiesa venne eretta nel 1878, in conseguenza della nomina a diocesi del 1871. In base a ci\u00f2 San Giovanni \u00e8 anche il patrono della citt\u00e0, che viene festeggiato il 24 giugno."}
{"id": "2231422", "revid": "767487", "url": "https://it.wikipedia.org/wiki?curid=2231422", "title": "Erbkrank", "text": "Erbkrank, \u00e8 un documentario propagandistico nazista di breve durata diretto da Herbert Gerdes.\n\u00c8 una delle sei pellicole di propaganda prodotte tra il 1935 e il 1937 da NSDAP e Reichsleitung per il Rassenpolitisches Amt, volte a favorire tra l'opinione pubblica il programma di eugenetica nazista Aktion T4 demonizzando le persone affette da malattie e ritardi mentali.\nIl materiale mostra scene di vita di vari pazienti ritardati curati presso vari ospedali psichiatrici della Germania, e vengono mostrati brevi pareri dei dottori curanti sull'utilit\u00e0 del programma eugenetico Aktion T4, rappresentato come una soluzione al problema delle malattie mentali.\nIl documentario \u00e8 stato distribuito negli Stati Uniti d'America con il titolo \"The Hereditary Defective\" prima della Seconda Guerra mondiale dall'organizzazione no-profit Pioneer Fund, specializzata nello studio di malattie mentali."}
{"id": "2231430", "revid": "63756", "url": "https://it.wikipedia.org/wiki?curid=2231430", "title": "Divisione Valtoce", "text": "La \"Divisione Valtoce\" \u00e8 stata una formazione , comandata inizialmente da Alfredo Di Dio, il cui comando era a Ornavasso.\nStoria.\nEugenio Cefis e Alfredo Di Dio, si ritrovano a fine giugno del 1944, per fare il punto della situazione delle forze partigiane in campo, la quale risulta essere la seguente:\nda aggiungere a questi gli uomini della 2\u00aa divisione Garibaldi tra la Valsesia e l'Ossola, passata al comando di Aldo Aniasi. \nLe opere di difesa sono scarse e il rastrellamento che dall'inizio del mese aveva interessato la zona aveva ridotto e sbandato molti resistenti.\nDa questa constatazione nasce la volont\u00e0 di costituirsi in Divisione, la quale viene denominata \"Valtoce\", per tentare l'occupazione dell'intera valle dalla Svizzera ad Ornavasso, anche per seguire quelle che erano state le direttive del CLN. La divisione contribu\u00ec in modo sostanziale alla liberazione del territorio e assieme alla \"Divisione Valdossola\" comandata da Dionigi Superti, Alfredo Di Dio, riuscir\u00e0 a firmare a Domodossola la resa delle forze nemiche; da qui nascer\u00e0 l'esperienza della Repubblica partigiana dell'Ossola.\nGli attacchi successivi delle forze nazifasciste obbligano ad una ritirata nella quale perde la vita Alfredo Di Dio, in una imboscata a Finero.\nNella primavera del 1945, la divisione Valtoce era composta da circa 1200 uomini e partecip\u00f2 alla liberazione, il 24 aprile di Stresa, il 25 di Meina e dal 26 al 28 la resa delle SS a Milano.\nIl 6 maggio, assieme a tutte le altre forze dell'Ossola, sfila per le vie di Milano."}
{"id": "2231444", "revid": "154326", "url": "https://it.wikipedia.org/wiki?curid=2231444", "title": "Edward Geoffrey Smith Stanley", "text": ""}
{"id": "2231445", "revid": "1840984", "url": "https://it.wikipedia.org/wiki?curid=2231445", "title": "Davide Rigon", "text": "Carriera.\nDebutta nella Formula BMW ADAC nel 2003, successivamente ha vinto la Formula Renault italiana e F3 italiana. Nel 2005 vince anche la Formula Azzurra mentre nell'anno successivo arriva secondo.\nNel 2007, Rigon trionfa nelle Euroseries 3000, grazie a 6 vittorie,7 podi, 4 pole position 8 giri veloci.\nNel 2008 nella classe GT2 partecipa anche al campionato FIA GT per la squadra BMS Scuderia Italia vincendo la 24H di Spa-Francorchamps. Sempre nella stessa stagione fa il suo debutto nel Campionato Superleague Formula con il Racing Club bianco-verde del Beijing Guoan. A fine stagione Davide Rigon conquista il suo secondo titolo in due anni inaugurando cos\u00ec l'albo d'oro del Campionato che ha unito il mondo del calcio con quello motoristico.\nGrazie a questi successi Rigon, nel 2009, approda in GP2, nelle file del team milanese di Maurizio Salvadori - Team Trident. Prende il via alle ultime tre tappe della GP2 Asia conquistando il suo primo podio proprio nell'ultimo appuntamento sul circuito della Malesia. Prende il via anche in GP2 Main Series sempre tra le file del team italiano, dove conquista il suo primo punto sulla pista di Budapest, prima di tagliare il traguardo al quinto posto tra i sali-scendi di Spa-Francorchamps. Questo rimane il suo miglior risultato nel primo anno di GP2 Series\nNel 2010, pur iniziando la stagione con difficolt\u00e0 economiche, e senza un ingegnere di pista per i primi 4 gran premi, riesce comunque a vincere il suo secondo titolo di Superleague Formula, con il Racing Club bianco-viola del RSC Anderlecht.\nDopo un anno in SuperLeague, Rigon torna in GP2 nel 2011 accordandosi con Coloni pochi giorni prima dell'inizio della stagione. Ma proprio nel finale della seconda gara di Istanbul (8 maggio) si infortuna alla gamba sinistra: toccato da dietro da Leal sul rettilineo di arrivo, Rigon urta il muretto dei box con l'anteriore sinistro ed i braccetti della sospensione, rientrando nell'abitacolo, sono la probabile causa della frattura di tibia e perone. Il pilota \u00e8 operato con successo il giorno dopo per la riduzione delle fratture.\nPer il 2012 la Ferrari l'ha confermato nel team, per lo sviluppo del simulatore. Rigon ha comunque ammesso che il ruolo di terza guida non gli \u00e8 ufficialmente riconosciuto. A settembre \u00e8 stato impiegato dalla Ferrari a Magny-Cours nell'ambito dei test per le giovani leve.\nIl 2013 lo vede gareggiare nella Blancpain Endurance Series GT, dove vince all'esordio, e nel FIA World Endurance Championship, dove esordisce a bordo di una Ferrari 458 GT2 del team \"8 Star\" ad Interlagos, ottenendo due secondi posti ed una vittoria. Anche in tale stagione prende parte allo Young Driver Test di Silverstone a bordo della Ferrari F138.\nCompetizioni.\nSuperleague Formula.\n\u2020 Evento fuori campionato.\nSuper Final.\nI risultati della Super Finale nel 2009 non hanno contato per i punti verso il campionato principale.\nCampionato del mondo endurance.\nNel 2013 \u00e8 stata istituita anche quella per i piloti."}
{"id": "2231448", "revid": "121836", "url": "https://it.wikipedia.org/wiki?curid=2231448", "title": "Guglielmo di Ferrers", "text": ""}
{"id": "2231456", "revid": "7336", "url": "https://it.wikipedia.org/wiki?curid=2231456", "title": "Enterogastrostomia percutanea", "text": ""}
{"id": "2231457", "revid": "599013", "url": "https://it.wikipedia.org/wiki?curid=2231457", "title": "Nourdin Boukhari", "text": "Carriera.\nBench\u00e9 nato in Olanda, ha optato per giocare nella Nazionale marocchina, con la quale ha partecipato alla Coppa d'Africa 2002."}
{"id": "2231464", "revid": "336939", "url": "https://it.wikipedia.org/wiki?curid=2231464", "title": "Laminazione delle portate di piena", "text": ""}
{"id": "2231468", "revid": "1305772", "url": "https://it.wikipedia.org/wiki?curid=2231468", "title": "Balen", "text": ""}
{"id": "2231469", "revid": "255691", "url": "https://it.wikipedia.org/wiki?curid=2231469", "title": "E's Otherwise", "text": ""}
{"id": "2231475", "revid": "767487", "url": "https://it.wikipedia.org/wiki?curid=2231475", "title": "Omeomorfismo (teoria dei grafi)", "text": "Due grafi G e H si dicono omeomorfi se e solo se esiste un isomorfismo tra due loro suddivisioni di spigoli G' e H'.\nIn maniera equivalente, si possono definire omeomorfi due grafi G e H se e solo se possono essere ottenuti da uno stesso grafo K mediante due sequenze (finite) di suddivisioni elementari di spigoli. \nPremessa.\nPer suddivisione elementare di spigoli di un grafo si intende un'operazione che modifica un suo spigolo {\"u\",\"v\"} in due spigoli {\"u\",\"w\"} e {\"w\",\"v\"} incidenti in un nuovo vertice \"w\". Questa operazione si pu\u00f2 descrivere anche come inserimento di un nuovo nodo in uno spigolo. \nPer suddivisione di spigoli di un grafo si intende sia l'operazione consistente in una o pi\u00f9 suddivisioni elementari, che il grafo ottenuto con tale manovra.\nEsempio.\nEsaminiamo i due grafi seguenti per constatare che sono omeomorfi.\nG \nH \nChiamiamo G' il grafo ottenuto da G suddividendo ciascuno degli spigoli aventi un vertice di grado 2 (spigoli \"esterni\") e H' il grafo ottenuto da H suddividendo il suo spigolo avente i due estremi di grado 3 (spigolo \"interno\"). Questi due grafi hanno una stessa raffigurazione:\nG', H' \nQuindi, evidentemente, esiste un isomorfismo tra G' e H' (in effetti ne esistono due) e, di conseguenza, per la seconda delle definizioni date, G e H sono omeomorfi.\nConsideriamo la seconda definizione equivalente. Eliminando da G l'unico vertice di grado 2 e da H quattro dei suoi vertici di grado 2 scelti in modo da mantenere il carattere di grafo semplice, si individua un grafo K con due vertici di grado 3 e due di grado 2, dal quale si possono ottenere per suddivisione i grafi G e H. Anche in questo modo si pu\u00f2 quindi affermare l'omeomorfismo tra G e H.\nConsiderazione di complessit\u00e0.\nDati due grafi G e H, si pone il problema di stabilire se H sia omeomorfo ad un sottografo di G. Tale problema si dimostra essere NP-completo. "}
{"id": "2231476", "revid": "36426", "url": "https://it.wikipedia.org/wiki?curid=2231476", "title": "Collezioni", "text": ""}
{"id": "2231477", "revid": "115112311", "url": "https://it.wikipedia.org/wiki?curid=2231477", "title": "Valutazione delle portate di piena", "text": "Nell'ingegneria civile idraulica, l'effetto di laminazione delle portate di piena consiste nel progressivo abbassamento del colmo di piena, per un alveo fluviale, man mano che il fenomeno prosegue da monte verso valle. Nel grafico a lato si pu\u00f2 notare come all'istante t1 la portata massima del corso d'acqua sia Q1 e nell'istante successivo t2 (t2&gt;t1) la portata sia traslata rigidamente riducendosi.\nModelli per la valutazione delle portate di piena.\nPer studiare il comportamento e l'evoluzione delle portate dei maggiori corsi d'acqua, e in tal caso, prevenire fenomeni di esondazione, se non altro nelle principali citt\u00e0 coinvolte, l'ingegneria civile idraulica si basa su differenti e molteplici modelli, con rispettivi pregi e difetti. Essi fanno tutti riferimento a due equazioni fondamentali che li governano, ovvero l'equazione del moto (ovvero teorema di Bernoulli applicato alle correnti di moto vario) e l'equazione di continuit\u00e0 applicata alle correnti. Insieme prendono anche il nome di equazioni diDe Saint-Venant dall'ideatore francese.\nDove i termini corrispondono a:\n\"Q portata\"\n\"A area\"\n\"u velocit\u00e0\"\n\"h altezza d'acqua\"\n\"i gradiente idraulico\"\n\"J cadente idraulica\"\nLe \"equazioni di De Saint Venant\" per il moto vario (dipendente dal tempo) si basano su tre ipotesi fondamentali:\n1) Corrente gradualmente variata o lineare e quindi distribuzione idrostatica delle pressioni.\n2) Ipotesi di sezioni trasversali piane e verticali e quindi piezometrica della corrente coincidente con il pelo libero.\n3) Fluido incomprimibile (per l'acqua questo punto \u00e8 sempre verificato tranne nel caso di colpo d'ariete).\nSolo i pi\u00f9 recenti ed evoluti modelli idraulici si occupano di risolvere in forma esatta questo sistema di equazioni. \nIl loro comportamento si basa sulla discretizzazione dell'alveo in tronchi infinitesimi e sull'uso di un piano orario che mette in relazione i nodi del modello e il tempo. Tali modelli si distinguono poi in \"espliciti\" e \"impliciti\". \nI primi sono condizionatamente stabili e quindi necessitano della condizione di Courant per essere verificati mentre i secondi sono incondizionatamente stabili e il principale e pi\u00f9 usato di essi \u00e8 il modello delle linee caratteristiche. Sempre i primi applicano un peso Pt solo al tempo mentre i secondi applicano un peso Ps anche allo spazio (esempio il modello cinematico lineare con peso spaziale di Priessmann).\nNella pratica si sfruttano molto di pi\u00f9 modelli meno evoluti che approssimano le equazioni di Saint-Venant, ma non per questo meno importanti. \nEssi sono il modello idraulico cinematico, il modello idraulico parabolico, e il modello idrologico con metodo di Muskingum.\nIl primo \u00e8 fin troppo semplicistico e trascura totalmente il contributo dell'altezza d'acqua h e della velocit\u00e0 u. La sua semplicit\u00e0 ha come difetto la scarsa precisione. Come conseguenza lo studio delle portate di piena nel tempo risente solo dell'effetto di traslazione trascurando totalmente l'effetto di laminazione delle portate.\nL'onda nel propagarsi, inoltre si deforma e ci\u00f2 a causa della dipendenza dalla portata per la celerit\u00e0 che quindi risulta massima per la portata di picco. Il modello fa parte a sua volta dei modelli detti espliciti\nIl secondo, ovvero il modello parabolico, trascura solamente il contributo della velocit\u00e0 nell'equazione del moto. Esso \u00e8 il modello che pi\u00f9 si avvicina allo studio esatto dell'equazione di Saint-Venant e permette un'analisi accurata della portata di piena con possibilit\u00e0 di previsione precisa della portata a valle in quanto tiene conto sia dell'effetto di traslazione sia dell'effetto di laminazione.\nInfine i modelli idrologici si occupano di risolvere in forma integrale, su tutto lo spazio, l'equazione di continuit\u00e0 di Saint-Venant (ovvero la somma tra l'equazione del moto e l'equazione di bilancio che essendo nulla non modifica il risultato della prima). Quindi per quest'ultimo modello non c'\u00e8 nessuna discretizzazione in tronchetti infinitesimi ma si lavora su tutto il corso d'acqua.\nIn particolare Muskingum mette in relazione il volume totale di materiale nel corso d'acqua, con la portata entrante e la portata uscente.\nEffettuando una combinazione lineare delle portate entranti e uscenti per mezzo di un fattore temporale k si ricava il volume totale W. Riscrivendo tutto per un intervallo di tempo t+dt si trova la variazione di volume dW, ma questa \u00e8 anche uguale a:\n&lt;math&gt;"}
{"id": "2231480", "revid": "767487", "url": "https://it.wikipedia.org/wiki?curid=2231480", "title": "Valhalla (Callisto)", "text": "Valhalla \u00e8 un'ampia struttura anulare presente sulla superficie di Callisto, satellite di Giove.\nSi compone di un cratere da impatto di 360\u00a0km di diametro, visibile al centro del bacino come una macchia pi\u00f9 chiara, e degli anelli concentrici ad esso associati, che raggiungono una distanza di circa 1500\u00a0km dal centro, risultando cos\u00ec per dimensioni la maggiore struttura di Callisto. Diversi grandi crateri da impatto e catenae si sovrappongono al bacino di Valhalla.\nLa formazione del sistema ad anelli concentrici potrebbe essere stata favorita dalla presenza di uno strato liquido o semi-liquido, presente sotto la fragile litosfera di Callisto. \u00c8 intitolato al Valhalla, la residenza dei morti gloriosamente in battaglia nell'\u00c1sgar\u00f0r, il mondo degli dei della mitologia norrena.\nDescrizione generale.\nIl bacino di Valhalla, con un diametro di circa 3000\u00a0km, \u00e8 la pi\u00f9 grande struttura multianulare presente su Callisto e nell'intero Sistema solare. \u00c8 stato scoperto grazie alle immagini inviate a Terra dalle sonde \"Voyager\" nel 1979-80 ed \u00e8 posizionato nell'emisfero \"anteriore\" (che guarda verso la direzione di avanzamento della luna sulla sua orbita) di Callisto, nel quadrante che appartiene alla faccia rivolta sempre verso Giove, leggermente a settentrione rispetto all'equatore (a circa 15\u00b0N di latitudine e 56\u00b0O di longitudine). Da un punto di vista geologico, il bacino si compone di tre zone: una zona centrale, una zona interna di faglie e rilievi ed una zona esterna.\nLa zone centrale, dal diametro di circa 360\u00a0km, \u00e8 un esempio di palinsesto: una macchia circolare con albedo elevato, luogo dove \u00e8 avvenuto l'impatto. La superficie \u00e8 relativamente liscia ed ha un aspetto chiazzato. Molti crateri ivi presenti hanno un alone scuro. Nelle immagini ad alta risoluzione raccolte dalla sonda Galileo, la zone centrale del bacino di Valhalla presenta numerose increspature, brillanti, circondate da pianure lisce e scure. C'\u00e8 un deficit evidente nel numero dei crateri pi\u00f9 piccoli presenti rispetto al valore medio della superficie di Callisto.\nLa zona interna di faglie e rilievi circonda il palinsesto centrale. Le montagne che circondano il palinsesto centrale hanno fianchi ripidi verso l'esterno. Quando sono state studiate ad alta risoluzione, queste scarpate si sono rivelate essere discontinue con piccole striature brillanti circondate da materiale scuro e liscio. Si tratta di strutture fortemente degradate. Le faglie, situate a maggior distanza dal centro rispetto ai rilievi, sono sinuose e sembrano essere dei graben (con ampiezza di circa 20\u00a0km). La zona di faglie interna si estende fino a 950\u00a0km dal centro del bacino.\nLa zona di faglie esterna \u00e8 una fascia compresa entro i 1500 ed i 1900\u00a0km dal centro, sebbene il suo confine pi\u00f9 esterno non \u00e8 ben definito. Consiste di ampi lineamenti sinuosi con doppia parete (faglie) che, come le faglie pi\u00f9 interne, sembrano essere dei graben, sebbene pi\u00f9 ampi (fino a 30\u00a0km). Anch'essi sono severamente degradati e consistono di piccole increspature, come quelli pi\u00f9 interni. Nelle immagini ad alta risoluzione della sonda Galileo non ci sono prove di flussi vulcanici o altri segni di attivit\u00e0 endogena associati con i graben, come era stato invece suggerito dall'analisi dei dati delle sonde Voyager. Tutte le strutture all'interno del bacino Valhalla derivano da impatti o presentano un'origine tettonica.\nCrateri.\nDiversi grandi crateri da impatto e catenae sono sovrapposti al bacino di Valhalla. Al margine settentrionale sono presenti la Gomul Catena ed i crateri Egdir (~60\u00a0km) e Mimir (~47\u00a0km). La catena \u00e8 composta da una lunga serie di crateri allineati, probabilmente originati dall'impatto dei frammenti di una cometa, precedentemente disgregata dalle forze di marea di Giove (come \u00e8 accaduto per la cometa Shoemaker-Levy 9). Nella parte meridionale del bacino di Valhalla sono presenti altri due grandi crateri, il Sarakka ed il N\u00e1r; sul limite orientale tra la regione interna ed esterna di faglie sono presenti il cratere Skuld (~90\u00a0km) e la Svol Catena. Ad occidente pu\u00f2 essere individuata una seconda struttura multianulare, quella di Asgard. La parte centrale del bacino di Valhalla \u00e8 meno craterizzata delle pianure all'esterno di essa. Ci\u00f2 indica che il bacino stesso \u00e8 significativamente pi\u00f9 giovane rispetto alle altre aree della superficie di Callisto.\nOrigine.\nLa struttura multianulare del bacino di Valhalla (come altre strutture analoghe su Callisto) \u00e8 stata probabilmente originata da un gigantesco impatto, che ha forato la fragile litosfera del satellite ed ha raggiunto lo strato sottostante costituito da materiale pi\u00f9 soffice, ghiaccio tiepido o addirittura un oceano liquido, la cui esistenza \u00e8 stata suggerita dai dati sul campo magnetico raccolti durante la missione Galileo. Il moto del materiale che ha cercato di colmare la cavit\u00e0 lasciata dall'impatto, ha prodotto le fratture concentriche nella litosfera. L'et\u00e0 assoluta del bacino di Valhalla non \u00e8 nota; tuttavia, esso \u00e8 il pi\u00f9 giovane tra le quattro analoghe strutture presenti su Callisto. Le stime della sua et\u00e0 variano dai 2 ai 4 miliardi di anni.\nConsistenti con questa ricostruzione, sono le immagini raccolte dalla sonda Galileo che non mostrano alcuna prova di danneggiamento della superficie associato al bacino di Valhalla sul lato diametralmente opposto del satellite. Generalmente in seguito ad un impatto dell'entit\u00e0 che ha portato alla formazione del bacino, si danneggia la superficie diametralmente opposta all'impatto per la focalizzazione delle onde sismiche originate dall'impatto. Un chiaro esempio di questo fenomeno \u00e8 la fitta rete di fratture presenti sulla superficie di Mercurio nel punto diametralmente opposto al grande bacino di impatto che costituisce la Caloris Planitia. L'assenza di tali fratture nel caso di Callisto \u00e8 una conferma dell'esistenza dell'oceano al di sotto della superficie, almeno al tempo della formazione del bacino di Valhalla, che ha assorbito la maggior parte dell'energia sismica."}
{"id": "2231490", "revid": "3115", "url": "https://it.wikipedia.org/wiki?curid=2231490", "title": "Nomogramma", "text": "Un nomogramma, nomografo, o abbaco \u00e8 un dispositivo per il calcolo grafico. Nella sua forma pi\u00f9 comune non ha parti mobili, ma \u00e8 un diagramma bi-dimensionale che permette il calcolo grafico approssimato di una funzione. Si basa su una rappresentazione dei dati in un opportuno sistema di coordinate non cartesiane. Come il regolo calcolatore, \u00e8 uno strumento grafico di calcolo analogico. Quindi, come per i regoli, la sua accuratezza \u00e8 limitata dalla precisione con cui i segni grafici possono essere fisicamente tracciati, riprodotti, letti e allineati. I nomogrammi sono utilizzati soprattutto in applicazioni per cui basta ottenere una risposta approssimata. Oppure, vengono utilizzati per verificare l'ordine di grandezza di un risultato ottenuto con un metodo di calcolo esatto.\nMentre, normalmente, i regoli sono degli strumenti di uso generale, i nomogrammi vengono prevalentemente costruiti per eseguire calcoli molto specifici, utilizzando una scala di rappresentazione legata strettamente ai valori effettivi delle particolari funzioni in gioco.\nBench\u00e9 questo metodo di calcolo fosse gi\u00e0 noto da tempo, la sua introduzione viene attribuita a Maurice d'Ocagne che, nel 1899, pubblic\u00f2 il primo trattato organico sull'argomento e diede il nome a questo tipo di strumenti.\nDescrizione.\nUn nomogramma, nella sua forma pi\u00f9 semplice e comune, \u00e8 costituito da tre linee opportunamente graduate, dette scale. Due scale servono per i dati del problema, sulla terza scala si legge la soluzione. L'impostazione di base prevede che le scale dei dati siano le due pi\u00f9 esterne e i risultati siano letti su quella centrale. Per\u00f2, spesso, si possono scambiare i ruoli delle scale per risolvere problemi \"inversi\".\nI dati per eseguire il calcolo vanno individuati sulle scale esterne e congiunti con una retta. Il punto in cui la retta interseca la scala centrale rappresenta il risultato. Sulle scale sono segnate delle \"tacche\" ed evidenziati i valori pi\u00f9 significativi per facilitare l'esatta collocazione dei numeri. Le scale possono essere lineari, logaritmiche o avere una metrica pi\u00f9 complicata. Per calcoli relativamente semplici le scale sono riportate su delle linee rette ma, per calcoli pi\u00f9 complicati, \u00e8 spesso opportuno o necessario utilizzare scale disposte lungo curve pi\u00f9 o meno semplici.\nL'utilizzo \u00e8 molto semplice, serve solo un righello o un filo teso. Basta posizionarlo in modo che congiunga i punti che rappresentano i dati del problema su due scale e vedere dove interseca la terza scala. Questo permette di calcolare una variabile a partire dalle altre due. A volte vengono rappresentate delle curve aggiuntive che riportano i valori di una o pi\u00f9 delle scale fondamentali in una diversa unit\u00e0 di misura o sottoposti ad altre semplici trasformazioni.\nEsempi.\nL'esempio pi\u00f9 banale di nomogramma \u00e8 costituito da tre segmenti paralleli ed equidistanti che riportano delle scale lineari. La retta che congiunge i punti \"a\" e \"b\" sui due assi esterni individua la loro media aritmetica formula_1 sull'asse centrale. Se alle scale lineari si sostituisce la stessa scala logaritmica su tutti i segmenti, la stessa operazione fornisce la media geometrica formula_2, in quanto formula_3 \u00e8 la media aritmetica tra formula_4 e formula_5 per le note propriet\u00e0 dei logaritmi. Se ora si sostituisce la scala logaritmica dell'asse centrale con una scala a densit\u00e0 doppia, si ottiene il nomogramma rappresentato qui a fianco che calcola direttamente il prodotto formula_6. Questo semplice esempio mostra come, variando di poco la struttura del nomogramma, si possono ottenere una grande variet\u00e0 di strumenti di calcolo, solo molto parzialmente rappresentati dagli esempi seguenti.\nNomogramma per resistenze in parallelo e lenti sottili.\nQuesto nomogramma serve per calcolare\nEsso \u00e8 interessante perch\u00e9 esegue un calcolo nonlineare utile nelle applicazioni utilizzando solo linee rette con scale lineari.\n\"A\" e \"B\" vengono segnati sulle scale orizzontale e verticale. Il risultato va letto sulla scala diagonale. Siccome calcola una quantit\u00e0 proporzionale alla media armonica di \"A\" e \"B\", questa formula ha molte applicazioni. Alcuni esempi sono il calcolo delle resistenze in parallelo in elettronica e l'equazione delle lenti sottili in ottica.\nNell'esempio a fianco, la riga rossa indica che due resistori da 56 e 42\u00a0ohm disposti in parallelo producono una resistenza di 24\u00a0ohm. Ma indica anche che un oggetto posto alla distanza di 56\u00a0cm da una lente la cui lunghezza focale \u00e8 di 24\u00a0cm forma un\"'imagine reale\" alla distanza di 42\u00a0cm.\nNomogramma per il test Chi-quadro.\nIl nomogramma qui a fianco pu\u00f2 essere usato per stimare alcuni valori necessari per eseguire un comune test statistico, il test chi quadrato di Pearson. Questo nomogramma \u00e8 un esempio di utilizzo di scale curvilinee con graduazioni non equispaziate.\nL'espressione da valutare \u00e8\nLa riga blu mostra come si calcola\nLa riga rossa mostra come si calcola\nNell'eseguire il test, si applica spesso la correzione di Yates per assicurare la continuit\u00e0\nossia si sottrae 0,5 ai valori osservati. Si pu\u00f2 facilmente costruire un nomogramma per eseguire il test con la correzione di Yates. Basta spostare la scala dei valori osservati di 0,5 verso sinistra. Cos\u00ec che le tacche relative ai valori 1.0, 2.0, 3.0, ... si trovino dove attualmente ci sono quelle dei valori 0.5, 1.5, 2.5, ... \nAltri esempi sono:"}
{"id": "2231496", "revid": "71433", "url": "https://it.wikipedia.org/wiki?curid=2231496", "title": "The Taking of Pelham 123", "text": ""}
{"id": "2231506", "revid": "281901", "url": "https://it.wikipedia.org/wiki?curid=2231506", "title": "Blue marlin", "text": ""}
{"id": "2231508", "revid": "1305772", "url": "https://it.wikipedia.org/wiki?curid=2231508", "title": "Maladjusted", "text": ""}
{"id": "2231511", "revid": "117751799", "url": "https://it.wikipedia.org/wiki?curid=2231511", "title": "Virtus Pallacanestro Bologna 2004-2005", "text": ""}
{"id": "2231512", "revid": "296365", "url": "https://it.wikipedia.org/wiki?curid=2231512", "title": "Libro di Mozilla", "text": ""}
{"id": "2231514", "revid": "767487", "url": "https://it.wikipedia.org/wiki?curid=2231514", "title": "Mami Kawada", "text": " Fece il proprio debutto come cantante nel 2001, dopo esser stata scoperta dal proprio insegnante di musica Eiko Shimamiya, con la pubblicazione del brano \"Kaze to kimi o daite\". Pubblic\u00f2 il suo primo singolo in collaborazione con la cantante Kotoko nel 2002, mentre il suo primo singolo da solista usc\u00ec nel 2005. Il suo primo album, \"Seed\", fu pubblicato nel 2006. Mami tenne un concerto all'estero in Taiwan nel 2007, per poi presenziare al Bangkok Comic Con in Thailandia nel 2014.\nLe canzoni di Kawada sono state utilizzate come temi musicali in numerosi anime, tra i quali le serie \"Shakugan no Shana\" e \"A Certain Magical Index\". Ha interpretato numerose sigle per vari eroge, come \"Koi to senkyo to chocolate\" e \"Ao no kanata no four rhythm\", e ha scritto brani anche per altri cantanti. La sua carriera si \u00e8 conclusa nel maggio 2016 dopo un concerto finale, ritiro preannunciato in occasione dell'evento LisAni 2016.\nBiografia.\nDebutto.\nIl talento vocale di Mami Kawada fu scoperto per la prima volta da Eiko Shimamiya, che era il suo insegnante alla scuola di canto a Sapporo, Hokkaid\u014d. Fu introdotta in \"I've Sound\", un gruppo di produzione musicale del quale Shimamiya ne faceva parte. Kawada divent\u00f2 successivamente un membro di \"I've Sound\". Nel 2001, fece il suo debutto con il brano interpretato con \"I've Sound\" , che fu utilizzato come sigla di apertura per il videogioco eroge \"miss you\". Il brano fu presentato nel 5\u00ba album compilation di \"I've Sound\" intitolato \"\"Out Flow\". Da quel momento ha interpretato molti brani per videogiochi visual novel.\nNel 2002 inizi\u00f2 a interpretare brani per anime e continu\u00f2 a interpretare brani per visual novel. Kawada interpret\u00f2 la sigla di chiusura per l'anime \"Please Teacher!\", intitolata , mentre la sigla di apertura, intitolata \"Shooting Star\", la interpret\u00f2 insieme a un'altra cantante di \"I've Sound\", Kotoko. Nello stesso anno Kawada e Shimamiya hanno cooperato come band chiamata \"Healing Leaf\" e interpretato diversi brani per alcune visual novel. Uno solo di questi brani, tuttavia, fu presentato nel \"I've Girls Compilation\", .\nNel corso del 2003 Mami interpret\u00f2 la sigla di chiusura di Please Twins!, la serie TV anime sequel di \"Please Teacher!\", intitolata , mentre la sigla di apertura, intitolata \"Second Flight\", fu interpretata da Kotoko con la cantante j-pop Hiromi Sat\u014d.\n\"Seed\" (2005-2006).\nNel 2005 Mami Kawada strinse un contratto con Geneon Entertainment e il 23 febbraio 2005 pubblic\u00f2 il suo principale singolo di debutto, intitolato \"\", che fu utilizzato come sigla di apertura dell'anime \"Starship Operators\", in edizione regolare e limitata con DVD. Questo segn\u00f2 il lancio della sua carriera come cantautrice. Il brano \"Radiance\" fu scritto da lei e accompagnato da Kotoko. Lei inizi\u00f2 a scriverle le proprie canzoni per le sue successive uscite.\nIl 9 novembre 2005 Mami pubblic\u00f2 il suo secondo singolo , che divenne la sigla di apertura della serie TV anime \"Shakugan no Shana\". Divenne il suo miglior singolo e furono vendute circa 37.000 copie, guadagnandosi l'11\u00aa posizione nella classifica settimanale di Oricon.\nNel marzo 2006 Kawada fece un'altra volta coppia con Kotoko per la realizzazione di un nuovo singolo contenente le sigle dell'adattamento animato del videogioco \"Baldr Force\": Kawada interpret\u00f2 la sigla di chiusura \"Undelete\", mentre Kotoko interpret\u00f2 la sigla di apertura \"Face of Fact (Resolution ver.)\", un remix della sua prima canzone utilizzata nel videogioco. Quattro settimane dopo l'uscita di tale singolo, Kawada distribu\u00ec il suo primo album \"Seed\", che conteneva sette brani nuovi, quattro brani presenti nei suoi primi tre singoli, e un brano presente in una visual novel uscita in precedenza nel 2004. L'album si posizion\u00f2 12\u00ba nella classifica settimanale di Oricon e vi rimase per cinque settimane, vendendo pi\u00f9 di 25.000 copie.\nDopo poco pi\u00f9 di due mesi, Mami Kawada fece il suo primo live tour, dove interpret\u00f2 i brani del suo album live e distribu\u00ec un CD pamphlet contenente due brani, uno strumentale e l'altro la prima canzone da lei composta, intitolata \"Carpe Diem\"\"."}
{"id": "2231515", "revid": "125150871", "url": "https://it.wikipedia.org/wiki?curid=2231515", "title": "Philippe Claudel", "text": "Biografia.\nProfessore di letteratura presso l'universit\u00e0 di Nancy, ha vinto inoltre il Martin Beck Award nel 2006 e, nello stesso anno, \u00e8 stato selezionato per l'Independent Foreign Fiction Prize, edizione vinta dal norvegese Per Petterson. \nNel 2008 ha diretto il film \"Il y a longtemps que je t'aime\" (uscito nelle sale italiane con il titolo \"Ti amer\u00f2 sempre\"), con Kristin Scott Thomas.\nNel 2011 ha diretto il film \"...Non ci posso credere\", con Stefano Accorsi e Neri Marcor\u00e8.\nNel 2013 ha girato il film \"Avant l'hiver\", dove collabora nuovamente con Kristin Scott Thomas, oltre che con Daniel Auteuil."}
{"id": "2231516", "revid": "106908", "url": "https://it.wikipedia.org/wiki?curid=2231516", "title": "Tito Sicinio Sabino", "text": "Biografia.\nFu eletto console nel 487 a.C. con Gaio Aquillio Tusco.\nAnche in quell'anno si registrarono scontri con le popolazioni limitrofe, in questo caso Volsci ed Ernici, e come spesso accadde quando l'Urbe fu attaccata da pi\u00f9 nemici, i consoli si divisero le legioni per attaccare separatamente i nemici.\nSicinio consegu\u00ec il comando dell'esercito nella guerra contro i Volsci, guerra che secondo Livio, non port\u00f2 ad alcun risultato per entrambe le parti.\nInvece nel racconto di Dionigi di Alicarnasso, i romani ottennero un grande vittoria sui Volsci, in una battaglia nel territorio dei Velletrani, durante il quale mor\u00ec il loro comandante Attio Tullio, il nobile Volsco che aveva tramato per la morte di Coriolano, per la quale il console, tornato a Roma, ottenne il trionfo.\nNel 480 a.C. fu nominato legato dal console Marco Fabio Vibulano."}
{"id": "2231529", "revid": "484362", "url": "https://it.wikipedia.org/wiki?curid=2231529", "title": "Crisi costituzionale del 1993", "text": ""}
{"id": "2231530", "revid": "281901", "url": "https://it.wikipedia.org/wiki?curid=2231530", "title": "Lagocephalous sceleratus", "text": ""}
{"id": "2231539", "revid": "729019", "url": "https://it.wikipedia.org/wiki?curid=2231539", "title": "Thyago Alves", "text": "Biografia.\nNasce in Goi\u00e2nia, in Brasile e da adolescente si rivela una promessa calcistica nel S\u00e3o Paulo Juniores. Decide per\u00f2 di abbandonare la carriera di calciatore per intraprendere quella di modello. A 18 anni si trasferisce a Milano dove sfila per Armani e Versace. Nel febbraio del 2009 \u00e8 stato il valletto di Paolo Bonolis e Luca Laurenti nella terza serata del \"Festival di Sanremo 2009\".\nSuccessivamente ha interpretato a teatro il ruolo di 'o brasileiro' in \"Dignit\u00e0 autonome di prostituzione\" di Luciano Melchionna, recitando a Milano, Roma e Vicenza anche nella primavera del 2010, ed a Napoli nel 2011. Nello stesso anno ha debuttato sul grande schermo con il film \"Il compleanno\", seconda opera di Marco Filiberti, con Massimo Poggio e Alessandro Gassmann. Il film \u00e8 stato presentato al Festival del Cinema di Venezia. Ultimamente \u00e8 stato anche testimonial pubblicitario del Martini rosato.\nThyago Alves nel 2011 ha partecipato all'ottava edizione del reality show \"L'isola dei famosi\", arrivando secondo dietro Giorgia Palmas con il 24% dei voti. Dopo il reality, insieme a Leonardo Pieraccioni, Rocco Papaleo e Ariadna Romero, \u00e8 protagonista della commedia \"Finalmente la felicit\u00e0\", con la regia di Leonardo Pieraccioni. Nel 2015 Alves torna sulle scene televisive prendendo parte alla fiction di successo \"L'onore e il rispetto\", vestendo i panni di Michele Giordano, figlio di Maria Pia e Dante (interpretati rispettivamente da Lina Sastri e Massimo Venturiello)."}
{"id": "2231540", "revid": "120962376", "url": "https://it.wikipedia.org/wiki?curid=2231540", "title": "Elettra (D'Annunzio)", "text": "Elettra \u00e8 un libro di Gabriele D'Annunzio pubblicato nel 1903 e costituisce il secondo libro della raccolta delle \"Laudi\".\nContenuto.\nRaccoglie poesie celebrative gi\u00e0 apparse in precedenza. \nAnche qui vi \u00e8 un polo positivo, rappresentato da un passato e da un futuro di gloria e di bellezza, che si contrappongono a un polo negativo, un presente da riscattare\nNelle poesie della raccolta esplode l'ideologia nazionalistica e bellicista, e la serie \"Le citt\u00e0 del silenzio\", dedicata ai centri storici italiani che furono un tempo splendide sedi di civilt\u00e0 raffinata (la raccolta inizia con Ferrara), tra cui:\nAnalisi.\nL'aura che avvolge i componimenti \u00e8 la presentazione della metamorfosi dell'Eroe dannunziano, non pi\u00f9 un \"Ulisside\", ma una entit\u00e0 che ha pieno possesso della fusione esteta-superuomo, e che quindi ora \u00e8 votato a nuove imprese di conquista e propaganda. Tali fenomeni, ancora coronati dal panismo e dalla fusione con la natura, anticiperanno la nuova visione futurista del poeta durante la Grande Guerra. La figura dell'Eroe \u00e8 tracciata con elementi del romanticismo: un uomo enorme, superbo e solitario che ama i grandi spazi, pronto a risollevare le sorti dell'Italia con la cultura e soprattutto l'azione. Ci\u00f2 si rispecchia nelle poesie \"Alle montagne\", \"A Dante\" e al \"Re Giovine\" (Vittorio Emanuele III). Oltre ai componimenti politici, come questi, vi \u00e8 anche la sezione delle poesie civili, come \"Per i marinai d'Italia morti in Cina - La notte di Caprera - A Roma\". Particolare \u00e8 il doppio ritratto dannunziano di Giuseppe Garibaldi: un uomo d'azione calcolatore e grande stratega, ma anche umile e mite nelle mura domestiche, chiaro riferimento di propaganda del buon cristiano, successivamente ripreso in era fascista. I canti civili bellici sono una \"estetizzazione della storia\", immagine italiana della dimensione ideale da rendere eterna con la poesia, e da prendere a modello per il futuro.\nLa seconda parte delle \"Citt\u00e0 del Silenzio\" \u00e8 un iter meditativo dell'Eroe dannunziano, nell'attesa di ricarica per andare alla conquista. Lo stile, prima pragmatico, chiaro e scorrevole, nella seconda parte \u00e8 pi\u00f9 riflessivo e pacato, rappresentato dalla forma chiusa e schematica del sonetto. Lo sperimentalismo di questa seconda sezione consiste in un progetto di abbandono del tipico stile ampolloso, per sperimentare uno nuovo che ha per protagonista il ricordo meditabondo, usando la tecnica di uno stile liturgico sacrale, in contrapposizione all'enfasi oratoria politica."}
{"id": "2231541", "revid": "2176804", "url": "https://it.wikipedia.org/wiki?curid=2231541", "title": "Morte di Adolf Hitler", "text": "La morte di Adolf Hitler avvenne il 30 aprile 1945, nella fase finale della battaglia di Berlino, per suicidio con un colpo di pistola alla testa presso il suo \"F\u00fchrerbunker\" a Berlino.\nSua moglie Eva Braun segu\u00ec la stessa sorte ingerendo cianuro. In quel pomeriggio, secondo le istruzioni date precedentemente dallo stesso Adolf Hitler, i loro resti vennero portati attraverso le scale verso l'uscita d'emergenza del bunker, furono cosparsi di benzina e dati alle fiamme nel giardino della cancelleria del \"Reich\", al di fuori dal bunker. In base ad alcuni documenti tratti dagli archivi dell'Unione Sovietica \u00e8 stato dimostrato che i loro resti carbonizzati sono stati successivamente recuperati e seppelliti in altri luoghi, fino al 1970, quando furono di nuovo esumati, cremati e quindi ne furono disperse le ceneri. I servizi segreti sovietici del KGB hanno sempre dichiarato il ritrovamento del cadavere bruciato e che l'identit\u00e0 fosse stata confermata grazie all'impronta dentale. Ancora oggi queste circostanze costituiscono argomento delle teorie del complotto. Nel 2018, a seguito di un'analisi biomedica dei denti di Hitler, \u00e8 stato confermato che il dittatore tedesco mor\u00ec nel suo bunker a Berlino il 30 aprile 1945.\nStoria.\nLa vigilia della caduta di Berlino.\nAll'inizio del 1945 la situazione militare della Germania era ad un passo del collasso totale: la Polonia era caduta sotto l'avanzare delle forze sovietiche, che ormai si apprestavano ad attraversare il fiume Oder, tra K\u00fcstrin e Francoforte, con l'obiettivo di occupare Berlino. Le forze tedesche avevano recentemente perso contro gli Alleati durante l'offensiva delle Ardenne, contro le forze britanniche e canadesi che attraversavano il Reno nel cuore industriale tedesco della Ruhr. Le forze statunitensi, presenti nel sud, avevano preso la Lorena e stavano avanzando verso Magonza, Mannheim e il Reno, mentre in Italia l'esercito tedesco stava ripiegando verso nord, spinto dall'avanzata degli statunitensi e dalle truppe del \"Commonwealth\" che avanzavano attraverso il fiume Po e nelle Prealpi. In parallelo alle azioni militari, gli Alleati si erano incontrati a Jalta, tra il 4 e l'11 febbraio, per discutere la conclusione della guerra in Europa.\nHitler, che stava assistendo a una rapida disintegrazione del Terzo \"Reich\", si ritir\u00f2, il 16 gennaio 1945, nel suo \"F\u00fchrerbunker\" a Berlino, e, per la \"leadership\" nazista, era ormai chiaro che la battaglia di Berlino sarebbe stata la battaglia finale della guerra. Alcuni dei 325.000 soldati tedeschi dell\"'Heeresgruppe B\" vennero circondati e catturati il 18 aprile, lasciando la strada per Berlino aperta alle forze statunitensi, che l'11 aprile attraversarono l'Elba, circa 100 chilometri a ovest della citt\u00e0. Nel frattempo, il 16 aprile l'Armata Rossa attraversava l'Oder, dando inizio alla battaglia delle alture di Seelow, su quel lato, l'ultima grande linea difensiva a protezione Berlino. Il 19 aprile i tedeschi erano in ritirata dalle alture di Seelow, mentre Berlino inizi\u00f2 a essere bombardata dall'artiglieria sovietica per la prima volta il 20 aprile, che culmin\u00f2 nella sera del 21, quando carri armati dell'Armata Rossa raggiunsero la periferia della citt\u00e0.\nGli ultimi giorni.\nNel pomeriggio del 22 aprile, durante una riunione fondamentale, Hitler sub\u00ec un collasso nervoso quando venne informato che gli ordini trasmessi a Felix Steiner, generale delle SS in forza all\"Armeeabteilung Steiner\" nella continua difesa di Berlino, erano stati disattesi. Hitler lanci\u00f2 un'invettiva contro il tradimento e l'incompetenza dei suoi comandanti, che culmin\u00f2 per la prima volta nell'esternazione che, secondo lui, la guerra era perduta, per poi annunciare che sarebbe rimasto a Berlino fino alla fine, per poi togliersi la vita. Pi\u00f9 tardi nello stesso giorno chiese al medico delle SS Werner Haase quale fosse il metodo pi\u00f9 affidabile per suicidarsi: Haase sugger\u00ec di utilizzare il metodo \"pistola e veleno\", combinando una dose di cianuro con un colpo di pistola alla testa. Quando il feldmaresciallo e capo della \"Luftwaffe\" Hermann G\u00f6ring venne a conoscenza di ci\u00f2, invi\u00f2 un telegramma a Hitler chiedendo il permesso di assumere la \"leadership\" del \"Reich\", in accordo con il decreto dello stesso Hitler del 1941 in cui si nominava G\u00f6ring suo successore, ma l'autorevole segretario di Hitler, Martin Bormann, convinse Hitler che G\u00f6ring stesse tentando un colpo di Stato. In risposta Hitler inform\u00f2 G\u00f6ring che sarebbe stato giustiziato se non si fosse dimesso: pi\u00f9 tardi quello stesso giorno sollev\u00f2 G\u00f6ring da tutti i suoi incarichi e ne ordin\u00f2 l'arresto.\nIl 27 aprile Berlino venne non solo completamente tagliata fuori dal resto della Germania, ma si persero anche le comunicazioni radio sicure con le unit\u00e0 in difesa, con lo staff di comando presente nel bunker, bunker che doveva dipendere da linee telefoniche per il passaggio di istruzioni e ordini, oltre che dalla radio pubblica per le notizie e informazioni.. Il 28 aprile un rapporto della BBC proveniente dalla Reuters riport\u00f2 una copia di un messaggio consegnato ad Hitler. Tale messaggio affermava che il \"Reichsf\u00fchrer-SS\" Heinrich Himmler si era offerto di arrendersi agli Alleati occidentali: l'offerta era stata rifiutata ed Himmler aveva lasciato intendere agli alleati che aveva l'autorit\u00e0 per negoziare una resa, ma Hitler consider\u00f2 questo un tradimento, cos\u00ec nel pomeriggio, la sua rabbia e l'amarezza si scagliarono contro Himmler. Hitler ordin\u00f2 l'arresto di Himmler giustiziando Hermann Fegelein, rappresentante delle SS di Himmler a Berlino.\nIn quel momento l'Armata Rossa era avanzata verso Potsdamer Platz e vi erano ormai prove certe che stavano preparando l'assalto alla cancelleria del \"Reich\": questa notizia, combinata con il tradimento di Himmler, spinsero Hitler a prendere le ultime decisioni della sua vita. Dopo la mezzanotte del 29 aprile 1945 Hitler spos\u00f2 Eva Braun all'interno del \"F\u00fchrerbunker\". Successivamente Hitler organizz\u00f2 un modesto pranzo di nozze con la novella sposa, quindi si rec\u00f2 con la sua segretaria, Traudl Junge, in un'altra stanza e dett\u00f2 il suo testamento, per poi firmare questi documenti alle 04:00 e ritirarsi a letto.\nNel corso del 29 aprile, Hitler apprese della morte del suo alleato, Benito Mussolini, giustiziato dai partigiani italiani e il cui corpo, assieme a quello della sua amante, Clara Petacci, furono poi appesi in piazzale Loreto a Milano al pubblico ludibrio: \u00e8 probabile che questi eventi rafforzarono la risolutezza di Hitler di non permettere a s\u00e9 stesso o alla moglie di seguire la stessa sorte, come aveva precedentemente dettato nel suo testamento. Quel pomeriggio Hitler espresse dubbi circa l'efficacia delle capsule di cianuro che aveva ricevuto attraverso le SS di Himmler. Al fine di verificarne la potenza Hitler ordin\u00f2 al dottor Werner Haase di testarle sul suo cane Blondi, che mor\u00ec immediatamente.\nLa morte.\nHitler e Braun vissero insieme come coniugi nel bunker per meno di quaranta ore: entro l'una di notte del 30 aprile, il generale Wilhelm Keitel rifer\u00ec a Hitler che tutte le forze armate incaricate di recarsi a soccorso della citt\u00e0 di Berlino erano state circondate o costrette a mettersi sulla difensiva. Nella tarda mattinata del 30 aprile, con i sovietici a meno di 400 metri dal bunker, Hitler ebbe un incontro con il generale Helmuth Weidling, che gli annunci\u00f2 che probabilmente la guarnigione sarebbe stata a corto di munizioni gi\u00e0 durante quella notte e che i combattimenti a Berlino sarebbero inevitabilmente giunti al termine entro le successive ventiquattro ore. Weidling chiese a Hitler il permesso per un cessate il fuoco, una richiesta che aveva gi\u00e0 inoltrato senza successo prima, ma Hitler non rispose e Weidling torn\u00f2 al suo quartier generale nel \"Bendlerblock\". Hitler, due segretarie e la sua cuoca personale pranzarono, dopo di che Hitler e Braun diedero i loro addii personali ai membri dello staff del \"F\u00fchrerbunker\" e ai compagni, tra cui Martin Bormann, Joseph Goebbels e la sua famiglia, le segretarie e i diversi ufficiali militari: verso le 14:30 Adolf Hitler ed Eva andarono nello studio personale di Hitler.\nMolti testimoni riportarono di aver udito un forte colpo di pistola intorno alle 15:30 e, dopo aver atteso pochi minuti, il cameriere di Hitler Heinz Linge, con Bormann al suo fianco, aprirono la porta dello studio e Linge successivamente dichiar\u00f2 di aver notato un odore di mandorle bruciate, un'osservazione comune fatta in presenza di acido prussico, la forma acquosa dell'acido cianidrico. L'aiutante di Hitler, l'SS \"Sturmbannf\u00fchrer\" Otto G\u00fcnsche, entr\u00f2 anch'egli nello studio e trov\u00f2 i corpi senza vita sul divano: Eva era a fianco di Hitler, accasciata lontano da lui e G\u00fcnsche dichiar\u00f2 che Hitler \"aveva del sangue che colava dalla sua tempia di destra. Si era sparato con la sua pistola, una Walther PPK 7.65\". La pistola giaceva ai suoi piedi e secondo l'SS-\"Oberscharf\u00fchrer\" Rochus Misch la testa di Hitler era distesa sul tavolo davanti a lui. Il sangue che gocciolava dalla tempia destra e dal mento di Hitler aveva formato una grande macchia sul braccio destro del divano e sul tappeto mentre, secondo Linge, il corpo di Eva non aveva ferite fisiche visibili e il suo volto mostrava tipici segni della morte da avvelenamento da cianuro. G\u00fcnsche e Mohnke affermarono \"inequivocabilmente\" che tutti gli estranei e tutti coloro che svolgevano funzioni nel bunker \"non hanno avuto qualsiasi accesso\" all'abitazione privata di Hitler durante l'ora della morte (tra le 15:00 e le 16:00). G\u00fcnsche lasci\u00f2 lo studio e annunci\u00f2 che Hitler era morto, con i due corpi trascinati su per le scale dal livello del suolo e, attraverso l'uscita d'emergenza del bunker, portati nel giardino dietro la cancelleria del \"Reich\", dove furono poi cosparsi di benzina. Poich\u00e9 non si riusc\u00ec ad infiammare la benzina ai primi tentativi, Linge ritorn\u00f2 all'interno del bunker con un fitto plico di carte, mentre Bormann accese le carte e gett\u00f2 la torcia sui corpi: mentre i due cadaveri prendevano fuoco un piccolo gruppo, tra cui Bormann, G\u00fcnsche, Linge, Goebbels, Peter H\u00f6gl, Ewald Lindloff e Hans Reisser, alz\u00f2 le braccia in segno di saluto.\nVerso le 16:15 Linge ordin\u00f2 all'SS-\"Untersturmf\u00fchrer\" Heinz Kr\u00fcger e all'SS-\"Oberscharf\u00fchrer\" Werner Schwiedel di arrotolare il tappeto nello studio di Hitler e di bruciarlo, cos\u00ec i due eseguirono l'ordine. Durante il pomeriggio i sovietici bombardarono la zona intorno alla cancelleria del \"Reich\" e le SS portarono altre taniche supplementari di benzina per bruciare ulteriormente i cadaveri, ma Linge pi\u00f9 tardi not\u00f2 che il fuoco non aveva distrutto completamente i resti. Il rogo dei cadaveri dur\u00f2 dalle 16:00 alle 18:30. Intorno alle 18:30 i resti furono inumati da Lindloff e Reisser in un cratere superficiale provocato da una bomba.\nLe conseguenze.\nLa prima avvisaglia verso il mondo esterno che Hitler era morto venne dai tedeschi stessi: il 1\u00ba maggio la stazione radio \"Reichssender\" di Amburgo interruppe la programmazione per annunciare che presto sarebbe stato trasmesso un importante annuncio e, dopo la drammatica musica funerea di Wagner e Bruckner, il \"Gro\u00dfadmiral\" Karl D\u00f6nitz annunci\u00f2 che Hitler era morto. D\u00f6nitz invit\u00f2 il popolo tedesco a piangere Hitler, morto da eroe difendendo la capitale del \"Reich\". Sperando di salvare l'esercito e la nazione negoziando una resa parziale con gli statunitensi e i britannici, D\u00f6nitz autorizz\u00f2 un ritiro dai combattimenti a ovest e la sua tattica ebbe un parziale successo: permise a circa 1,8 milioni di soldati tedeschi di evitare la cattura da parte dei sovietici, ma il tributo di sangue arriv\u00f2 a essere spaventosamente elevato, tanto che le truppe continuarono a combattere fino all'8 maggio 1945.\nLa mattina del 1\u00ba maggio 1945, tredici ore dopo l'evento, Stalin venne informato del suicidio di Hitler. Il generale Hans Krebs aveva dato questa informazione al generale sovietico Vasilij \u010cujkov durante il loro incontro alle 04:00 del 1\u00ba maggio, quando i tedeschi tentarono di negoziare termini di resa accettabili. Stalin chiese la resa incondizionata e la conferma che Hitler fosse morto con il ritrovamento del suo cadavere. Nelle prime ore del mattino del 2 maggio i sovietici presero la cancelleria del \"Reich\". Nel \"F\u00fchrerbunker\" il generale Krebs e il generale Burgdorf si suicidarono con un colpo di pistola alla testa.\nIl 4 maggio i resti di Hitler, della Braun e di due cani vennero scoperti da un'unit\u00e0 dell\"'Intelligence\" dell'Armata Rossa, la SMER\u0160, incaricata di trovare il corpo di Hitler: Stalin era cauto nel credere che la sua vecchia nemesi fosse morta. I resti di Hitler e della Braun furono ripetutamente sepolti e riesumati dalla SMER\u0160 durante il trasferimento verso Magdeburgo mentre gli altri corpi, insieme con i resti carbonizzati del ministro della propaganda Goebbels, di sua moglie Magda e dei loro sei figli, furono invece sepolti in una tomba anonima sotto un tratto lastricato del cortile anteriore della cancelleria del \"Reich\", la cui posizione venne mantenuta segreta.\nTeorie alternative.\nPer volont\u00e0 politiche diverse versioni del destino di Hitler sono state diffuse dall'Unione Sovietica: negli anni immediatamente successivi al 1945 i sovietici sostennero che Hitler non fosse morto, ma che venisse in realt\u00e0 protetto dagli ex alleati occidentali. Ci\u00f2 venne dichiarato per un certo periodo di tempo, tanto che il rappresentante statunitense al processo di Norimberga, Thomas J. Dodd, afferm\u00f2: \"\"Nessuno pu\u00f2 dire che sia morto\". Quando il presidente statunitense Harry Truman chiese a Stalin alla conferenza di Potsdam, nell'agosto del 1945, se Hitler fosse morto, Stalin rispose senza mezzi termini: \"No\". Tuttavia entro l'11 maggio 1945 i sovietici avevano gi\u00e0 confermato attraverso il dentista di Hitler, Hugo Blaschke, e il suo odontotecnico che i resti dentali in loro possesso fossero di Hitler e della Braun. Nel novembre seguente Dick White, allora capo del controspionaggio nel settore britannico di Berlino, incaric\u00f2 il suo agente Hugh Trevor-Roper di indagare sulla questione per contrastare le pretese sovietiche e le sue scoperte furono scritte in un rapporto e pubblicate in forma di libro nel 1947.\nGi\u00e0 dopo la fine della seconda guerra mondiale sono sorte alcune teorie alternative sulla scomparsa o sulla sorte dei resti del corpo, ma non trovarono alcuna conferma, anche se vi furono delle discrepanze anche per quanto riguarda la causa della morte: alcune fonti affermarono che mor\u00ec solamente con il veleno, altre invece sostengono che sopraggiunse per un colpo di pistola auto-inflitto, mentre mordeva una capsula di cianuro. Gli storici moderni hanno respinto queste testimonianze sia come propaganda sovietica, sia come un tentativo di compromesso per conciliare le diverse teorie. Un testimone oculare ha raccontato che vi furono chiari segni di un colpo di pistola sparato attraverso la bocca, tuttavia ci\u00f2 si \u00e8 dimostrato improbabile. Vi \u00e8 stata anche polemica per quanto riguarda l'autenticit\u00e0 del frammento del cranio e della mandibola che sono stati recuperati.\nNel 1969 fu pubblicato in Occidente il libro del giornalista sovietico Lev Bezymenskij sulla morte di Hitler: in esso \u00e8 incluso il referto dell'autopsia della SMER\u0160, ma, per via dei precedenti tentativi di disinformazione, gli storici occidentali lo ritennero inaffidabile.\nNel 1993, con l'apertura di alcuni archivi del disciolto KGB, i documenti concernenti la morte di Hitler hanno ufficialmente confermato la ricostruzione di Hugh Trevor-Roper pubblicata nel libro \"The Last Days of Hitler\" (\"Gli ultimi giorni di Hitler\") del 1947 e collimante con quella sovietica, ma nel 2009 i test del DNA effettuati sul frammento del cranio che gli ufficiali sovietici credettero per lungo tempo fosse quello di Hitler, rivelarono che il cranio in realt\u00e0 era di una donna con meno di quarant'anni di et\u00e0.\nDestino finale dei resti.\nNel 1970 l'agenzia SMERSH, allora controllata dal KGB, invi\u00f2 in missione alcuni agenti, nell'allora Repubblica Democratica Tedesca, e, temendo la possibilit\u00e0 che il luogo di sepoltura di Hitler fosse stato reso pubblico, questo sarebbe potuto diventare un santuario neonazista, il direttore del KGB, Jurij Vladimirovi\u010d Andropov, autorizz\u00f2 un'operazione per distruggere i resti che erano stati sepolti a Magdeburgo il 21 febbraio 1946. A una squadra sovietica del KGB furono quindi date delle indicazioni dettagliate sulla sepoltura e il 4 aprile 1970 furono segretamente riesumate cinque casse di legno, contenenti i resti di \"dieci o undici corpi [...] in avanzato stato di degrado\"; i resti furono completamente bruciati e frantumati e le ceneri furono gettate nel fiume Biederitz, un affluente del vicino fiume Elba presso il \"Ponte dei Porci\". La squadra era composta dal colonnello Nikolaj Kovalenko, capo della missione, e da due agenti sovietici, a Magdeburgo si aggiunsero anche due soldati tedeschi.\nSecondo Ian Kershaw, i cadaveri di Braun e Hitler erano completamente bruciati quando l'Armata Rossa li trov\u00f2 e solo una mandibola con un intervento odontoiatrico potrebbe essere stata identificata come i resti di Hitler."}
{"id": "2231542", "revid": "287204", "url": "https://it.wikipedia.org/wiki?curid=2231542", "title": "Furia (album)", "text": ""}
{"id": "2231543", "revid": "212348", "url": "https://it.wikipedia.org/wiki?curid=2231543", "title": "Frumento", "text": ""}
{"id": "2231548", "revid": "834", "url": "https://it.wikipedia.org/wiki?curid=2231548", "title": "La Musique de Furia", "text": ""}
{"id": "2231549", "revid": "1305772", "url": "https://it.wikipedia.org/wiki?curid=2231549", "title": "Ugo II del Maine", "text": "Origine.\nFiglio primogenito del conte del Maine, Ugo I (il documento n\u00b0 549 del \"Cartulaire de l'abbaye de Saint-Cyprien de Poitiers, Archives historiques du Poitou Tome III\" certifica che, nel primo anno di regno di Luigi IV di Francia, tra il 936 ed il 937, Ugo (item Hugoni) controfirm\u00f2 assieme al padre, Ugo I (Hugoni comitis), al conte di Poitiers, Guglielmo Testa di Stoppa, e ad altri nobili) e (molto probabilmente) di una figlia del Rorgonide, Goslino II del Maine.&lt;br&gt;Ugo I era il figlio primogenito e unico figlio maschio del conte del Maine, Ruggero I, secondo Flodoardo (Hugoni filio Rotberti) e di Rotilde (871\u00a0\u2013 929), figlia del re dei Franchi occidentali, Carlo il Calvo e di Richilde delle Ardenne (ca. 845-910), figlia del conte Bivin di Vienne (822-877) e della moglie che era la figlia di Bosone di Arles. Secondo la \"Revue historique et arch\u00e9ologique du Maine, tome 63, Catalogue des actes des \u00e9v\u00eaques du Mans jusqu'\u00e0 la fin du XIII si\u00e8cle\", la paternit\u00e0 di Ugo \u00e8 confermata da un documento redatto da Ugo il Grande il 3 maggio 929.\nRiguardo alla paternit\u00e0 di Ugo sono stati sollevati alcuni dubbi in quanto il documento n\u00b0 II del \"Cartulaire du chapitre royal de Saint-Pierre-de-la-Cour du Mans\" cita il conte Ugo II come figlio di Davide; inoltre nella sua \"Chronique de Robert de Torigni, abb\u00e9 de Mont-Saint-Michel, tome II\", Robert de Torigni (Torigni-sur-Vire, 1110 circa \u2013 24 giugno 1186) abate e storico normanno, priore dell'abbazia di Bec e sedicesimo abate di Mont-Saint-Michel, scrivendo degli avvenimenti inerenti al regno di Roberto II di Francia il conte del Maine viene indicato come Davide (David, comes Cenmannensis).&lt;br&gt;Si ritiene che il Torigni abbia fatto confusione, mentre per quel che riguarda il \"Cartulaire du chapitre royal de Saint-Pierre-de-la-Cour du Mans\", si tratta di una citazione contro molte altre che invece citano come conte del Maine Ugo I.\nBiografia.\nAlla morte di suo padre, Ugo I, nel 950 circa, eredit\u00f2 la contea del Maine, senza particolari problemi in quanto discendente sia dalla famiglia degli Ugonidi che da quella dei Rorgonidi e, come suo padre, fu vassallo del marchese \"demarcus\" di Neustria e duca dei Franchi, suo zio, Ugo il Grande.&lt;br&gt;Comunque Il conte del Maine, Ugo II (\"Hugonis comiti Cenomannorum\") controfirm\u00f2 il documento n\u00b0 LXXIII, del \"Cartulaire de l'abbaye de Saint-P\u00e8re de Chartres, Tome I\", datato 25 giugno 954, dove non essendo specificato, n\u00e9 l'ordinale, n\u00e9 la paternit\u00e0, Ugo potrebbe essere sia Ugo II che il padre, Ugo I.\nDopo la morte, avvenuta nel 956, di Ugo il Grande, che aveva lasciato tre figli ancora giovani, Ugo II ne approfitt\u00f2 per rendersi completamente indipendente dal nuovo marchese di Neustria e duca dei Franchi, il figlio maggiore di Ugo il Grande, il cugino, Ugo Capeto. &lt;br&gt;Proprio per questa politica di indipendenza dai Robertingi, Ugo II si alle\u00f2 con i conti di Blois, Tebaldo I e poi col figlio di Tebaldo I, Oddone I, avvicinandosi all'ultimo re di Francia carolingio, Lotario IV e sostenendo i carolingi anche dopo l'ascesa al trono di Francia di Ugo Capeto.&lt;br&gt;Questa politica lo port\u00f2 ad avere un difficile rapporto col vescovo di Mans, Sigfrido che fugg\u00ec dalla contea, sottraendole alcuno territori che facevano parte delle propriet\u00e0 della chiesa di Mans.\nUgo II compare ancora in due donazioni: una del settembre 960, mentre l'altra \u00e8 del febbraio 971.\nNegli \"Actus Pontificum Cenomannis in urbe degentium (Le Mans)\", del periodo 971-997, il conte Ugo II citato due volte, a pag. 353 e a pag 354.&lt;br&gt;Sempre nel periodo 971-997, il conte Ugo II (qui citato come Ugo I), secondo il documento n\u00b0 I del \"Cartulaire du chapitre royal de Saint-Pierre-de-la-Cour du Mans\" fece una donazione ai monaci ed ai canonici della Collegiale Saint-Pierre-La-Cour.\nUgo II mor\u00ec verso il 992 e gli successe il figlio, Ugo, che, in una donazione, la n\u00b0 LXI delle \"Chartes et documents pour servir \u00e0 l'histoire de l'abbaye de Saint-Maixent, Archives historiques du Poitou Tome XVI\", fatta dal duca d'Aquitania, Guglielmo Braccio di Ferro o Guglielmo Fortebraccio (937 \u2013 996), compare gi\u00e0 come conte del Maine.\nMatrimonio e discendenza.\nUgo II dalla moglie, di cui non si conosce n\u00e9 il nome n\u00e9 gli ascendenti (secondo \"Les Seigneurs du Maine\", molto probabilmente, era una donna della casa di Vermandois), ebbe quattro figli:"}
{"id": "2231568", "revid": "104458", "url": "https://it.wikipedia.org/wiki?curid=2231568", "title": "Jimmy Cochran", "text": "Biografia.\nJimmy Cochran proviene da una famiglia di grandi tradizioni nello sci alpino: figlio di Bob, \u00e8 nipote di Mickey il quale, dopo aver allenato personalmente i quattro figli che sarebbero entrati nella nazionale statunitense - oltre a Bob, Lindy, Marilyn e Barbara -, nel 1974 sarebbe divenuto allenatore della stessa squadra nazionale. Anche la generazione di Jimmy avrebbe fornito diversi elementi alla nazionale statunitense, come i suoi cugini Roger Brown, Ryan Cochran-Siegle, Jessica Kelley, Tim Kelley e Robby Kelley.\nStagioni 1998-2005.\nAttivo in gare FIS dal marzo del 1998, Cochran debutt\u00f2 in Nor-Am Cup il 3 gennaio 2000 a Hunter Mountain, senza concludere lo slalom speciale in programma. All'inizio della stagione 2003-2004 ottenne il suo primo podio nel circuito continentale nordamericano (2\u00ba nello slalom speciale di Winter Park del 20 novembre) ed esord\u00ec sia in Coppa del Mondo, il 23 novembre nello slalom speciale di Park City, sia in Coppa Europa, il 2 dicembre nello slalom speciale di \u00c5re, in entrambi i casi senza concludere la prima manche. L'11 marzo 2004 colse a Mont-Tremblant la sua prima vittoria in Nor-Am Cup, ancora in slalom speciale.\nRaccolse i primi punti in Coppa del Mondo con il 14\u00ba posto nello slalom gigante dell'Alta Badia disputato il 19 dicembre 2004; nel 2005 venne convocato per i suoi primi Campionati mondiali, quelli di Bormio/Santa Caterina Valfurva, che chiuse con il 16\u00ba posto nello slalom gigante.\nStagioni 2006-2013.\nNella stagione 2005-2006 ottenne prima il suo unico podio in Coppa Europa (2\u00ba nello slalom speciale dell'Alta Badia del 13 dicembre), poi il suo miglior piazzamento in Coppa del Mondo (7\u00ba nello slalom gigante di Kranjska Gora del 21 dicembre); in seguito rappresent\u00f2 gli Stati Uniti ai XX Giochi olimpici invernali di , dove giunse 12\u00ba nello slalom speciale, e ottenne la sua ultima vittoria in Nor-Am Cup, il 17 marzo nello slalom speciale di Panorama.\nConvocato nuovamente ai Mondiali ad \u00c5re nel 2007, fu 37\u00ba nello slalom gigante e non concluse la prima manche dello slalom speciale. Il 29 novembre dello stesso anno colse a Winter Park il suo ultimo podio in Nor-Am Cup (2\u00ba in slalom speciale), mentre ai Mondiali di Val-d'Is\u00e8re 2009, sua ultima presenza iridata, conquist\u00f2 il suo miglior piazzamento nella competizione, con il 10\u00ba posto nello slalom speciale.\nAi XXI Giochi olimpici invernali di non concluse la prova di slalom speciale. Si conged\u00f2 dalla Coppa del Mondo in occasione dello slalom speciale di Kranjska Gora dell'11 marzo 2012, che chiuse al 25\u00ba posto, e termin\u00f2 l'attivit\u00e0 agonistica disputando uno slalom speciale, valido come gara FIS, a Sunday River il 7 aprile 2013.\nPalmar\u00e8s.\nNor-Am Cup.\nNor-Am Cup - vittorie.\nLegenda:\nGS = slalom gigante\nSL = slalom speciale"}
{"id": "2231569", "revid": "633110", "url": "https://it.wikipedia.org/wiki?curid=2231569", "title": "\u0160koda 15 cm Vz. 1914", "text": "Il 15\u00a0cm Vz. 1914 o 15\u00a0cm schwere Feldhaubitze M. 14 fu un obice costruito per l'Imperial Regio Esercito nel 1914. Oper\u00f2 per tutta la prima guerra mondiale con l'Austria-Ungheria, successivamente fu utilizzato da un certo numero di eserciti dell'Europa centrale e Balcanica.\nLe origini.\nPrima della prima guerra mondiale l'Esercito austroungarico oper\u00f2 attivamente per rimodernare il suo parco di artiglierie, basandosi essenzialmente su progetti \u0160koda, dato che la Boemia faceva parte dell'impero, ed a fianco dell'obice \u0160koda 10 cm Vz. 1916, sviluppato come artiglieria divisionale, venne studiato anche un pezzo di calibro e gittata superiori per l'uso nell'artiglieria di corpo d'armata.\nIl \"Vz. 1914\", non essendo necessari i requisiti di mobilit\u00e0 delle artiglierie divisionali, non era scomponibile in carichi separati per il trasporto in montagna.\nConstatate le limitazioni del modello 14, venne sviluppata una nuova bocca da fuoco di lunghezza leggermente maggiorata, con un munizionamento migliorato per avere una gittata superiore, il nuovo modello fu indicato come \"Vz. 14/16\". Teoricamente il munizionamento dei due modelli era intercambiabile, tuttavia le complicazioni che venivano introdotte nei calcoli di tiro rese praticamente poco utilizzata questa opzione.\nLa tecnica.\nLa bocca da fuoco era su un'anima e da due manicotti, uno di volata ed uno di culatta. La chiusura era con otturatore a cuneo a scorrimento orizzontale, la tenuta dei gas era garantita dal bossolo metallico.\nSotto la bocca da fuoco era posto il sistema di rinculo, variabile automaticamente in funzione dell'angolo di tiro, con riduttore.\nLa culla, che supportava la bocca da fuoco per mezzo di due lisce, era imperniata su un affustino per mezzo di due orecchioni (artiglieria)|, disposti in posizione arretrata, per permettere un maggiore alzo del pezzo. Il preponderante di volata (cio\u00e8 il momento dovuto al fatto che la bocca da fuoco era imperniata in posizione arretrata rispetto al Centro di massa|baricentro) era compensato da due equilibratori che collegavano la culla all'affustino. L'affustino era imperniato sull'affusto inferiore per permettere i movimenti in direzione, mentre i movimenti in elevazione erano ottenuti dal movimento del complesso culla/bocca da fuoco.\nIl \"vz 14\" pezzo era su affusto a coda unica scatolata, fornita di una leva di sollevamento per poter essere mossa da due uomini, l'affusto fu modificato e ridotto di peso nel \"Vz. 14/16\". La bocca da fuoco poteva assumere due posizioni rispetto all'affusto: la prima era usata per il pezzo in batteria, cio\u00e8 pronto allo sparo, o quando il pezzo era trainato con avantreno elastico, mentre la seconda veniva utilizzata quando la bocca da fuoco era caricata su carrello da traino. All'affusto era collegato l'assale, che portava due ruote, nel modello iniziale in legno a 12 raggi, ed era collegato al sistema frenate ed al vomere di fissaggio.\nIl pezzo (cosa non usuale per un'artiglieria di corpo d'armata) era fornito di uno scudo, di cui esistevano due modelli, uno diritto ed uno curvo. Lo scudo aveva uno spessore di 5\u00a0mm. Nei pezzi originali erano previsti due sedili per i serventi fissati allo scudo, sedili che vennero eliminati con il passaggio al traino meccanico.\nL'impiego.\nIl \"Vz. 14\" ed il \"Vz. 14/16\" furono le artiglierie standard per i reggimenti di artiglieria assegnati ai corpi d'armata nell'Esercito austroungarico, con buoni risultati considerando la potenza della granata utilizzata.\nDopo la prima guerra mondiale i pezzi furono utilizzati dall'esercito cecoslovacco (\"hrub\u00e1 hofunice Vz. 14\" e \"Vz. 14/16\"), dall'esercito austriaco, dall'esercito ungherese, dall'esercito jugoslavo (\"Mod. 18/25\"), dall'esercito greco e dall'esercito rumeno. In particolare nell'esercito ungherese i pezzi furono riprogettati portando ai modelli \"M 14/35\" ed \"M 14/39\", che utilizzavano un freno di bocca per ridurre il tormento sull'affusto quando venivano sparate munizioni di potenziale elevato. All'inizio della seconda guerra mondiale erano ancora disponibili molti di questi obici, utilizzati principalmente dalla Wehrmacht con la denominazione di \"sFH M.14 (\u0160koda) 15\u00a0cm\" e, per quelli catturati in Italia dopo l'8 settembre, con le denominazioni \"sFH 400(i)\" e \"sFH 401(i)\".\nL'impiego nel Regio Esercito.\nLa vittoria nella prima guerra mondiale aveva fruttato direttamente come preda bellica all'Italia 281 obici \"vz 14\" e 32 \"vz 14/16\", di questi 142 furono subito alienati, in quanto inefficienti, ma un certo numero di complessi venne ceduto dall'Austria in conto riparazione danni di guerra. Il pezzo fu assunto in servizio nel Regio Esercito con la denominazione \"149/13\".\nDopo l'acquisizione dei pezzi, questi vennero revisionati presso Aresenale di Torino, dove furono adattati al traino meccanico prima con l'adozione di un carrello elastico e successivamente con l'uso di ruote in lamierino stampato. Il nuovo miunzionamento mod 32 permise di allungare la gittata di circa 400 m. Tuttavia l'obice risultava irrimediabilmente svantaggiato rispetto ai pezzi di corpo d'armata utilizzati in altri eserciti.\nAll'inizio della seconda guerra mondiale (ottobre 1939) erano disponibili 490 pezzi, assegnati ai raggruppamenti di artiglieria di corpo d'armata. Il \"149/13\" venne utilizzato contro la Francia (1940), in Africa orientale (una batteria), sul fronte balcanico, sul fronte russo, in Africa settentrionale ed infine in Sicilia (3 gruppi). Nel giugno 1943 erano ancora in linea 24 gruppi armati con questo materiale.\nNel 1942 fu iniziata la sua sostituzione con il 149/19 di produzione nazionale, sostituzione che non era ancora stata completata all'armistizio.\nL'ultimo impiego dell'obice da 149/13 \u00e8 molto recente: fino al 1991, un esemplare svolgeva il ruolo di \"cannone de Gianicolo\"."}
{"id": "2231572", "revid": "451602", "url": "https://it.wikipedia.org/wiki?curid=2231572", "title": "Everybody Knows (John Legend)", "text": "Everybody Knows \u00e8 il terzo singolo estratto dal terzo album di John Legend \"Evolver\". Il singolo \u00e8 stato messo in commercio a partire dal 9 marzo 2009, ma \u00e8 stato reso disponibile per il download digitale e per l'airplay radiofonico, gi\u00e0 alcune settimane prima, permettendo al brano di entrare in alcune classifiche\nIl video.\nIl video musicale prodotto per \"Everybody Knows\" \u00e8 stato trasmesso in anteprima il 20 gennaio 2009. Nel video, Legend cammina da solo per le strade cittadine, mentre l'attenzione del video si concentra su alcune coppie di ogni et\u00e0 intorno al cantante."}
{"id": "2231573", "revid": "124123", "url": "https://it.wikipedia.org/wiki?curid=2231573", "title": "Francesco Porcari", "text": "Biografia.\nNato a Cori, comune dei Monti Lepini affacciante sull'Agro Pontino, studia presso il Liceo Artistico di Via di Ripetta a Roma. Una volta conseguito il diploma completa la sua formazione artistica frequentando l'Accademia di Belle Arti di Roma e specializzandosi nel settore scenografico. Porcari espone le sue opere pittoriche sin dal 1960 e continua per tutta la vita la sua carriera artistica con nuovi dipinti e numerose mostre a carattere nazionale ed internazionale. Dopo aver vissuto e lavorato per lungo tempo a Roma, risiede fino alla morte nel suo paese natale, i cui luoghi sono fonte primaria di ispirazione per le figure ed i paesaggi dei suoi quadri.\nPorcari ha partecipato a numerose iniziative culturali ed artistiche, tra le quali \"Sognando Ulisse\", un esperimento di connubio fra pittura e poesia da cui sono nati un libro contenente le liriche di Nando Pierluisi abbinate a riproduzioni di dipinti del Porcari, e un incontro pubblico fra gli autori del libro stesso (Maurizio Marini, Franco Rispoli, Sabina Vona oltre i sopracitati) il 5 agosto 2006.\nSi spegne presso la sua abitazione di Cori il 18 novembre 2017.\nI temi della pittura.\nFrancesco Porcari \u00e8 stato accostato dalla critica recente alle correnti artistiche del \"citazionismo\" e del \"neomanierismo\", teorizzate rispettivamente da Maurizio Calvesi e da Giuseppe Gatt. Pur essendo quella di Porcari un'arte popolata da elementi dell'antichit\u00e0 e della tradizione, \u00e8 \"il legame profondo e imprescindibile tra il nostro Maestro e il luogo stesso del suo operare\" che, secondo Claudio Strinati, impone che l'analisi della pittura del Porcari sia condotta in piena autonomia rispetto a queste correnti ed agli altri artisti italiani contemporanei.\nLa rievocazione dell'antichit\u00e0, nella visione artistica del pittore, non corrisponde mai a un ritorno anacronistico al passato, n\u00e9 \u00e8 da ridurre a mera citazione intellettuale. Lo spazio in cui si muove l'arte e la vita stessa di Francesco Porcari \u00e8 in continuit\u00e0 reale con il passato dipinto nelle sue tele. Per comprendere questi concetti bisogna tener conto dei luoghi in cui opera l'artista: Cori, cittadina le cui origini si perdono nel mito di Enea (fondata da Dardano secondo la leggenda), dalla cui acropoli, dominata dal Tempio d'Ercole dell'80 d.C., si scorge il profilo del Circeo e altri paesaggi del mito. Una dimensione in cui l'antico \u00e8 conservato intatto ed \u00e8 vissuto come parte del presente in strutture tutt'oggi funzionali come la Chiesa di S.Oliva (XII sec.) che a sua volta si erge sulle colonne di un tempio di Giano del II secolo a.C. Continua Claudio Strinati nell'articolo \"Un mondo oltre il sottobosco. Francesco Porcari e il territorio Latino\": \"senza essere un classicista o un \"citazionista\" nel senso specifico del termine, Francesco Porcari \u00e8, quindi, un pittore attento al patrimonio incommensurabile dell'Antico, di cui presenta una immagine molto personale, derivante da esperienze che risulterebbero poco chiare se non venissero messe in relazione diretta con il luogo dove egli vive e opera\". Accostare oggetti e persone del mondo contemporaneo a figure del mito, eroi e mostri, ed inserire entrambe nei paesaggi lepini, non \u00e8 altro che rispettare la vera natura del territorio in cui vive l'artista. Quello dipinto da Porcari \u00e8 \"un passato avvertito come perenne presente ed influente sui destini degli uomini\".\nIn questo orizzonte in cui si intrecciano mitologia, natura e figure umane, il richiamo all'attualit\u00e0 \u00e8 costante. Non si tratta soltanto della ricorrenza dei volti che fanno parte dell'esperienza quotidiana dell'artista (la sua famiglia, gli abitanti di Cori), \u00e8 soprattutto una meditazione profonda e matura sul percorso che l'uomo moderno ha intrapreso, anche in rapporto al mito. Specialmente nella produzione pi\u00f9 recente, il mito rappresenta per Porcari quello strumento artistico che consente di ordinare i dati provenienti dal caos della realt\u00e0 in uno schema conoscitivo ordinato: esso esiste in quanto fonte di insegnamenti per il presente. La questione \u00e8 stata affrontata da Tullio De Mauro, nel suo intervento \"Il corpo inquieto dei documenti\", rammentando una felice citazione di Nietzsche: \"capiamo meglio il passato perch\u00e9 lavoriamo operosamente nel presente e costruiamo attivamente il nostro avvenire.\" Le composizioni pittoriche di Porcari sottintendono sempre, dunque, una narrazione, una rete di simboli che hanno lo scopo di portare l'attenzione non sul passato da cui essi provengono, ma su di un presente che, nel giudizio del pittore, troppo spesso dimentica l'importanza di cultura e umanesimo. Entrambe forme di conoscenza che Porcari ha fissato come scopo della propria ricerca artistica.\nLo stile.\n\"A mezza via fra De Chirico e Caravaggio\" \u00e8 stato il giudizio di Gianni Caputo sullo stile pittorico di Francesco Porcari, nonch\u00e9 il titolo di un suo articolo dedicato all'artista. Dal Caravaggio deriva, secondo Caputo, \"l'impianto pittorico\", mentre dal De Chirico \"la rivelazione concettuale\". Si ritrovano influssi della pittura metafisica nella disposizione degli elementi sulla tela, nella composizione allusiva dell'immagine, ma anche richiami all'espressivit\u00e0 di Michelangelo Merisi nei volti, in alcune scelte di luce, oltre che nei drappi che spesso invadono lo spazio del dipinto.\nAltri critici hanno invece posto l'accento su di una ambivalenza artistica del pittore, definito \"Un fiammingo nei luoghi di Piranesi\" da Maurizio Calvesi nel suo omonimo saggio. Secondo questa prospettiva, \u00e8 \"fiamminga\" la tendenza di Porcari a dipingere dettagliatamente le figure in primo piano su uno sfondo in sintesi: \"sintetici i piani di fondo, brulicante ci\u00f2 che all'occhio \u00e8 vicino\". \"Quasi un Brueghel dei Velluti o dei fiori\", sempre nelle parole del saggista, \"innestato al muto scenario paesistico del classicismo\", da cui deriva quindi una pittura che \u00e8 sintesi di tradizione fiamminga e italiana.\nAnche la scuola del Manierismo ha avuto influenza sulla pittura di Porcari: importanti lo stile del Rosso Fiorentino e del Pontormo da cui \"trae la sostanza cromatica e strutturale atta a elevare a Storia i volti del nostro tempo\" secondo il giudizio di Franco Pierluisi.\nTutte queste tradizioni pittoriche hanno sicuramente avuto un peso determinante nella creazione di uno stile pittorico personale del Porcari, tuttavia la novit\u00e0 di questo artista sta nella sintesi innovativa che ha saputo operare a partire da queste premesse. Ogni riferimento alla tradizione, a colleghi pittori precedenti o contemporanei, si attua tramite le forme ed i colori del territorio lepino, quindi dell'esperienza concreta, sincera dell'autore.\n\"Sognando Ulisse\".\n\"Sognando Ulisse\" \u00e8 un'iniziativa culturale alla quale ha partecipato Francesco Porcari nel 2006. Essa nasce dal comune impegno di Nando Pierluisi e Francesco Porcari per la creazione di un'opera artistica che unisse alla poesia una controparte visiva. La meditazione sul personaggio mitologico di Ulisse attraverso i secoli e sul senso che pu\u00f2 avere il mito al giorno d'oggi ha prodotto un libro in cui le poesie di Pierluisi si alternano a riproduzioni di dipinti di Francesco Porcari. La raccolta \u00e8 stata presentata il 5 agosto presso il Chiostro di S.Oliva a Cori. Il progetto si propone di dare un impulso alla valorizzazione del territorio e della cultura presente in luoghi, quali i Monti Lepini e il litorale laziale, civilizzati da millenni."}
{"id": "2231581", "revid": "228587", "url": "https://it.wikipedia.org/wiki?curid=2231581", "title": "Everybody Knows", "text": ""}
{"id": "2231583", "revid": "126257", "url": "https://it.wikipedia.org/wiki?curid=2231583", "title": "Aradia, o il Vangelo delle Streghe", "text": "Aradia, o il Vangelo delle Streghe \u00e8 un libro scritto nel 1899 da Charles Godfrey Leland. Il libro \u00e8 un tentativo di descrivere le credenze e i rituali di una oscura tradizione religiosa stregonesca toscana che, afferma Leland, era sopravvissuta per secoli fino alla scoperta della sua esistenza nel decennio del 1890. Vari studiosi hanno contestato la veridicit\u00e0 di tale affermazione. In ogni caso il libro \u00e8 diventato uno dei testi da cui almeno in parte hanno tratto ispirazione i movimenti neopagani della Wicca e della Stregheria.\nIl testo ha una struttura mista. Parte di esso si propone come la traduzione inglese, per mano dell'autore, di un manoscritto originale italiano, il cosiddetto \"Vangelo\". Leland riferisce di averlo ricevuto dalla sua principale fonte di informazioni sulle tradizioni della stregoneria italiana, una donna che lo scrittore chiama Maddalena. Il resto del materiale \u00e8 il frutto delle ricerche di Leland sul folklore e sulle tradizioni italiane, tra cui altre informazioni fornite da Maddalena. Leland venne a conoscenza dell'esistenza del \"Vangelo\" nel 1886 ma Maddalena impieg\u00f2 undici anni per procurargliene una copia. Dopo aver tradotto e sistemato il materiale occorsero altri due anni per la sua pubblicazione. I quindici capitoli descrivono le origini, le credenze, i rituali e gli incantesimi tradizionali della stregoneria pagana italiana. La figura centrale di quella religione \u00e8 la Dea Aradia, venuta sulla terra per insegnare la pratica della stregoneria ai contadini perch\u00e9 si opponessero ai signori feudali e alla Chiesa Cattolica Romana.\nL'opera di Leland rest\u00f2 poco conosciuta fino agli anni cinquanta, quando iniziarono a essere discusse anche varie altre teorie sulla sopravvivenza di rituali pagani. \"Aradia\" inizi\u00f2 a essere valutato nel pi\u00f9 ampio contesto di tali teorie e affermazioni. Gli studiosi sono divisi; alcuni valutano false le affermazioni di Leland sulle origini del manoscritto, mentre altri ne sostengono l'autenticit\u00e0 e lo considerano una documentazione unica sulle credenze popolari. Oltre ad aver attirato l'attenzione degli studiosi, \"Aradia\" inizi\u00f2 a occupare un ruolo importante nella tradizione della Wicca gardneriana e dei suoi rami collaterali, sia perch\u00e9 fu usata come mezzo di prova della sopravvivenza in Europa della tradizione pagana, sia perch\u00e9 alcuni passaggi del primo capitolo del libro furono impiegati come ispirazione per scrivere alcuni testi di quella religione. A seguito del rinnovato interesse nei confronti del testo, questo \u00e8 diventato di facile reperibilit\u00e0 grazie a numerose ristampe presso vari editori.\nLe origini e le pubblicazioni.\nCharles Godfrey Leland era uno scrittore e studioso del folklore statunitense e trascorse vari anni a Firenze compiendo studi e ricerche sul folklore italiano. \"Aradia\" \u00e8 uno dei frutti di tali ricerche. Anche se il nome a cui generalmente ci si riferisce quando si parla di \"Aradia\" \u00e8 quello di Leland, il manoscritto che ne costituisce il corpo centrale viene attribuito alle ricerche di una donna italiana che Leland e la sua biografa, la nipote Elizabeth Robins Pennell, chiamano Maddalena. Secondo lo studioso del folklore Roma Lister, contemporaneo e amico di Leland, il vero nome di Maddalena era Margherita Taleni o Zaleni, e si trattava di una \"strega\" fiorentina che sosteneva di essere di discendenza etrusca e di conoscere gli antichi rituali.\nMaddalena, nella corrispondenza con Leland, si firmava \"Maddalena Talenti\".\nLeland dice di aver incontrato Maddalena nel 1886 e che per diversi anni essa divenne la sua principale fonte per quanto riguardava il folklore italiano. La descrive come un'appartenente a una tradizione magica che stava per scomparire; scrive che \"grazie alla sua lunga pratica... aveva capito perfettamente quello che volevo e come riuscire a carpirlo da quelle come lei.\" Ricevette dalla donna diverse centinaia di pagine di materiale, che incluse nei suoi libri \"Etruscan Roman Remains in Popular Tradition\", \"Legends of Florence Collected From the People\" e infine \"Aradia\". Leland scrisse che aveva \"capito che esisteva un manoscritto che fissava i principi della dottrina della stregoneria italiana\" nel 1886 e aveva pregato Maddalena di trovarlo. Undici anni dopo, il 1\u00ba gennaio 1897, Leland ricevette una copia del \"Vangelo\" per posta. Il testo era scritto a mano da Maddalena e si convinse di essere entrato in possesso di un documento autentico dell'\"Antica religione\" delle streghe, spiegando per\u00f2 di non sapere se provenisse da fonti orali o scritte. La corrispondenza tra Maddalena e lo scrittore rivela che ella intendeva sposarsi ed emigrare negli Stati Uniti e che il \"Vangelo\" fu l'ultima cosa che Leland ricevette da lei.\nLa traduzione e rielaborazione di Leland fu completata all'inizio del 1897 e presentata a David Nutt per la pubblicazione. Trascorsero due anni, alla fine dei quali Leland scrisse a Nutt chiedendo la restituzione del manoscritto per poterlo presentare a un'altra casa editrice. La richiesta spinse Nutt ad accettare di pubblicare il libro, che usc\u00ec nel luglio 1899 con una piccola tiratura. Lo scrittore seguace della Wicca Raymond Buckland sostiene di essere stato il primo a ristampare il libro nel 1968 con la sua casa editrice \"Buckland Museum of Witchcraft press\", ma in realt\u00e0 una ristampa britannica era stata fatta all'inizio degli anni sessanta dai due \"Wiccens\" Charles Cardell (\"Rex Nemorensis\") e Mary Cardell. Da allora il testo \u00e8 stato ripetutamente dato alle stampe da diversi editori.\nSolo a cavallo degli anni ottanta/novanta del Novecento il libro venne tradotto dall'inglese in italiano in copie ciclostilate, circolanti tra gli appassionati, per infine venire pubblicato per la prima volta anche nel nostro paese.\nContenuto.\nLeland scrive che, dopo undici anni di ricerche, non fu sorpreso dai contenuti del \"Vangelo\". Era abbastanza precisamente quanto si aspettava, eccetto il fatto che non pensava includesse dei passaggi in \"prosa-poesia\". Nell'appendice Leland commenta \"Credo anche che in questo Vangelo delle streghe ci sia un credibile abbozzo perlomeno della dottrina e dei riti osservati durante i sabba. Adoravano divinit\u00e0 proibite e praticavano riti vietati, ispirati tanto a una forma di ribellione contro la societ\u00e0 quanto alle loro passioni personali\".\nIl risultato finale del lavoro di Leland fu un volume di piccole dimensioni. Organizz\u00f2 il materiale in quindici capitoli, aggiungendo una breve prefazione e un'appendice finale. La versione pubblicata include anche delle note e, in vari passi, anche il testo italiano originale che aveva tradotto. La maggior parte del testo di \"Aradia\" si compone di incantesimi, benedizioni e formule rituali, ma comprende anche racconti e miti che suggeriscono vi sia un'influenza sia dell'antica mitologia romana che del cattolicesimo. Tra i protagonisti dei miti vi sono Diana, una divinit\u00e0 solare chiamata Lucifero, il Caino della Bibbia, una divinit\u00e0 lunare e la figura messianica di Aradia. La stregoneria del \"Vangelo delle streghe\" \u00e8 sia un formulario per lanciare incantesimi che il testo di una sorta di \"contro-religione\" anti-gerarchica in opposizione alla Chiesa Cattolica.\nTematiche.\nInteri capitoli di \"Aradia\" sono dedicati a rituali e formule magiche. Tra questi incantesimi per ottenere l'amore (Capitolo VI), una scongiurazione da recitare quando si trova una pietra bucata o una pietra rotonda per trasformarla in un amuleto per ottenere il favore di Diana (Capitolo IV), e il modo per consacrare farina e altri alimenti per una festa rituale in onore di Diana, Aradia e Caino (Capitolo II). La parte narrativa occupa la minoranza del testo e si compone di brevi racconti e leggende sulla nascita della religione delle streghe e sulle gesta dei loro dei. Leland riassume questi miti nell'appendice, scrivendo \"Diana \u00e8 la Regina delle Streghe; \u00e8 associata a Erodiade (Aradia) nelle sue relazioni con la stregoneria; gener\u00f2 un figlio da suo fratello il Sole (Lucifero); come divinit\u00e0 lunare \u00e8 in qualche modo associata a Caino, che \u00e8 prigioniero sulla luna. Le streghe di un tempo erano persone oppresse dal regime feudale che tentavano di vendicarsi in ogni modo e che facevano orge in onore di Diana che la Chiesa definiva come l'eredit\u00e0 di Satana\". Diana non \u00e8 l'unica dea delle streghe ma nel capitolo III \u00e8 presentata come una divinit\u00e0 creatrice che si divide tra luce e oscurit\u00e0. Dopo aver generato Lucifero, Diana lo seduce assumendo la forma di un gatto, e finendo poi per generare Aradia, la loro figlia. Diana dimostra la potenza delle sue arti magiche creando \"\"i cieli, le stelle e la pioggia\" e diventando la \"Regina delle Streghe\".\nIl capitolo I presenta le prime streghe come schiave che sono sfuggite ai propri padroni che iniziano delle nuove vite come \"ladre e persone malvagie\". Diana manda loro sua figlia Aradia per insegnare a queste ex schiave la stregoneria, della quale possono usare la potenza per \"distruggere la malvagia stirpe degli oppressori\". Le allieve di Aradia diventano cos\u00ec le prime streghe e perpetueranno quindi l'eredit\u00e0 di Diana. Leland fu colpito da questa cosmogonia: \"in tutte le altre Scritture di tutti i popoli \u00e8 l'uomo... a creare l'universo; Nella societ\u00e0 delle streghe \u00e8 la femmina a rappresentare il principio fondamentale\"\".\nLa struttura.\n\"Aradia\" \u00e8 composto di quindici capitoli, i primi dieci dei quali sono presentati come la traduzione di Leland del \"Vangelo\" manoscritto datogli da \"Maddalena\". La sezione, composta principalmente da incantesimi e rituali, \u00e8 anche la fonte della maggior parte dei miti e dei racconti contenuti nel testo. Alla fine del capitolo I c'\u00e8 il passo in cui Aradia istruisce le sue seguaci su come praticare la stregoneria.\nI primi dieci capitoli non sono solo la diretta traduzione del \"Vangelo\"; Leland fornisce anche i suoi commenti e annotazioni su alcuni passaggi, mentre il capitolo VII \u00e8 composto da altro materiale relativo al folklore italiano raccolto da Leland. Il medievalista Robert Mathiesen sostiene polemicamente che in realt\u00e0 il manoscritto costituisca una parte minore dell'\"Aradia\", dicendo che solo i capitoli I, II e la prima met\u00e0 del IV corrispondano alla descrizione del manoscritto fatta da Leland, e suggerendo che il resto del materiale provenga da testi diversi raccolti da Leland tramite \"Maddalena\".\nI rimanenti cinque capitoli contengono in tutta evidenza altro materiale che Leland credeva avesse una certa attinenza con il \"Vangelo\", acquisito durante la sua ricerca sulla stregoneria italiana, in particolare mentre stava lavorando a \"Etruscan Roman Remains\" e \"Legends of Florence\". I temi affrontati in questi capitoli aggiuntivi si differenziano sotto vari profili dai primi dieci, e Leland li include in parte per \"confermare il fatto che l'eredit\u00e0 di Diana coesistette per un lungo periodo con la Cristianit\u00e0\".\nIl capitolo XV, ad esempio, presenta un incantesimo per evocare Laverna per mezzo dell'utilizzo di un mazzo di carte da gioco. Leland motiva la sua inclusione notando che Diana, come \u00e8 ritratta nell\"'Aradia\", viene adorata dai fuorilegge e Laverna era le dea romana dei ladri.\nIn diversi punti Leland lascia il testo italiano che stava traducendo. Secondo Mario Pazzaglini, autore della traduzione del 1999, il testo italiano presenta lettere o parole mancanti ed errori grammaticali ed \u00e8 scritto in italiano standard invece che nel dialetto locale che sarebbe lecito aspettarsi. Pazzaglini conclude che l'\"Aradia\" rappresenta del materiale tradotto in italiano dal dialetto e quindi nuovamente tradotto in inglese, creando cos\u00ec un'accumulazione di testi, alcuni dei quali riportati in modo errato. Leland stesso defin\u00ec il testo \"una raccolta di cerimoniali, incantesimi e testi tradizionali\", descrivendo il proprio lavoro come un tentativo di raccogliere materiale \"di curiosi e interessanti resti della tradizione orale latina ed etrusca\" che temeva sarebbero andati perduti. Non esiste alcuna continuit\u00e0 o coesione narrativa neppure nelle parti che Leland attribuisce al \"Vangelo\". Tale mancanza di coesione, questa \"inconsistenza\" secondo lo studioso delle religioni Chas S. Clifton \u00e8 un argomento a sostegno dell'autenticit\u00e0 del testo, dal momento che non mostra di essere stato in alcun modo \"aggiustato... per i futuri acquirenti del libro\".\nControversie sul testo.\nLo scritto di Leland afferma senza alcun dubbio che \"Le streghe costituiscono tuttora una frammentata societ\u00e0 segreta o setta, che definiscono i seguaci dell'Antica Religione, e che in Romagna ci sono interi paesi in cui tutti gli abitanti sono pagani\". Partendo da tale convinzione Leland ipotizz\u00f2 che \"L'esistenza di una religione presuppone la presenza di una Scrittura, e in questo caso si potrebbe ammettere, quasi senza doverlo neppure verificare, che il Vangelo delle Streghe \u00e8 un'opera davvero antica... con ogni probabilit\u00e0 la traduzione di un qualche testo di epoca latina pi\u00f9 o meno tarda.\"\nLe affermazioni di Leland sulla genuinit\u00e0 del manoscritto, o addirittura il fatto stesso che lo abbia effettivamente ricevuto, sono state poste in discussione. Dopo la pubblicazione avvenuta nel 1921 di \"The Witch-cult in Western Europe\" di Margaret Murray, che ipotizzava che la caccia alle streghe fosse in realt\u00e0 stata una persecuzione diretta contro una forma sopravvissuta di religione pagana, nel 1929 il libro della statunitense Theda Kenyon \"Witches Still Live\" mise in connessione le tesi della Murray con la religione delle streghe di \"Aradia\". Le argomentazioni portate contro la Murray finirono per comprendere anche argomentazioni che si dirigevano contro Leland. lo studioso della stregoneria Jeffrey Burton Russell dedic\u00f2 parte del suo libro, pubblicato nel 1980, \"A History of Witchcraft: Sorcerers, Heretics and Pagans\" alla confutazione di quanto scritto in \"Aradia\", delle tesi della Murray e de \"La Sorci\u00e8re\" di Jules Michelet (1862), altro testo che teorizzava che la stregoneria fosse in realt\u00e0 una religione sommersa. \"A Razor for a Goat\" dello storico Elliot Rose liquid\u00f2 \"Aradia\" come una raccolta di incantesimi che tentavano senza riuscirci di descrivere una religione. Nel suo \"Triumph of the Moon\" lo storico Ronald Hutton riassume la disputa sostenendo che potrebbe avere tre possibili soluzioni:\nHutton \u00e8 scettico, non solo riguardo all'esistenza della religione che \"Aradia\" sostiene di descrivere, ma anche sull'esistenza di \"Maddalena\", e suggerisce che \u00e8 pi\u00f9 probabile che Leland abbia scritto tutta la storia da solo piuttosto che si sia fatto gabbare cos\u00ec facilmente da una fattucchiera italiana.\nClifton si distacca dalla posizione di Hutton, scrivendo che equivale a un'accusa di \"grave truffa letteraria\" portata con un argumentum ad ignorantiam perch\u00e9 una delle principali obiezioni di Hutton \u00e8 che \"Aradia\" \u00e8 diverso da qualsiasi altro testo finora ritrovato della letteratura medievale.\nAnche Mathiesen rifiuta la terza ipotesi, sostenendo che mentre i brani del libro scritti in inglese erano stati profondamente revisionati durante il processo di scrittura, le parti in italiano, al contrario, quasi non erano state toccate, tranne piccoli ritocchi \"esattamente del tipo che avrebbe fatto un correttore di bozze confrontando la propria copia con l'originale\". Quest'osservazione porta Mathisen a concludere che Leland stava lavorando su un ancora esistente originale italiano che descrive come \"autentico ma non rappresentativo\" di una tradizione popolare pi\u00f9 vasta. L'antropologa Sabina Magliocco prende in considerazione la prima opzione, ovvero che il manoscritto di Leland descriva una tradizione popolare che fa riferimento a Diana e al culto di Erodiade nel suo articolo \"Who Was Aradia? The History and Development of a Legend\". La Magliocco scrive che \"Aradia\" \"potrebbe rappresentare la versione del XIX secolo della leggenda dei culti di Erodiade, che incorpora materiali di epoca pi\u00f9 tarda, influenzati dal satanismo medievale: la presenza di \"Lucifero\", il diavolo cristiano, la pratica della magia, le danze eseguite nudi sotto la luna piena\".\nL'influenza sulla Wicca e sulla Stregheria.\nLa Magliocco definisce \"Aradia\" \"il primo vero testo della rinascita della stregoneria nel XX secolo\" e il libro \u00e8 in effetti ripetutamente citato come estremamente importante per lo sviluppo del culto Wicca.\nIl testo apparentemente conforta la tesi di Margaret Murray che la stregoneria della prima epoca moderna e del Rinascimento rappresenti le usanze sopravvissute di antiche credenze pagane; dopo la pretesa di Gerald Gardner di aver incontrato seguaci della religione delle streghe nell'Inghilterra del XX secolo le opere di Michelet, della Murray e di Leland furono d'aiuto per sostenere perlomeno la possibilit\u00e0 che un simile culto possa essere davvero sopravvissuto.\nL'\"Incarico della Dea\", un'importante forma di liturgia usata nei rituali della Wicca, \u00e8 ispirata al discorso di Aradia presente nel primo capitolo del libro. Parti del discorso comparvero in una delle prime versioni del rituale della Wicca gardneriana. Secondo Doreen Valiente, una delle sacerdotesse del culto gardneriano, Gardner rimase sorpreso del fatto che la Valiente stessa si fosse accorta che il materiale proveniva dal libro di Leland. La Valiente quindi decise di riscrivere il passaggio sia in prosa che in versi, mantenendo comunque la metrica tradizionale di \"Aradia\". Alcune tradizioni Wicca si servono del nome \"Aradia\", o Diana, per riferirsi alla dea o alla Regina delle Streghe, e Hutton scrive che i primi rituali gardneriani usavano il nome \"Airdia\", una deformazione di Aradia. Hutton inoltre suggerisce che la ragione per cui la Wicca comprende pratiche di nudit\u00e0 rituale sia uno dei versi presenti in \"Aradia\":\n&lt;poem&gt;\n\"Sarete liberi della schiavit\u00f9!\nE cos\u00ec diverrete tutti liberi!\nPer\u00f2 uomini e donne\nSarete tutti nudi, per fino.\nChe non sar\u00e0 morto l'ultimo\nDegli oppressori e morto...\"&lt;/poem&gt;\nAccettando \"Aradia\" come l'origine di tale pratica, Robert Chartowich mette in evidenza la traduzione del 1998 di Pazzaglini, argomentando che la nudit\u00e0 rituale nella Wicca derivi dalla cattiva traduzione di queste righe da parte di Leland, che aveva aggiunto la formula \"In your rites\" (It. \"Nei vostri riti\") in realt\u00e0 assente.\nEsistono peraltro accenni di epoca precedente alla nudit\u00e0 rituale tra le streghe italiane. La storica Ruth Martin afferma che era pratica comune restare \"\"nude con i capelli sciolti sulle spalle\" mentre recitavano gli incantesimi. Jeffrey Burton Russell osserva che \"Una donna chiamata Marta venne torturata a Firenze verso il 1375; era accusata di aver disposto delle candele intorno a un piatto, di essersi tolta i vestiti e di essere rimasta nuda di fronte al piatto facendo dei gesti magici\". Lo storico Franco Mormando cos\u00ec parla di una strega italiana:\"Ed ecco che durante le prime ore della notte, questa donna apre la porta che d\u00e0 sull'orto, esce completamente nuda con i capelli sciolti e inizia a fare gesti magici e recitare incantesimi...\"\"\n\"Aradia\" non \u00e8 stata accolto dalla comunit\u00e0 neopagana solo in termini positivi. Clifton sostiene che testi moderni che pretendono di svelare la tradizione stregonesca pagana italiana, ad esempio quelli di Leo Martello e Raven Grimassi, devono essere messi in contrapposizione e confrontati con quanto c'\u00e8 scritto in \"Aradia\". Inoltre afferma che il cattivo rapporto con \"Aradia\" possa essere dovuto a una certa \"insicurezza\" tra i neopagani riguardo alla pretesa del movimento di interpretare un'autentica religione riemersa dal passato.\nLa Valiente d\u00e0 un'altra spiegazione per la reazione negativa di alcuni neopagani nei confronti del testo, ovvero che l'identificazione di Lucifero come Dio delle Streghe presente in \"Aradia\" sia una cosa troppo \"difficile da digerire\" per seguaci della Wicca abituati al paganesimo romantico e moderato di Gardner, e molto determinati a negare qualsiasi relazione tra la stregoneria e il satanismo.\nClifton scrive che \"Aradia\" influenz\u00f2 soprattutto i capi del movimento wiccan degli anni cinquanta e sessanta, ma che al giorno d'oggi il libro non compare pi\u00f9 nella lista delle letture consigliate dagli adepti ai neofiti, n\u00e9 viene particolarmente citato nelle opere neopagane di pi\u00f9 recente realizzazione. La nuova traduzione inglese del libro del 1988 ha un'introduzione scritta dallo scrittore wiccano Stewart Farrar, che sostiene l'importanza di \"Aradia\" scrivendo che \"L'abile ricerca di Leland su una tradizione morente ha dato un importante contributo a una che vive ed \u00e8 in crescita.\""}
{"id": "2231591", "revid": "287204", "url": "https://it.wikipedia.org/wiki?curid=2231591", "title": "Furia (romanzo)", "text": ""}
{"id": "2231592", "revid": "767487", "url": "https://it.wikipedia.org/wiki?curid=2231592", "title": "Mimmo Dei", "text": "Pilota dilettante con buoni piazzamenti negli anni Trenta, divenne in seguito concessionario Maserati a Roma; specializzato in vetture da competizione, fond\u00f2 la Scuderia Centro Sud, attiva tra il 1956 e il 1965, che divenne la pi\u00f9 nota d'Italia nelle corse per vetture monoposto e Sport.\nAttraverso la sua scuola di pilotaggio e l'attivit\u00e0 nei Gran premi di Formula Uno, la Scuderia Centro Sud riusc\u00ec a lanciare piloti come Lorenzo Bandini, Joakim Bonnier e Masten Gregory.\nOstacolato, piuttosto che aiutato, dalle istituzioni sportive italiane dedicate all'automobile, Mimmo Dei ha dovuto cercare prevalentemente all'estero i fondi per sviluppare la propria attivit\u00e0. Nel mondo delle corse fu identificato come \"inventore di uomini\".\nNel 1974 il settimanale specializzato \"AutoSprint\" lo premi\u00f2 con il \"Casco d'oro\" per la sua carriera e per aver valorizzato numerosi giovani piloti, italiani e stranieri, aiutandoli a mettersi in luce.\nNel 2008 la Casa editrice Fucina ha dato alle stampe il manoscritto autobiografico di Mimmo Dei, intitolandolo \"Dei Ex Machina\", dove l'imprenditore italiano racconta la sua intensa avventura di pilota, concessionario e titolare di scuderia."}
{"id": "2231595", "revid": "33689", "url": "https://it.wikipedia.org/wiki?curid=2231595", "title": "Apama I", "text": "Biografia.\nApama proveniva dalla Sogdiana ed era forse figlia di Spitamene; nel 324 a.C. spos\u00f2 a Susa, nel corso dei matrimoni collettivi voluti da Alessandro Magno, Seleuco I Nicatore, il quale le dedic\u00f2 numerose citt\u00e0.\nApama diede a Seleuco due figlie (Apama e Laodice) e due figli (Antioco, erede del trono seleucide, ed Acheo).\nMor\u00ec prima del marito, che si rispos\u00f2 con Stratonice, figlia di Demetrio Poliorcete."}
{"id": "2231601", "revid": "287204", "url": "https://it.wikipedia.org/wiki?curid=2231601", "title": "Etienne de Silhouette", "text": ""}
{"id": "2231605", "revid": "767487", "url": "https://it.wikipedia.org/wiki?curid=2231605", "title": "Jan Palfijn", "text": "Autore di diversi trattati di anatomia e ostetricia, \u00e8 considerato l'inventore del forcipe.\nBiografia.\nFiglio di un chirurgo-barbiere fiammingo, dal quale apprese le prime nozioni di medicina, impar\u00f2 da autodidatta il francese e il latino, dedicandosi fin da giovanissimo a studi ed esperimenti sul corpo umano. La memorialistica vuole, a tal riguardo, che, sorpreso a disseppellire un cadavere da poco inumato, fu costretto a scappare dal luogo natale per rifugiarsi a Gand, dove per\u00f2 pot\u00e9 seguire la scuola di chirurgia. In seguito, complet\u00f2 i suoi studi a Parigi, sotto la protezione e l'amicizia del chirurgo Jean Devaux.\nRientrato in Belgio, si trasfer\u00ec ad Ypres, dove nel 1675 ottenne l'abilitazione dalla corporazione dei chirurghi-barbieri e dove, nel novembre dell'anno successivo, si spos\u00f2. La precariet\u00e0 del lavoro lo costrinse a ristabilirsi a Gand. Qui, tuttavia, per ottenere l'autorizzazione ad esercitare la professione, dovette svolgere tre anni di praticantato presso un medico. Riusc\u00ec infine ad ottenerla, superando un apposito esame, soltanto nel 1696, con alle spalle oltre 45 anni, la met\u00e0 dei quali dedicati allo studio del corpo umano.\nLa sua prima opera, pubblicata in lingua fiamminga nel 1701, e in seguito pi\u00f9 volte ripubblicata, anche in tedesco e in francese, fu la \"Nuova Osteologia\" - in cui esplicitava tutte le sue cognizioni sulla natura, la conformazione e le malattie delle ossa - che gli permise di accedere all'insegnamento nella scuola di chirurgia di Gand. Nel 1710 poi usc\u00ec, stampato a Leida, il trattato sull\"'Anatomia chirurgica\" che, considerato il primo studio del genere, influenz\u00f2 la scienza chirurgica per buona parte del Settecento. Vi descrisse, oltre alle parti del corpo umano, le alterazioni che potevano intervenire nei vari organi a causa delle malattie e i migliori interventi chirurgico-operatori allora conosciuti per risolverle. \nNel 1727, recatosi a Parigi per la presentazione della pubblicazione francese del trattato (su cui si fonder\u00e0 la versione italiana, uscita nel 1758), present\u00f2 al mondo accademico-scientifico la sua invenzione, il forcipe, mediante una dimostrazione pratica. In effetti, nel corso dei suoi studi, aveva condotto numerose osservazioni in particolare sugli organi genitali femminili. Fu molto discussa, peraltro, l'osservazione del Palfijn a proposito del modo di secernere un feto in una donna nel corso di ben 22 anni."}
{"id": "2231608", "revid": "3732", "url": "https://it.wikipedia.org/wiki?curid=2231608", "title": "Patti lateranensi", "text": ""}
{"id": "2231631", "revid": "729019", "url": "https://it.wikipedia.org/wiki?curid=2231631", "title": "Sindrome di Smith-Lemli-Opitz", "text": "La sindrome di Smith-Lemli-Opitz (o sindrome SLO) \u00e8 una sindrome autosomica recessiva, che causa malformazioni congenite multiple e ritardo mentale.\nLa malattia si pu\u00f2 manifestare con fenotipi pi\u00f9 o meno gravi, tanto che prima veniva distinta in tipo 1 pi\u00f9 lieve e 2 pi\u00f9 grave. La patologia \u00e8 causata dalla mutazione di un gene sul braccio q del cromosoma 11, che codifica per l'enzima 7-deidrocolesterolo reduttasi: la SLOS \u00e8 dovuta a un difetto della sintesi del colesterolo secondaria alle mutazioni del gene DHCR7 (11q13.4), che causa un deficit dell'enzima 3 beta-idrossisteroido-delta 7-reduttasi, che converte il 7-deidrocolesterolo (7DHC) in colesterolo. La diagnosi si basa sul riscontro di un aumento dei valori di 7DHC nel plasma o nei tessuti.\nCaratteristica degli individui affetti dalla malattia \u00e8 la scarsa presenza di colesterolo e l'alta quantit\u00e0 di 7-deidrocolesterolo."}
{"id": "2231635", "revid": "2096950", "url": "https://it.wikipedia.org/wiki?curid=2231635", "title": "Alessio Vinci", "text": "Nato in Lussemburgo da genitori italiani (il padre Enrico, messinese e gi\u00e0 segretario generale del Parlamento europeo, e madre veneziana), \u00e8 stato a lungo corrispondente dall'estero della CNN, con cui ha collaborato per quasi vent'anni.\nil 24 febbraio 2009 ha esordito alla conduzione televisiva - facendosi conoscere anche al pubblico italiano - presentando il talk show di Canale 5 \"Matrix\", che ha guidato fino al 31 maggio 2012. Dopo aver lasciato Mediaset, ha lavorato per breve tempo ad Agon Channel per poi diventare capo della comunicazione Alitalia e in seguito capo della comunicazione istituzionale in TIM fino al 19 novembre 2018.\nBiografia.\nAlessio Vinci \u00e8 nato in Lussemburgo da Enrico, che dal 1986 ha ricoperto l'incarico di segretario generale e dal 1999 quello di direttore generale del Parlamento europeo, e da madre veneziana. Ha studiato Scienze politiche all'Universit\u00e0 degli Studi di Milano, senza per\u00f2 conseguire la laurea. Si \u00e8 poi trasferito con una borsa di studio ad Atlanta, negli Stati Uniti d'America, dove ha iniziato a lavorare per l'emittente televisiva CNN.\nGrazie alle varie lingue imparate nell'infanzia (l'italiano, il francese, l'inglese, il tedesco e il russo), si occupa prevalentemente degli esteri. Fra il 1991 e il 1996 \u00e8 stato corrispondente da Mosca, assistendo al putsch di agosto, alla crisi costituzionale del 1993 e si \u00e8 occupato anche della prima guerra cecena. Ha ricevuto un \"ACE Award\" per la copertura delle Elezioni presidenziali in Russia del 1996.\nFra il 1999 e il 2001 \u00e8 stato il corrispondente da Belgrado, assistendo ai bombardamenti NATO e alla caduta di Slobodan Milo\u0161evi\u0107, vincendo per questo l'Edward Murrow Award. \u00c8 stato in seguito per tre anni il corrispondente da Berlino, occupandosi di Russia, Balcani, Africa, Europa centrale e orientale. Nel 2001 ha passato un periodo a New York dopo gli attentati dell'11 settembre e in Afghanistan, dopo l'invasione statunitense. Dal 2001 \u00e8 il corrispondente da Roma, dove nel 2005 si \u00e8 occupato della morte di Giovanni Paolo II, dei funerali e del successivo conclave: lo stesso anno ha vinto il Premio Maria Grazia Cutuli (organizzato dal \"Corriere della Sera\" in collaborazione con il comune di Santa Venerina). Dal 13 giugno 2006 \u00e8 iscritto all'albo dell'Ordine dei giornalisti come pubblicista.\nIl 16 febbraio 2009 lascia la CNN per passare a Mediaset succedendo, dal 24 febbraio, a Enrico Mentana nella conduzione di \"Matrix\", programma televisivo di attualit\u00e0 e approfondimento giornalistico in onda nella seconda serata di Canale 5: questo incarico termina definitivamente il 31 maggio 2012. Insieme a Sabrina Scampini, dal 7 al 28 ottobre 2012, per quattro puntate, ha condotto la trasmissione \"Domenica Live\" su Canale 5 ma poi entrambi, a causa dei bassi ascolti, dal 4 novembre 2012 sono stati sostituiti da Barbara D'Urso.\nNel gennaio 2013 \u00e8 passato al TG5, ma dopo circa sei mesi decide di terminare ogni rapporto lavorativo con Mediaset (formalmente dimettendosi dall'incarico di \"vicedirettore Videonews\", ruolo che ricopriva dal 2009) a causa di alcuni dissidi con i vertici aziendali.\nAd agosto 2013 approda alla televisione albanese \"Agon Channel\", e a settembre ne diventa direttore editoriale fino alla conclusione dell'esperienza albanese a luglio 2014.\nL'8 gennaio 2016 \u00e8 stato nominato capo della comunicazione di Alitalia e direttore editoriale del periodico \"Ulisse\".\nNel 2016 gli \u00e8 stato attribuito alla Camera dei deputati il Premio America della Fondazione Italia USA.\nDall'ottobre 2017 al 19 novembre 2018 \u00e8 stato a capo della comunicazione istituzionale alla TIM. Successivamente nel 2019 si \u00e8 trasferito a Zurigo per assumere l'incarico di responsabile della comunicazione di Zurich Insurance Group."}
{"id": "2231647", "revid": "402993", "url": "https://it.wikipedia.org/wiki?curid=2231647", "title": "Progresso Basket Castel Maggiore 2003-2004", "text": "Questa voce raccoglie le informazioni riguardanti il Progresso Castel Maggiore nelle competizioni ufficiali della stagione 2003-2004.\nLa squadra era conosciuta in quell'annata con denominazione FuturVirtus e sponsorizzata Carisbo, ha preso parte al campionato professionistico italiano di pallacanestro di Legadue.\nA seguito della mancata partecipazione della Virtus Bologna ai campionati professionistici, il nuovo patron Claudio Sabatini aveva acquisito la societ\u00e0 castelmaggiorese targandola FuturVirtus, per farne la continuazione storica del club virtussino. Alla fine della stagione il club fu rinominato \u201cVirtus Pallacanestro Bologna\u201d, di fatto cedendo il titolo sportivo alla nuova societ\u00e0 e cessando di esistere."}
{"id": "2231652", "revid": "1431409", "url": "https://it.wikipedia.org/wiki?curid=2231652", "title": "Alessandra Bellini", "text": "Biografia.\nDebutta nelle fiction televisive e in film gi\u00e0 da giovanissima.\nPrende subito parte a spot pubblicitari, tra i quali quello della SIP (l'azienda monopolistica dei telefoni, poi divenuta Telecom Italia) in cui ripeteva in continuazione la frase \"Mi ami? Ma quanto mi ami? Mi pensi? Ma quanto mi pensi?\", poi divenuta un tormentone.\nNel 1993 ha recitato nella miniserie televisiva \"Una vita in gioco\" con Mariangela Melato, in \"Pazza famiglia\" e \"Pazza famiglia 2\" (in cui interpreta \"Valeria\" la figlia di Enrico Montesano) ed in \"Un medico in famiglia\".\nNegli anni novanta \u00e8 stata anche sul grande schermo con le pellicole \"Con rabbia e con amore\" e \"Tifosi\" (in cui ha interpretato la figlia di Christian De Sica).\nSu Rai Uno ha condotto il programma per bambini \"La Banda dello Zecchino\".\nTra il 2001 ed il 2003 ha condotto prima \"Zona Franka\" su Rai3 e poi la trasmissione musicale \"Top of the Pops\", il sabato pomeriggio su Rai 2, a fianco di Alvin. Nello stesso periodo ha lavorato al film \"I banchieri di Dio\".\nNel 2007 si \u00e8 laureata con 110/110 e lode in Lettere e filosofia, tesi in Storia e Critica del Cinema, presso l'Universit\u00e0 di Roma \"La Sapienza\". Nel 2008 ha preso parte a \"Tutti pazzi per amore\", dove interpreta il personaggio di \"Chiara\".\nVita privata.\n\u00c8 fidanzata con l'attore Gianluca Cortesi."}
{"id": "2231660", "revid": "131358", "url": "https://it.wikipedia.org/wiki?curid=2231660", "title": "Jarbas Faustinho Can\u00e8", "text": ""}
{"id": "2231663", "revid": "125171812", "url": "https://it.wikipedia.org/wiki?curid=2231663", "title": "Antonio Maria Lupi", "text": "Biografia.\nNacque da antica famiglia fiorentina (Lupi di discendenza nobile), entr\u00f2 nei Gesuiti il 16 dicembre 1711. Studi\u00f2 scienze naturali, francese, spagnolo e lingue antiche (latino, greco oltre ebraico). Studi\u00f2 filologia e filosofia a Macerata, insegn\u00f2 al Convitto Tolomei per nobili e divenne rettore del Seminario Romano a Siena. Nel 1733, a malincuore, accett\u00f2 l'incarico di professore di retorica e di rettore del Collegio gesuitico dei Nobili a Palermo; si impegn\u00f2 molto con i suoi giovani allievi, aiutandoli nello studio della retorica, oratoria, lettere, critica, poetica, mitologia, latino, greco, araldica, storia, epigrafia antica, fisica e genealogia; qui mor\u00ec a soli 45 anni.\nA Roma si interess\u00f2 di teologia e, in contatto con alcuni eruditi dell'epoca (Giovanni Marangoni e Marcantonio Boldetti), si interess\u00f2 agli studi delle epigrafi paleocristiane: studi\u00f2 le iscrizioni cristiane sepolcrali e delle chiese riportate nel codice Lateranense 9143 e in alcuni manoscritti adesso custoditi nella Biblioteca Nazionale. Studi\u00f2 inoltre iscrizioni provenienti da Pereto, presso Carsoli (AQ), e iscrizioni cristiane funebri tratte dalle catacombe di Palermo. Raccolse informazioni ed i manufatti che gli consentirono di approfondire le conoscenze sui primi riti cristiani, in particolare per il battesimo, e sulle antiche basiliche.\nDett\u00f2 l'iscrizione posta sulla facciata di San Giovanni in Laterano.\nLa sua opera principale fu uno studio sull'epitaffio di Santa Severa martire \"(Dissertatio et Animadversiones ad nuper inventum Severae Martyris Epitaphium\", Palermo, 1734). In realt\u00e0 non si tratta dell'iscrizione di una martire, ma di una semplice cristiana deceduta nel 269, di cui era stato scoperto nel 1730 il sepolcro sulla via Salaria. L'iscrizione marmorea \u00e8 stata portata nel Museo cristiano lateranense, presso i Musei Vaticani. L'altra sua opera pubblicata postuma sono le \"Dissertazioni Filologiche Antiquarie\" (Arezzo, 1753)."}
{"id": "2231665", "revid": "213136", "url": "https://it.wikipedia.org/wiki?curid=2231665", "title": "Giovanni Palfino", "text": ""}
{"id": "2231675", "revid": "1564499", "url": "https://it.wikipedia.org/wiki?curid=2231675", "title": "Terremoto del Sannio del 1688", "text": "Il terremoto del Sannio del 1688, avvenuto il 5 giugno, la vigilia della Pentecoste, \u00e8 stato un evento sismico che ha provocato ingenti danni ai territori compresi nell'attuale provincia di Benevento e in alcuni settori delle province finitime.\nIl sisma.\nLa scossa principale, preceduta da una serie di scosse molto lievi, avvenne alle ore 18,30 circa. \nIl professor Domenico Franco, dopo accurati studi, ha stabilito che la potenza del terremoto fosse compresa tra il X el'XI grado della scala Mercalli ed ha individuato l'epicentro nella zona \"Benevento-Cerreto Sannita\" in un vasto territorio di forma ellittica con un asse maggiore (SE-NW) di circa 70\u00a0km e con un asse minore di quasi 25\u00a0km.\nTutto il territorio dell'attuale provincia di Benevento sub\u00ec gravi danni unitamente ad alcuni comuni delle province di Avellino, Campobasso e Caserta.\nAd Alife quasi tutte le case furono rase al suolo; lo stesso accadde ad Alvignano, Castelpagano, Casalduni, Guardiaregia, Pietraroja, San Lorenzo Maggiore, San Lorenzello, Sassinoro, Tocco Caudio, Benevento, Faicchio. Cerreto fu completamente distrutta. I comuni di Ariano, Pietrelcina, San Giorgio la Montagna, Morcone e Cervinara subirono gravi danni. A Benevento si ebbero danni gravissimi. \nLe vittime a Benevento furono 2.115. Il comune pi\u00f9 colpito fu quello di Cerreto Sannita dove morirono 4.000 persone (la met\u00e0 degli abitanti). A Guardia Sanframondi i morti furono 1.200, a San Lorenzello 600 su 1.000. \nIl terremoto fu avvertito anche a Napoli dove procur\u00f2 diversi danni agli edifici civili e religiosi.\nTestimonianze.\nUna fra le testimonianze pi\u00f9 prestigiose ci viene da Pietro Francesco Orsino, nel 1724 diventato Papa con il nome di Benedetto XIII. Nelle sue memorie il futuro Papa descrive il terremoto come una grande sventura subita dalla citt\u00e0 di Benevento. Diventato Papa egli elarg\u00ec cospicue donazioni per ricostruire edifici religiosi colpiti dal sisma. \nA Cerreto Sannita dove morirono met\u00e0 degli abitanti le testimonianze sono numerose. Il vescovo di allora, Giovanni Battista de Bellis, cos\u00ec si espresse: \"[...] Hor questa terra con le Chiese, Monasteri, e tutto [...] in tanto tempo, quando porria dirsi un Credo, cadde tutta, tutta, tutta, senza che vi rimanesse pure una casa da desolarsi [...] cosa che chi non la vede, stenteria crederla [...]\".\nVincenzo Magnati in una sua opera dice: \"Capo della Contea (Cerreto), nella quale si numeravano poco men che 8.000 abitanti la met\u00e0 di essi cess\u00f2 sepolta in quell'eccidio, ed in quel medesimo giorno appunto del 5 giugno, nel sentirsi ed avvertirsi la prima scossa della Terra la presero quasi per burla e per ischerzo, nella seconda pensavamo che dovesse cessare e nella terza gridavamo: non \u00e8 gi\u00e0 burla, e nel fuggire furono tutti oppressi dalle pietre e sepolti dalle medesime ritrovando cos\u00ec la morte e la sepoltura essendo caduta tutta senza conoscervi un vestigio di essa, osservandosi solamente un gran mucchio mal composto di sassi, pietre, calcina, travi ed altri materiali, dimostranti di esservi stati in essa edifici e fabbriche\".\nSi riporta la testimonianza di una suora del Monastero delle clarisse di Cerreto Sannita: \nPrecedenti.\nUn evento sismico di notevole portata, con intensit\u00e0 pari al IX grado della scala Mercalli e con epicentro pressoch\u00e9 identico al terremoto del 1688, si era verificato il 4 settembre 1293. Oltre che nel Sannio, tale sisma provoc\u00f2 danni anche a Napoli, dove fu gravemente lesionata la chiesa di Santa Maria di Donnaregina."}
{"id": "2231680", "revid": "2047062", "url": "https://it.wikipedia.org/wiki?curid=2231680", "title": "Vinci (disambigua)", "text": ""}
{"id": "2231681", "revid": "287204", "url": "https://it.wikipedia.org/wiki?curid=2231681", "title": "Cochran", "text": "Persone.\nCochran \u00e8 un cognome di origine scozzese. Tradizionalmente gli appartenenti alla famiglia provengono dalle Lowlands scozzesi occidentali. Pu\u00f2 riferirsi a:"}
{"id": "2231682", "revid": "2070951", "url": "https://it.wikipedia.org/wiki?curid=2231682", "title": "Zieko", "text": "Zieko \u00e8 una frazione della citt\u00e0 tedesca di Coswig (Anhalt), nella Sassonia-Anhalt.\nStoria.\nZieko fu nominata per la prima volta nel 1282.\nCostitu\u00ec un comune autonomo fino al 1\u00ba gennaio 2004."}
{"id": "2231684", "revid": "1543377", "url": "https://it.wikipedia.org/wiki?curid=2231684", "title": "Nelson Cenci", "text": "Ha partecipato alla guerra d'occupazione in Montenegro con la \"Julia\".\nNel 1942 parte per la campagna di Russia con la Tridentina, dove viene decorato con medaglia d'argento al Valor Militare sul campo come comandante di plotone della 55\u00aa compagnia del Btg. \"Vestone\".\nTerminata la guerra si laurea in Medicina e Chirurgia specializzandosi in otorinolaringoiatra e ottenendo la libera docenza. Fu primario ospedaliero a Varese Dal 1966 al 1979 e docente dei corsi pareggiati dell\u2019Universita\u2019 di Pavia a Varese.\nHa pubblicato molti libri sulla sua esperienza nella naja alpina e sulla guerra.\n\u00c8 morto, stroncato da un tumore, la mattina del 3 settembre 2012 all'et\u00e0 di 93 anni a Cologne Bresciano dove viveva da anni.\nCitato pi\u00f9 volte ne \"Il sergente nella neve\" di Mario Rigoni Stern, ha raccontato la sua esperienza in romanzi e poesie.\n\u00c8 rimasto, dopo la guerra, in contatto e in rapporti di amicizia con altri reduci, divenuti poi scrittori, quali Mario Rigoni Stern e Nuto Revelli.\nIl 23 febbraio 2020 gli \u00e8 stata dedicata una via a Varese nei pressi dell'Ospedale di Circolo. "}
{"id": "2231689", "revid": "124857940", "url": "https://it.wikipedia.org/wiki?curid=2231689", "title": "Gianluigi Ricuperati", "text": "Biografia.\nHa collaborato e collabora con \"La Repubblica\", \"D\" di \"Repubblica\", \"La Stampa\", \"Abitare\", \"Domus\", \"GQ\", \"Studio\", il Domenicale de \"Il Sole 24 Ore\", \"Il Sole 24 Ore\", \"ITALIC\".\nNel 2011 esce il suo romanzo d'esordio \"Il mio impero \u00e8 nell'aria\" (ed. Minimum Fax). Nel 2009 pubblica \"La tua vita in 30 comode rate\" (ed. Laterza). Nel 2007 \"Viet Now - La memoria \u00e8 vuota\" (ed. Bollati Boringhieri). Nel 2006 pubblica \"Fucked Up\" (ed. Bur RCS); e, con Marco Belpoliti, pubblica la prima monografia dedicata al disegnatore Saul Steinberg. Nel 1999 traduce (ed. Einaudi Stile Libero) \"The Wild Party\".\nNel 2012 cura Giorno Per Giorno il progetto promosso dalla Fondazione per l'Arte Moderna e Contemporanea CRT nell'ambito di Contemporary Torino+Piemonte e coordinato da Artissima: dieci giorni di arte, scienza, e culture contemporanee. Nel 2010 lavora con il Castello di Rivoli - Museo d'Arte contemporanea. Nel 2009, con Stefano Boeri e Fabrizio Gallanti, co-cura Urbania, festival internazionale di Urbanistica a Bologna. Nel 2007 e nel 2008, insieme a Stefano Boeri, dirige Festarch, festival internazionale di Architettura a Cagliari.\nDa gennaio 2010 a novembre 2011 ha ideato e diretto Canale 150 \u2013 gli italiani di ieri raccontati dai protagonisti di oggi, iniziativa per la celebrazione dei 150 anni dell'Unit\u00e0 d'Italia sostenuta dal Comitato Italia 150 e da Telecom Italia.\nGianluigi Ricuperati \u00e8 stato inoltre Direttore Creativo di Domus Academy della societ\u00e0 americana Laureate. Al centro, secondo Ricuperati, c'\u00e8 la multi-disciplinarit\u00e0 perch\u00e9 il dialogo tra le discipline \u00e8 l'unica, concreta, \"chance\"."}
{"id": "2231693", "revid": "984922", "url": "https://it.wikipedia.org/wiki?curid=2231693", "title": "Jang Seong-back", "text": "Nel 2004, alla sua prima esperienza lavorativa, viene scelto da Kim Ki-duk per curare la fotografia del suo film \"Ferro 3 - La casa vuota\". L'anno seguente viene richiamato da Kim per un altro suo film, \"L'arco\", grazie al quale \u00e8 candidato alla prestigiosa Rana d'Oro al Cameraimage nel 2005."}
{"id": "2231694", "revid": "22123070", "url": "https://it.wikipedia.org/wiki?curid=2231694", "title": "Poliamory", "text": ""}
{"id": "2231695", "revid": "54728", "url": "https://it.wikipedia.org/wiki?curid=2231695", "title": "Raindrops Keep Falling on My Head", "text": ""}
{"id": "2231696", "revid": "22123081", "url": "https://it.wikipedia.org/wiki?curid=2231696", "title": "Poliamorismo", "text": ""}
{"id": "2231715", "revid": "767487", "url": "https://it.wikipedia.org/wiki?curid=2231715", "title": "Agenzia matrimoniale A", "text": "Agenzia matrimoniale A \u00e8 un film del 1978 scritto, diretto e prodotto da Claude Lelouch."}
{"id": "2231716", "revid": "135491", "url": "https://it.wikipedia.org/wiki?curid=2231716", "title": "Agenzia matrimoniale &quot;A&quot;", "text": ""}
{"id": "2231737", "revid": "767487", "url": "https://it.wikipedia.org/wiki?curid=2231737", "title": "Raggio Montanari", "text": "Carriera.\nRaggio Montanari esord\u00ec giovanissimo in Divisione Nazionale, la massima serie dell'epoca, il 13 gennaio 1929, nella partita -Lazio 1-1. Al termine del campionato totalizz\u00f2 otto presenze e due reti, retrocedendo tuttavia con la sua squadra, nella neonata Serie B.\nNel campionato cadetto 1929-1930 disput\u00f2 venti presenze e realozz\u00f2 due gol, ma fu condannato ad una nuova retrocessione. La squadra emiliana, infatti, chiudendo al terzultimo posto in campionato fu condannata alla Prima Divisione 1930-1931, il terzo livello del campionato italiano di calcio.\nA partire dal 1935 veste la maglia del Livorno. Il suo esordio con la casacca dei \"Labronici\" \u00e8 avvenuto in Serie B 1935-1936, dove durante la stagione riusc\u00ec a realizzare 20 reti, divenendo il miglior marcatore della squadra, e ottenne il terzo posto in campionato mancando la promozione di un solo punto, alle spalle di Novara e Lucchese. L'anno seguente vinse con la squadra toscana, allenata da Mario Magnozzi, il campionato di Serie B e festeggi\u00f2 il ritorno in massima serie dove aiut\u00f2 i livornesi ad ottenere la salvezza, giocando 15 partite senza reti.\nLe tre stagioni seguenti milit\u00f2 nelle file del , ne due prime in Serie A e l'ultima in Serie B."}
{"id": "2231739", "revid": "767487", "url": "https://it.wikipedia.org/wiki?curid=2231739", "title": "Guerra tra polizie", "text": "Guerra tra polizie (\"La guerre des polices\") \u00e8 un film del 1979 diretto da Robin Davis."}
{"id": "2231742", "revid": "233065", "url": "https://it.wikipedia.org/wiki?curid=2231742", "title": "Squiddy Tentacolo", "text": ""}
{"id": "2231744", "revid": "115751", "url": "https://it.wikipedia.org/wiki?curid=2231744", "title": "Douglas Harry Wheelock", "text": ""}
{"id": "2231746", "revid": "115751", "url": "https://it.wikipedia.org/wiki?curid=2231746", "title": "Rex Joseph Walheim", "text": ""}
{"id": "2231748", "revid": "115751", "url": "https://it.wikipedia.org/wiki?curid=2231748", "title": "Daniel Michio Tani", "text": ""}
{"id": "2231750", "revid": "6923", "url": "https://it.wikipedia.org/wiki?curid=2231750", "title": "Spongebob Squarepants", "text": ""}
{"id": "2231752", "revid": "1305772", "url": "https://it.wikipedia.org/wiki?curid=2231752", "title": "Tom Stafford", "text": ""}
{"id": "2231756", "revid": "115751", "url": "https://it.wikipedia.org/wiki?curid=2231756", "title": "Alan Goodwin Poindexter", "text": ""}
{"id": "2231757", "revid": "115751", "url": "https://it.wikipedia.org/wiki?curid=2231757", "title": "Donald Roy Pettit", "text": ""}
{"id": "2231760", "revid": "115751", "url": "https://it.wikipedia.org/wiki?curid=2231760", "title": "Scott Edward Parazynski", "text": ""}
{"id": "2231761", "revid": "486946", "url": "https://it.wikipedia.org/wiki?curid=2231761", "title": "Krubby Patty", "text": ""}
{"id": "2231764", "revid": "115751", "url": "https://it.wikipedia.org/wiki?curid=2231764", "title": "Robert Franklyn Overmyer", "text": ""}
{"id": "2231766", "revid": "757396", "url": "https://it.wikipedia.org/wiki?curid=2231766", "title": "Virtus Pallacanestro Bologna 2002-2003", "text": "Questa voce raccoglie le informazioni riguardanti la Virtus Pallacanestro Bologna nelle competizioni ufficiali della stagione 2002-2003.\nStagione.\nLa stagione 2002-2003 della Virtus Pallacanestro Bologna sponsorizzata Kinder \u00e8 la 67\u00aa nel massimo campionato italiano di pallacanestro, la Serie A.\nAll'inizio della nuova stagione la Lega Basket decise di modificare il regolamento riguardo al numero di giocatori extracomunitari consentiti per ogni squadra che cos\u00ec pass\u00f2 a quattro, con anche la reintroduzione della distinzione tra giocatori comunitari ed extracomunitari.\nRoster.\n\"Aggiornato al 21 dicembre 2021\""}
{"id": "2231767", "revid": "123154713", "url": "https://it.wikipedia.org/wiki?curid=2231767", "title": "Suspicious Minds", "text": "Suspicious Minds \u00e8 una celebre canzone interpretata da Elvis Presley, scritta nel 1968 da Mark James (alias Francis Zambon) e registrata da Presley nel 1969.\nPubblicata su singolo, \"Suspicious Minds\" fu uno dei successi che rivitalizzarono la carriera di Presley, dopo il \"'68 Comeback Special\". Fu il suo ultimo numero uno in classifica negli Stati Uniti. La rivista \"Rolling Stone\" ha classificato la canzone alla posizione numero 91 nella lista delle \"500 migliori canzoni di sempre\" da loro redatta.\nIl brano.\nIl brano \u00e8 caratterizzato da un sound tipico degli anni sessanta; il testo parla di un amore che non riesce a spiccare il volo in quanto frenato da troppi sospetti (\"suspicious minds\" si potrebbe tradurre \"se viviamo nel sospetto\", sottolineandone cos\u00ec la natura bilaterale descritta nel testo).\nIl singolo \u00e8 l'ultimo della maestosa carriera di Elvis Presley ad aver raggiunto la prima posizione negli Stati Uniti (capeggi\u00f2 la Billboard Hot 100 per una settimana, il 1\u00ba novembre del 1969), la RIAA certific\u00f2 \"Suspicious Minds\" disco di platino per aver venduto 1 milione di copie negli Stati Uniti. In Canada arriva primo per due settimane, nel Regno Unito secondo, in Germania settimo ed in Norvegia decimo.\nNel 2003 la canzone \u00e8 stata inserita alla posizione numero 91 nella Lista delle 500 migliori canzoni secondo Rolling Stone; nel 1983 \u00e8 stata inserita nella colonna sonora del film di Jim McBride \"All'ultimo respiro\", nel 2001 nel film \"Black Hawk Down - Black Hawk abbattuto\" di Ridley Scott e nel film \"Prima ti sposo, poi ti rovino\" dei fratelli Joel &amp; Ethan Coen.\nRegistrazione.\nPresley registr\u00f2 la sua versione di \"Suspicious Minds\" nelle stesse sessioni che diedero la luce ad altri due suoi singoli di successo come \"In the Ghetto\" e \"Kentucky Rain\", durante le cosiddette \"Memphis sessions\" del gennaio/febbraio 1969 all'American Sound Studio. Il brano rappresenta la miglior prova della collaborazione tra Presley e Chips Moman, rendendo la versione di Elvis notevolmente migliore della versione originale incisa da Mark James anni prima. Anche se l'arrangiamento dei due brani \u00e8 molto simile, a fare la differenza sono principalmente la voce di Presley, i guizzi della chitarra con cui si apre il brano e l'interazione perfetta tra Elvis e il coro. Ad accompagnare il cantante sono i celebri Memphis Boys, un gruppo di turnisti costituito da Reggie Young alla chitarra, Bobby Wood al piano, Bobby Emmons all'organo, Gene Chrisman alla batteria, Tommy Cogbill al basso, Mike Leech al basso e all'arrangiamento e Chips Moman alla produzione. In particolare per registrare questo brano Young suon\u00f2 una Gibson Super 400 in precedenza appartenuta a Scotty Moore, che l'aveva utilizzata in molte incisioni con Presley; Moman aveva acquistato lo strumento proprio dal celebre chitarrista barattandolo con un set di campane a tastiera. La prima esecuzione in pubblico del brano risale al concerto tenutosi nell'hotel Las Vegas Hilton il 31 luglio 1969, e il singolo venne pubblicato nell'autunno seguente. Raggiunse la prima posizione in classifica negli Stati Uniti e la tenne per tre settimane consecutive. Ad oggi il singolo rimane uno dei pi\u00f9 venduti nella storia, con oltre 7 milioni di copie vendute in tutto il mondo.\nCover.\nLa canzone \u00e8 stata in seguito reinterpretata da molti artisti, tra i tanti: Ben E. King, Dee Dee Warwick, Dwight Yoakam, Pete Yorn, Robbie Williams, Ronan Keating, Will Young, Gareth Gates, Fine Young Cannibals (nella cui versione partecipa ai cori Jimmy Somerville), Bruce Springsteen, Waylon Jennings, Gianni Morandi (tradotta in italiano con il titolo \"Che cosa dir\u00f2\"), Johnny Hallyday (tradotta in francese con il titolo \"Soupcons\"), e Luciano Ligabue con il titolo \"Ultimo tango a Memphis\"."}
{"id": "2231769", "revid": "115751", "url": "https://it.wikipedia.org/wiki?curid=2231769", "title": "Barbara Radding Morgan", "text": ""}
{"id": "2231770", "revid": "115751", "url": "https://it.wikipedia.org/wiki?curid=2231770", "title": "Leland Devon Melvin", "text": ""}
{"id": "2231772", "revid": "115751", "url": "https://it.wikipedia.org/wiki?curid=2231772", "title": "Pamela Ann Melroy", "text": ""}
{"id": "2231773", "revid": "115751", "url": "https://it.wikipedia.org/wiki?curid=2231773", "title": "Thomas Kenneth Mattingly", "text": ""}
{"id": "2231775", "revid": "115751", "url": "https://it.wikipedia.org/wiki?curid=2231775", "title": "Richard Alan Mastracchio", "text": ""}
{"id": "2231776", "revid": "115751", "url": "https://it.wikipedia.org/wiki?curid=2231776", "title": "William Cameron McCool", "text": ""}
{"id": "2231778", "revid": "19933", "url": "https://it.wikipedia.org/wiki?curid=2231778", "title": "Someone's Watching Over Me", "text": ""}
{"id": "2231781", "revid": "115751", "url": "https://it.wikipedia.org/wiki?curid=2231781", "title": "Sandra Hall Magnus", "text": ""}
{"id": "2231782", "revid": "115751", "url": "https://it.wikipedia.org/wiki?curid=2231782", "title": "Donald Ray McMonagle", "text": ""}
{"id": "2231784", "revid": "115751", "url": "https://it.wikipedia.org/wiki?curid=2231784", "title": "Edward Tsang Lu", "text": ""}
{"id": "2231785", "revid": "115751", "url": "https://it.wikipedia.org/wiki?curid=2231785", "title": "Stanley Glen Love", "text": ""}
{"id": "2231787", "revid": "115751", "url": "https://it.wikipedia.org/wiki?curid=2231787", "title": "Jack Robert Lousma", "text": ""}
{"id": "2231789", "revid": "123984932", "url": "https://it.wikipedia.org/wiki?curid=2231789", "title": "Lingua sabina", "text": "La lingua sabina era una variet\u00e0 dialettale della lingua osca, parlata nell'area abitata dall'antico popolo italico dei Sabini nel I millennio a.C. Fa parte dei dialetti sabellici, insieme dialettale delle lingue osco-umbre.\nTra i dialetti sabellici \u00e8, con il marso, quello che mostra le pi\u00f9 precoci e forti influenze del latino."}
{"id": "2231795", "revid": "110149979", "url": "https://it.wikipedia.org/wiki?curid=2231795", "title": "Monte Cugno dell'Alpet", "text": "Il monte Cugno dell'Alpet \u00e8 una montagna delle Alpi Cozie alta 2.072\u00a0m situata tra la val Sangone e la val Chisone; interessa i comuni di Giaveno e di Pinasca, entrambi in provincia di Torino.\nLa montagna ha una certa importanza storica perch\u00e9 nel 1898 fu la meta della prima escursione sci-alpinistica avvenuta in Italia.\nDescrizione.\nLa montagna \u00e8 un rilievo arrotondato sul crinale spartiacque Chisone-Sangone. Ad ovest la larga insellatura del colle dell'Aquila (2.060\u00a0m) la separa dalla vicina punta dell'Aquila (2.119\u00a0m), mentre andando verso est la prima montagna che si incontra \u00e8 la punta di Gianna (1.971\u00a0m).\nSulle pendici prevalgono i prati colonizzati da bassi cespuglieti. Sul colle dell'Aquila sorge una cappella dedicata alla Madonna della Pace, inaugurata nel 1926. In cima alla montagna \u00e8 invece collocato il punto geodetico trigonometrico dell'IGM codice 055051 denominato Cugno Dell'Alpet.\nStoria.\nNel 1898, con partenza dalla frazione Pra Fieul, incominci\u00f2 la pratica dello sci alpinismo in Italia. In quell'anno infatti Adolfo Kind, un industriale svizzero, us\u00f2 per la prima volta gli sci sulle montagne italiane facendo seguito ad una precedente dimostrazione avvenuta a Torino al parco del Valentino.\nPartendo dalla frazione Pra Fieul raggiunse il Cugno dell'Alpet assieme ai figli e ad alcuni amici. Una targa metallica affissa sulla facciata della Madonna della Pace ricorda l'avvenimento.\nLa montagna \u00e8 citata nel romanzo Suo marito - Giustino Roncella nato a Boggi\u00f2lo di Luigi Pirandello.\nEscursionismo.\nLa via di salita dall'Alpe Colombino (1.261\u00a0m), prima su pista strada sterrata e poi su un sentiero che transita per il Colle dell'Aquila, \u00e8 frequentata in tutte le stagioni. Il Cugno dell'Alpet \u00e8 anche raggiungibile per cresta seguendo le tracce di sentiero che percorrono lo spartiacque Sangone-Chisone."}
{"id": "2231796", "revid": "104458", "url": "https://it.wikipedia.org/wiki?curid=2231796", "title": "Dialetto sabellico", "text": ""}
{"id": "2231797", "revid": "117741867", "url": "https://it.wikipedia.org/wiki?curid=2231797", "title": "Punta dell'Aquila", "text": "La Punta dell'Aquila \u00e8 una montagna delle Alpi Cozie alta 2.119\u00a0m situata tra la Val Sangone e la Val Chisone; interessa i comuni di Giaveno e di Pinasca, entrambi in Provincia di Torino.\nDescrizione.\nLa montagna \u00e8 un'allungata sommit\u00e0 sul crinale spartiacque Chisone-Sangone. Ad est la larga insellatura del Colle dell'Aquila (2.060\u00a0m) la separa dal vicino Monte Cugno dell'Alpet (2.072\u00a0m), mentre andando verso ovest la prima elevazione di una certa importanza che si incontra \u00e8 il Monte Uja (2.159\u00a0m).\nLe pendici sono coperte di prati colonizzati da bassi cespuglieti. Sul Colle dell'Aquila sorge una cappella dedicata alla Madonna della Pace, inaugurata nel 1926.\nStoria.\nSulle pendici settentrionali dell'Aquila nel 1898, con partenza dalla frazione Pra Fieul, incominci\u00f2 la pratica dello sci alpinismo in Italia. Nel 1898 infatti Adolfo Kind, un industriale svizzero, us\u00f2 per la prima volta gli sci sulle montagne italiane facendo seguito ad una precedente dimostrazione avvenuta a Torino al parco del Valentino. Una targa metallica affissa sulla facciata della cappella della Madonna della Pace ricorda l'avvenimento. Fino ai primi anni novanta del Novecento, sul versante che guarda verso la Val Sangone era attivo un impianto di risalita. Pi\u00f9 precisamente gli impianti chiusero definitivamente nel 1994, causa crisi economica e scarsa neve per alcune stagioni consecutive. Sono tuttora presenti la stazione di arrivo del Pian delle Lese e i vecchi piloni degli skilift e della funivia, anche se in stato di totale abbandono.\nEscursionismo e sci.\nLa via di salita dall'Alpe Colombino (1.261\u00a0m), per strada sterrata e sentiero, \u00e8 frequentata in tutte le stagioni. Parzialmente percorribile con la mountain bike, \u00e8 utilizzata anche per la pratica dello sci alpinismo e con le ciaspole. Gli amanti del parapendio se ne servono come punto di decollo. A piedi la Punta dell'Aquila \u00e8 anche raggiungibile per cresta seguendo le tracce di sentiero che la collegano con il vicino Monte Cugno dell'Alpet (2.072\u00a0m) e con l'Uja (2.159\u00a0m)."}
{"id": "2231799", "revid": "76430", "url": "https://it.wikipedia.org/wiki?curid=2231799", "title": "G. B. Borghi", "text": ""}
{"id": "2231800", "revid": "1543377", "url": "https://it.wikipedia.org/wiki?curid=2231800", "title": "Mbanza Congo (municipio)", "text": "Mbanza Congo \u00e8 una municipalit\u00e0 dell'Angola appartenente alla Provincia dello Zaire. Ha 83.456 abitanti (stima del 2006).\nIl capoluogo \u00e8 Mbanza Congo."}
{"id": "2231805", "revid": "1305772", "url": "https://it.wikipedia.org/wiki?curid=2231805", "title": "N'Zeto", "text": "N'Zeto \u00e8 una municipalit\u00e0 dell'Angola appartenente alla provincia dello Zaire. Ha 47.171 abitanti (stima del 2006).\nIl capoluogo \u00e8 N'Zeto."}
{"id": "2231808", "revid": "438678", "url": "https://it.wikipedia.org/wiki?curid=2231808", "title": "La d\u00e9robade - Vita e rabbia di una prostituta parigina", "text": "La d\u00e9robade - Vita e rabbia di una prostituta parigina (\"La d\u00e9robade\") \u00e8 un film del 1979 diretto da Daniel Duval.\nIl soggetto \u00e8 tratto dalle memorie autobiografiche di Jeanne Cordelier."}
{"id": "2231810", "revid": "466539", "url": "https://it.wikipedia.org/wiki?curid=2231810", "title": "Daniel Evan Weiss", "text": "Biografia.\nNato da una famiglia di origine ebraico-tedesca, vive a New York. \u00c8 l'autore di saggi (\"The Great Divine\", \"100% American\") e di romanzi: \"Hell on Wheels\", \"The Swine's Wedding\" e \"The Roaches have no King\" (1994). Quest'ultimo viene pubblicato nel 1999 da Feltrinelli nella collana \"Traveller\" con il titolo \"Gli scarafaggi non hanno re\". In Francia il libro esce da Gallimard con il titolo \"Les cafards n'ont pas de roi\", ottiene un grande successo e viene definito \"formidabile\" da Daniel Pennac.\nIl romanzo narra la curiosa e buffa storia di una colonia di scarafaggi che condivide un appartamento con una giovane coppia molto disordinata. Lei in particolare \u00e8 sempre agitata e litigiosa al punto che non poche volte qualche piatto di cibo vola e finisce sbattuto contro il muro (con grande soddisfazione degli insetti). Ma un giorno la cucina viene ristrutturata, lei sparisce e il suo posto viene preso da un'altra donna che ne \u00e8 l'esatto contrario. Non ci vuole molto ad immaginare come l'ambiente casalingo sar\u00e0 sconvolto: sciatteria e lerciume lasceranno rapidamente il posto ad un ordine perfetto e a drastiche pulizie impeccabili, ma anche implacabili e minacciose per la sopravvivenza stessa della colonia di scarafaggi che al fine di salvarsi tenter\u00e0, con intricati e faticosi stratagemmi, di far diventare la seconda donna simile alla prima o di sbarazzarsene addirittura."}
{"id": "2231811", "revid": "135491", "url": "https://it.wikipedia.org/wiki?curid=2231811", "title": "La d\u00e9robade", "text": ""}
{"id": "2231814", "revid": "1305772", "url": "https://it.wikipedia.org/wiki?curid=2231814", "title": "Noqui", "text": "Noqui \u00e8 una municipalit\u00e0 dell'Angola appartenente alla provincia dello Zaire. Ha 32.657 abitanti (stima del 2006).\nIl capoluogo \u00e8 Noqui."}
{"id": "2231815", "revid": "287204", "url": "https://it.wikipedia.org/wiki?curid=2231815", "title": "La derobade - Vita e rabbia di una prostituta parigina", "text": ""}
{"id": "2231817", "revid": "216401", "url": "https://it.wikipedia.org/wiki?curid=2231817", "title": "Foot-Ball Club Torino", "text": ""}
{"id": "2231818", "revid": "1543377", "url": "https://it.wikipedia.org/wiki?curid=2231818", "title": "Soyo (Angola)", "text": "Soyo \u00e8 una municipalit\u00e0 dell'Angola appartenente alla provincia dello Zaire. Ha 126.998 abitanti (stima del 2006).\nIl capoluogo \u00e8 Soyo."}
{"id": "2231823", "revid": "1543377", "url": "https://it.wikipedia.org/wiki?curid=2231823", "title": "Tomboco", "text": "Tomboco \u00e8 una municipalit\u00e0 dell'Angola appartenente alla provincia dello Zaire. Ha 43.542 abitanti (stima del 2006).\nIl capoluogo \u00e8 Tomboco."}
{"id": "2231829", "revid": "767487", "url": "https://it.wikipedia.org/wiki?curid=2231829", "title": "Martino Orsino", "text": "Biografia.\nProposto da Ferdinando II re di Sicilia, fu eletto vescovo di Patti da Gregorio XVI il 25 luglio 1844. La diocesi, ormai ingrandita alle dimensioni attuali era vacante da 6 anni e sentiva il bisogno di un vescovo che fosse capace di istruire e governare. La sua azione si articol\u00f2 in due direzioni: le strutture e le persone.\nIngrand\u00ec il seminario e il palazzo vescovile, fece costruire la strada che congiunge il centro della citt\u00e0 alla cattedrale, consolid\u00f2 i mulini che la mensa vescovile possedeva nelle terre; raccolse orfane in un conservatorio, cui provvide con lasciti cospicui, consolid\u00f2 un Monte di prestanza fondato dal predecessore Saitta, sottrasse abilmente alla morte alcuni giovani pattesi che durante i moti del 1848 avevano bruciato i ritratti dei sovrani borboni, fece una lunga e faticosa visita alla diocesi. Fedele al suo progetto pastorale di evangelizzare i poveri, compose e diffuse tre volumetti con catechismo e preghiere in lingua siciliana per le persone ignoranti.\nMor\u00ec a Patti l'8 febbraio 1860 all'et\u00e0 di 76 anni e fu sepolto in cattedrale, dopo avere speso la sua vita per i poveri e i bisognosi, che non dimentic\u00f2 neppure nel suo testamento.\nGenealogia episcopale.\nLa genealogia episcopale \u00e8:"}
{"id": "2231834", "revid": "1305772", "url": "https://it.wikipedia.org/wiki?curid=2231834", "title": "Camacuio", "text": "Camacuio \u00e8 una municipalit\u00e0 dell'Angola appartenente alla provincia di Namibe. Ha 45.795 abitanti (stima del 2006) ed una superficie di 7.452\u00a0km\u00b2.\nIl capoluogo \u00e8 Camacuio."}
{"id": "2231836", "revid": "547034", "url": "https://it.wikipedia.org/wiki?curid=2231836", "title": "Virtus Pallacanestro Bologna 2001-2002", "text": "Questa voce raccoglie le informazioni riguardanti la Virtus Pallacanestro Bologna nelle competizioni ufficiali della stagione 2001-2002.\nStagione.\nLa stagione 2001-2002 della Virtus Pallacanestro Bologna sponsorizzata Kinder \u00e8 la 66\u00aa nel massimo campionato italiano di pallacanestro, la Serie A.\nAll'inizio della nuova stagione la Lega Basket decise che le societ\u00e0 italiane potevano tesserare fino a sette giocatori stranieri, con anche la caduta della distinzione tra giocatori comunitari ed extracomunitari.\nRoster.\n\"Aggiornato al 9 dicembre 2021\""}
{"id": "2231838", "revid": "682118", "url": "https://it.wikipedia.org/wiki?curid=2231838", "title": "Statue pi\u00f9 alte del mondo", "text": "Questa \u00e8 una lista delle statue pi\u00f9 alte del mondo. Sono riportate le statue con altezza, escludendo il basamento, di almeno 15 metri."}
{"id": "2231839", "revid": "1305772", "url": "https://it.wikipedia.org/wiki?curid=2231839", "title": "Namibe (municipio)", "text": "Namibe \u00e8 una municipalit\u00e0 dell'Angola appartenente alla Provincia di Namibe. Ha 161.539 abitanti (stima del 2006) ed una superficie di 8.916 km\u00b2.\nIl capoluogo \u00e8 Namibe."}
{"id": "2231840", "revid": "287204", "url": "https://it.wikipedia.org/wiki?curid=2231840", "title": "Clovis Dardentor", "text": "Clovis Dardentor \u00e8 un romanzo d'avventura di Jules Verne pubblicato nel 1896. Narra le vicende di due cugini, Jean Taconnat e Marcel Lornans che, in seguito a recenti disgrazie, decidono di imbarcarsi a S\u00e8te nella Francia meridionale per andare a Orano in Algeria ed arruolarsi nel Quinto Reggimento dei\" Chasseurs d'Afrique\".\nTrama.\nA bordo del piroscafo Arg\u00e8les, la nave che li sta portando in Africa, i due conoscono il ricco industriale esuberante Clovis Dardentor, nativo di Perpignano, personaggio principale del romanzo. Jean e Marcel, il cui desiderio d'imbarcarsi deriva dal loro inseguire l'agognata indipendenza finanziaria, scoprono ad un certo punto che Clovis, non sposato e senza una famiglia, potrebbe anche lasciarli eredi universali del suo patrimonio.\nI cugini arrivano a metter a unto un piano: troveranno un modo per salvare la vita all'uomo, di modo che egli per riconoscenza li adotti legalmente. Ironia della sorte \u00e8 invece Clovis che salva infine la vita ai cugini, Marcel da un incendio e Jean dall'annegamento.\nMentre Jean continua a cercare un'opportunit\u00e0 favorevole, a Marcel capita d'innamorarsi di Luois, nuora dei Desirandelle, una famiglia amica di Clovis. Dopo una piacevole sosta a Palma di Maiorca la compagnia, di cui fanno parte anche i coniugi Desirand\u00e8lle ed il loro figlio inetto Agathocle, giunge finalmente in terra africana, dove dopo curiose avventure si assiste al coronamento della felicit\u00e0 dei due cugini e del ricco perpignanese.\nSar\u00e0 proprio Louis alla fine a salvare la vita di Clovis; questi la adotta e Marcel la sposa. Quanto a Jean, viene preso sotto la sua tutela in quanto nipote adottivo."}
{"id": "2231842", "revid": "1543377", "url": "https://it.wikipedia.org/wiki?curid=2231842", "title": "T\u00f4mbua (municipio)", "text": "T\u00f4mbua \u00e8 una municipalit\u00e0 dell'Angola appartenente alla Provincia di Namibe. Ha 39.836 abitanti (stima del 2006) ed una superficie di 18.019 km\u00b2.\nIl capoluogo \u00e8 T\u00f4mbua."}
{"id": "2231845", "revid": "1494169", "url": "https://it.wikipedia.org/wiki?curid=2231845", "title": "Loveno", "text": ""}
{"id": "2231849", "revid": "1924342", "url": "https://it.wikipedia.org/wiki?curid=2231849", "title": "Negramaro", "text": "I Negramaro sono un gruppo musicale pop rock italiano formatosi nel 2000.\nIl gruppo trae il nome dal Negroamaro, un vitigno della terra d'origine della band, il Salento, in Puglia.\nLa band \u00e8 formata da sei componenti: Giuliano Sangiorgi (voce, chitarra, pianoforte), Emanuele Spedicato (chitarra), Ermanno Carl\u00e0 (basso), Danilo Tasco (batteria), Andrea Mariano (pianoforte, tastiera, sintetizzatore) e Andrea De Rocco (campionatore).\nStoria del gruppo.\nGli esordi (2000-2004).\nIl gruppo \u00e8 stato fondato nel 2000 a Copertino da Sangiorgi, Carl\u00e0 e Spedicato, a cui si sono presto aggiunti, nell'agosto dello stesso anno, Mariano, De Rocco e Tasco. A due mesi dalla fondazione registrano un demo contenente i brani \"Es-senza\", \"Gravido\", \"Non scappo pi\u00f9\", \"Astolfo\" e la rivisitazione di \"Amarsi un po\"' di Lucio Battisti; successivamente tengono svariate esibizioni dal vivo, diventano ben presto un fenomeno emergente del circuito alternativo.\nNel 2001 la band entra nel novero dei dieci finalisti del concorso \"Brand: New Talent\" di MTV e nello stesso anno si aggiudica la vittoria del \"Tim Tour\", culminato con un concerto pubblico a Palermo.\nNel giugno 2002 i Negramaro pubblicano l'EP \"000577\", composto da tre inediti e una traccia video, e al termine dell'anno ottengono un contratto discografico con la Sugar, etichetta guidata da Caterina Caselli. Il primo album dei Negramaro, dal titolo omonimo, \u00e8 stato pubblicato nel 2003, venendo anticipato il 7 febbraio dal singolo \"Solo\".\nL'anno successivo \u00e8 stata la volta del secondo album in studio \"000577\", con il quale il gruppo comincia ad affermarsi nel circuito mainstream. L'album vede la produzione di Corrado Rustici in alcuni brani: \u00e8 l'inizio di una collaborazione artistica che si ripeter\u00e0 per \"Mentre tutto scorre\" (2005) e \"La finestra\" (2007).\nA conferma delle esibizioni dal vivo del gruppo rock salentino, i Negramaro partecipano, negli anni, a tutti i principali festival italiani, come il concerto del Primo Maggio, l'Heineken Jammin' Festival, il Meeting etichette indipendenti di Faenza, l'Arezzo Wave e l'MTV Day.\nGiuliano Sangiorgi, frontman del gruppo, oltre a comporre tutti i brani dei Negramaro, \u00e8 autore e compositore per altri: scrive per Andrea Bocelli \"Le parole che non ti ho detto\" nel 2004. In seguito duetta con Dolores O'Riordan in \"Senza fiato\" (2007), le cui musiche sono di Paolo Buonvino e compone musica e testo di \"Come foglie\" (2009), cantata da Malika Ayane.\nSanremo e \"Mentre tutto scorre\" (2004-2006).\nIl terzo album dei Negramaro \"Mentre tutto scorre\" (2005) \u00e8 quello della conferma: il primo singolo \"Mentre tutto scorre\" vince il \"Premio della Sala Stampa Radio &amp; TV\" alla 55\u00aa edizione del Festival di Sanremo (nonostante il mancato passaggio alla finale nella categoria Giovani) ed \u00e8 il tema principale del film \"La febbre\" di Alessandro D'Alatri, che sceglie otto brani tratti dal nuovo album dei Negramaro per la colonna sonora del film.\nI Negramaro manifestano un rapporto privilegiato con il cinema, chiamando Silvio Muccino a dirigere il videoclip di \"Estate\" (dall'album \"Mentre tutto scorre\"), ospitando l'attrice Valeria Solarino in \"Solo3min\" (dallo stesso album) ed offrendo la regia per \"L'immenso\" (dall'album \"La finestra\") a Dario Baldi, in co-regia con Giuliano Sangiorgi.\nIl singolo \"Mentre tutto scorre\" rimane per 20 settimane nella classifica dei singoli pi\u00f9 venduti in Italia. Alla 42\u00aa edizione del Festivalbar (2005) vincono il \"Premio rivelazione italiana\" con il brano \"Estate\", secondo singolo estratto dall'album. Il terzo singolo estratto \u00e8 \"Solo3min\" che entra nella classifica dei brani pi\u00f9 scaricati nel 2006 in Italia. Alla 43\u00aa edizione del Festivalbar vincono il \"Premio Best Performer\" con il brano \"Nuvole e lenzuola\", quarto singolo estratto.\nL'album \"Mentre tutto scorre\" vince il Premio Lunezia per il suo valore musical-letterario e rimane per 89 settimane consecutive nella classifica dei dischi pi\u00f9 venduti in Italia, diventando disco di diamante.\n\"La finestra\" e \"San Siro Live\" (2006-2009).\nTra gennaio ed aprile del 2007 i Negramaro si trasferiscono negli Stati Uniti per seguire la produzione del nuovo album. L'8 giugno 2007 viene pubblicato l'album \"La finestra\": il disco, registrato al Plant Studios di San Francisco e masterizzato allo Sterling Sound di New York, \u00e8 prodotto da Corrado Rustici e arrangiato da Rustici e i Negramaro. I testi e le musiche sono di Giuliano Sangiorgi.\n\"La finestra\" \u00e8 un album di quattordici brani tra sonorit\u00e0 rock, melodie ispirate alla grande tradizione cantautorale italiana, spunti elettronici e testi visivi, che disegnano immagini, metafore per indagare un disagio sociale e personale in maniera non esplicita. Il primo singolo estratto \u00e8 \"Parlami d'amore\" che rimane 28 settimane consecutive nella classifica dei singoli pi\u00f9 venduti in Italia ed entra nella classifica dei brani pi\u00f9 scaricati nel 2007 in Italia. \"La finestra\" entra direttamente al primo posto nella classifica dei dischi pi\u00f9 venduti in Italia e ci resta per 3 settimane consecutive. L'album, in meno di quattro mesi, \u00e8 gi\u00e0 disco di platino con oltre 120.000 copie vendute. L'album rimane per pi\u00f9 di 90 settimane in classifica e riceve il disco di diamante.\nIl rapporto speciale dei Negramaro con il cinema si esprime questa volta in un vero e proprio film: a fine agosto del 2007 presentano il rockumentary \"Dall'altra parte della luna\" alla 64\u00aa Mostra internazionale d'arte cinematografica di Venezia nella sezione \"Orizzonti\".\nIl film, per la regia di Dario Baldi e Davide Marengo, racconta la storia di un sogno di sei ragazzi che, nel giro di pochi anni, grazie a talento e passione, dalla cantina dove suonavano in provincia di Lecce si trovano a registrare il nuovo album \"La finestra\" al Plant Studios di San Francisco.\nAlla 44\u00aa edizione del Festivalbar (2007) i Negramaro diventano i vincitori assoluti con il brano \"Parlami d'amore\". A ottobre il nuovo successo radiofonico \u00e8 \"L'immenso\", che va ai vertici della classifica dei brani pi\u00f9 trasmessi dalle radio.\nIl terzo singolo estratto \u00e8 il brano \"Cade la pioggia\" nato dalla collaborazione tra i Negramaro e Jovanotti. Nel 2008 i Negramaro vincono il Premio Lunezia per il valore Musical-Letterario del brano \"Via le mani dagli occhi\", quarto singolo estratto.\nIl 31 maggio 2008 si esibiscono in un concerto-evento allo stadio di San Siro cui assistono 38.000 persone. Dopo questo concerto viene pubblicato il CD + DVD \"San Siro Live\" che raggiunge la posizione numero 4 nella Classifica FIMI Album e riceve il disco di platino vendendo pi\u00f9 di 80.000 copie.\nSignificative anche le collaborazioni con il mondo del cinema: i Negramaro, infatti, firmano la colonna sonora di apprezzate produzioni cinematografiche quali \"La febbre\" di Alessandro D'Alatri, \"Cemento armato\" (2007) dove Sangiorgi duetta con Dolores O'Riordan, \"Una notte blu cobalto\" (2009) di Daniele Gangemi, \"Italians\" (2009) di Giovanni Veronesi e \"Vallanzasca - Gli angeli del male\" (2010), film diretto da Michele Placido che narra le vicende del bandito milanese Renato Vallanzasca.\n\"Casa 69\" e l'intervento a Giuliano Sangiorgi (2009-2011).\nIl quinto album dei Negramaro, dal titolo \"Casa 69\", \u00e8 stato pubblicato il 16 novembre 2010, anticipato dal singolo \"Sing-hiozzo\", reso disponibile il 22 ottobre. Il gruppo ha presentato attraverso il proprio sito ufficiale ed attraverso il proprio canale YouTube alcune anticipazioni audio di alcune delle tracce strumentali che faranno parte dell'album. Il nuovo lavoro \u00e8 stato infatti inciso presso i Metalwork Studios di Toronto, con la produzione di David Bottrill (produttore anche dei Muse e dei Placebo).\nNel febbraio 2011 il gruppo \u00e8 costretto ad annullare i propri impegni, compresa la partenza del \"Casa 69 Tour\", prevista per il mese successivo, a causa di un delicato intervento alle corde vocali al quale ha dovuto sottoporsi il cantante Giuliano Sangiorgi, che ha reso necessario un lungo periodo di riabilitazione. Per questo motivo, la partenza del tour \u00e8 stata rimandata all'autunno successivo.\nIl 1\u00ba marzo 2011 esce \"Aspetto lei\" il brano inedito che la band ha deciso di regalare ai fan per ringraziarli dell'affetto e della vicinanza dimostrata in seguito all'annuncio dell'intervento al quale ha dovuto sottoporsi Giuliano, seguito da una lettera dello stesso Sangiorgi sul sito ufficiale dei Negramaro.\nIl 9 settembre 2011 viene pubblicato in rotazione radiofonica un ulteriore singolo tratto da \"Casa 69\", \"Io non lascio traccia\". Il 1\u00ba ottobre 2011 incomincia il \"Casa 69 Tour\" che durer\u00e0 fino al maggio 2012.\n\"Una storia semplice\" (2012-2014).\nIl 21 settembre 2012 \u00e8 stato distribuito il nuovo singolo \"Ti \u00e8 mai successo?\", primo estratto dalla raccolta di successi dei primi dieci anni di carriera dei Negramaro, chiamata \"Una storia semplice\" e pubblicata il 6 novembre 2012. Dopo tre settimane dall'uscita, il disco viene certificato disco d'oro dalla FIMI e a fine dicembre disco di platino per le oltre 60.000 copie vendute. Il gruppo ha partecipato, il 22 settembre 2012, al concerto Italia Loves Emilia per i terremotati dell'Emilia-Romagna. Nel 2013 hanno scelto alcuni brani mandati da esordienti, i brani di Mattia Secondi, Luca Salzano e Maria Graziani. A seguito vengono annunciate due date italiane, una allo stadio San Siro di Milano e l'altra allo stadio Olimpico di Roma e per la prima volta alcune date europee tra cui una data al festival Hard Rock Calling di Londra. L'11 maggio 2013 si esibiscono in chiusura al concerto organizzato da Radio Italia in Piazza del Duomo a Milano. Il 16 novembre 2013 partir\u00e0 dal Mediolanum Forum un tour di 12 date denominato \"Una storia semplice Tour 2013\". Dopo \"Ti \u00e8 mai successo?\", dall'album sono stati estratti anche i singoli \"Sole\", \"Una storia semplice\" e \"Sei\".\nIl 15 aprile 2014 viene pubblicato il singolo \"Un amore cos\u00ec grande 2014\", brano originariamente composto da Guido Maria Ferilli e interpretato da Claudio Villa nel 1976 e scelto come canzone della nazionale di calcio dell'Italia per i mondiali del 2014. A questa pubblicazione \u00e8 seguito \"Un amore cos\u00ec grande Tour 2014\", partito il 5 luglio 2014 da Cattolica e composto da nove date.\n\"La rivoluzione sta arrivando\" (2015-2016).\nIl 24 aprile 2015, a sorpresa, viene pubblicato su iTunes un singolo inedito, intitolato \"Sei tu la mia citt\u00e0\". Il brano anticipa il sesto album di inediti della band e il \"La rivoluzione sta arrivando Tour 2015\" ad esso correlato. Ad agosto viene annunciato sia il titolo ufficiale del nuovo album, \"La rivoluzione sta arrivando\", che la pubblicazione di un secondo singolo da esso estratto, intitolato \"Attenta\" e pubblicato il 7 agosto 2015. \"La rivoluzione sta arrivando\" viene invece pubblicato dalla Sugar Music il 25 settembre, debuttando come i precedenti due album di inediti e la raccolta \"Una storia semplice\" direttamente al primo posto della Classifica FIMI Album. Il terzo singolo estratto dall'album, \"Il posto dei santi\", viene pubblicato nel novembre 2015. Nel corso del 2016 vengono pubblicati come singoli anche \"L'amore qui non passa\", \"Tutto qui accade\" e \"Lo sai da qui\".\nIl 4 novembre parte con la data zero di Mantova il \"La rivoluzione sta arrivando Tour 2015\", che toccher\u00e0 con diversi sold out i principali palazzetti dello sport italiani.\nLa breve crisi e \"Amore che torni\" (2017-2019).\nDopo alcune incomprensioni e aspri confronti avuti in studio, il gruppo decide di sciogliersi e Sangiorgi si trasferisce momentaneamente a New York. Una volta tornato in Italia, ricontatta Andrea Mariano e gli presenta una demo, mentre il tastierista gli rivela che presto diventer\u00e0 padre di una bambina di nome Bianca. I due si riuniscono con gli altri quattro componenti diverse volte, e ritrovata la volont\u00e0 di lavorare nuovamente insieme i Negramaro si accordano con la Sugar Music per un rinnovo di contratto e per la produzione di un nuovo album. Il gruppo in questo periodo non comunica alcuno di detti avvenimenti, se non nel novembre 2017.\nIl 14 settembre 2017 viene annunciato il settimo album \"Amore che torni\", pubblicato il 17 novembre dalla Sugar Music. Il singolo che lo ha anticipato \u00e8 stato \"Fino all'imbrunire\", pubblicato il 6 ottobre 2017 per il download digitale.\nLa promozione dell'album \u00e8 proseguita con un tour nazionale e con la pubblicazione dei singoli \"La prima volta\" (19 gennaio 2018) e \"Amore che torni\" (8 giugno).\nNel settembre 2018 il chitarrista Lele Spedicato \u00e8 stato colpito da un'emorragia cerebrale, portando i Negramaro a posticipare il tour tra febbraio e marzo 2019.\nNella prima data del tour, svoltasi a Rimini il 14 febbraio 2019, il gruppo ha portato al debutto \"Cosa c'\u00e8 dall'altra parte\", dedicato a Spedicato, apparso a sorpresa sul palco durante l'esecuzione del brano. Il singolo \u00e8 stato pubblicato il giorno seguente per il download digitale.\n\"Contatto\" (2020-presente).\nIl 13 novembre 2020 il gruppo ha pubblicato l'ottavo album \"Contatto\", anticipato un mese prima dal singolo omonimo. Tra i dodici brani in esso presenti vi \u00e8 anche \"Non \u00e8 vero niente\", realizzato in collaborazione con la cantante Madame.\nNel 2021 hanno aperto la terza serata del 71\u00ba Festival di Sanremo eseguendo \"4/3/1943\" di Lucio Dalla e \"Meraviglioso\"."}
{"id": "2231851", "revid": "1543377", "url": "https://it.wikipedia.org/wiki?curid=2231851", "title": "Lester Seri", "text": "Scopritore, insieme a Tim Flannery, di una rarissima specie di canguro arboricolo, il tenkile (\"Dendrolagus scottae\"), \u00e8 attualmente membro della \"Conservation Melanesia Inc.\", un'associazione no-profit sulla conservazione della natura dell'Australasia."}
{"id": "2231852", "revid": "1543377", "url": "https://it.wikipedia.org/wiki?curid=2231852", "title": "Virei", "text": "Virei \u00e8 una municipalit\u00e0 dell'Angola appartenente alla provincia di Namibe. Ha 9.096 abitanti (stima del 2006) ed una superficie di 15.092\u00a0km\u00b2.\nIl capoluogo \u00e8 Virei."}
{"id": "2231858", "revid": "19330", "url": "https://it.wikipedia.org/wiki?curid=2231858", "title": "Municipalit\u00e0 di Neringa", "text": ""}
{"id": "2231861", "revid": "1305772", "url": "https://it.wikipedia.org/wiki?curid=2231861", "title": "Bundas", "text": "Bundas \u00e8 una municipalit\u00e0 dell'Angola appartenente alla Provincia di Moxico. Ha 3.605 abitanti (stima del 2006).\nIl capoluogo \u00e8 Lumbala-Nguimbo."}
{"id": "2231862", "revid": "19330", "url": "https://it.wikipedia.org/wiki?curid=2231862", "title": "Municipalit\u00e0 di Marijampol\u0117", "text": ""}
{"id": "2231865", "revid": "307923", "url": "https://it.wikipedia.org/wiki?curid=2231865", "title": "Cette", "text": ""}
{"id": "2231868", "revid": "1305772", "url": "https://it.wikipedia.org/wiki?curid=2231868", "title": "Camanongue", "text": "Camanongue \u00e8 una municipalit\u00e0 dell'Angola appartenente alla provincia di Moxico. Ha 18.904 abitanti (stima del 2006).\nIl capoluogo \u00e8 Camanongue."}
{"id": "2231871", "revid": "2193715", "url": "https://it.wikipedia.org/wiki?curid=2231871", "title": "Ponte romano di Rieti", "text": "Il Ponte romano \u00e8 un ponte di epoca romana che scavalcava il fiume Velino a Rieti. Demolito negli anni trenta, \u00e8 adagiato nel letto del fiume e affiancato da un ponte moderno, noto con lo stesso nome, ma che pi\u00f9 propriamente ha il nome di ponte Velino o ponte Roma. \nFaceva parte dell'antica via consolare Salaria, e continu\u00f2 a far parte dell'arteria fino agli ultimi dell'Ottocento (quando fu costruita la variante esterna al centro storico).\nDettagli.\nSi trattava di un ponte a schiena d'asino a tre archi, dei quali quello centrale con maggiore luce rispetto a quelli laterali. Era realizzato in opus quadratum con grossi blocchi di calcare travertinoide di circa un metro, posti di testa e di taglio legati da malta. Lungo 38,90 metri, largo 6,20 metri, la larghezza dei suoi piloni \u00e8 valutata 2,60 metri.\nIl sito attuale.\nAttualmente i resti del ponte sono adagiati nel fiume Velino, da cui affiorano parzialmente a seconda del livello delle acque. Immediatamente accanto al ponte antico sorge il ponte moderno, che adempie alle esigenze di collegamento.\nLe spoglie sono situate in una zona della citt\u00e0 molto centrale: con Via Roma ad un estremo e Piazza Cavour all'altro, fa da collegamento tra il centro storico e il centrale quartiere Borgo. Salendo per Via Roma si arriva in piazza Vittorio Emanuele II, la principale piazza della citt\u00e0.\nI resti sono osservabili da sopra il ponte moderno, che grazie alla notevole vicinanza permette di osservarli da vicino e da una posizione rialzata, oppure dalla riva del fiume, a cui si accede dal Lungovelino Nello Bellagamba attraverso delle scalette.\nCome quasi tutto il tratto cittadino, anche questa zona del Velino presenta una fauna fluviale ricca e ancora incontaminata. Il fiume e la riva sono residenza abituale di oche e germani reali, regolarmente osservabili nel fiume mentre nuotano, e mentre si riposano sulla riva o sopra i blocchi dell'antico ponte.\nNel gennaio 2015, su Repubblica.it, il \"Ponte di Rieti\" viene indicato come uno dei trenta ponti pi\u00f9 belli d'Italia.\nStoria.\nIl ponte venne costruito nell'epoca repubblicana di Roma, e precisamente nel III secolo a.C. Era parte dell'antica Via Salaria, l'arteria grazie alla quale i Sabini si approvvigionavano di sale dal mare Adriatico e si collegavano con Roma.\nSubito dopo il ponte, la Salaria proseguiva con un viadotto (il cardo della citt\u00e0, su cui poggiano le fondamenta dell'attuale via Roma) lungo il quale era presente una porta della cinta muraria (pi\u00f9 volte spostata nel corso dei secoli fino a divenire l'attuale Porta Romana), con il quale la strada si arrampicava sulla rocca fino a raggiungere il foro della citt\u00e0 (attuale piazza Vittorio Emanuele II), per poi piegare a destra e proseguire lungo l'attuale via Garibaldi (il decumano) per intersecare nuovamente le mura con la Porta Interocrina (attuale Porta D'Arci) ed uscire dall'abitato.\nQuest'opera architettonica si inserisce nell'ambito del rinnovamento urbano di \"Reate\" seguito alla conquista romana della Sabina (avvenuta nel 290 a.C.), che andava assumendo una crescente importanza economica per la fertilit\u00e0 dei terreni bonificati grazie al taglio delle Marmore, operato da Manio Curio Dentato.\nFu restaurato o rifatto nel I secolo d.C., come testimonia un'iscrizione datata 42 d.C. e attribuita all'imperatore Claudio.\nIn epoca medioevale, il ponte venne fortificato con una porta-torre o \"cassero\", sita sulla riva sinistra del fiume, che grazie alla sua posizione strategica permetteva la difesa della citt\u00e0 e un controllo su traffici e commerci con l'imposizione di dazi. Nel 1312 venne annesso al ponte un nuovo cassero situato verso il borgo, ma sul finire del secolo entrambe le strutture furono demolite: quella pi\u00f9 antica nel 1377 durante una sommossa popolare, quella pi\u00f9 recente nel 1383 perch\u00e9 intralciava il corso del fiume; insieme a quest'ultima furono demolite anche alcune botteghe costruite sul ponte (simili a quelle ancora visibili sul Ponte Vecchio di Firenze). La \"torre del Cassero\" fu ricostruita nel 1439 dal maestro Giacomo da Varese, e venne demolita solo nel 1883. La torre, di forma quadrangolare, riportava uno stemma con l'inscrizione:\nLa demolizione.\nAlla fine dell'Ottocento l'altezza del ponte inizi\u00f2 a rivelarsi insufficiente. Infatti, in seguito all'unit\u00e0 d'Italia, i terreni della manomorta furono espropriati alla Chiesa e venduti ai privati, che iniziarono a sfruttarli effettuando notevoli disboscamenti; in occasione delle piogge, l'assenza di vegetazione trascinava nel fiume Velino una maggiore quantit\u00e0 di terra e detriti, che andarono ad innalzare il letto e provocarono un improvviso aumento del livello delle sue acque. Il fiume, anche in tempo di secca, arriv\u00f2 a ricoprire del tutto gli archi minori del ponte e in buona parte quello maggiore. Nel 1883 un membro della commissione sanitaria municipale scriveva che:\nIn occasione delle frequenti piene del Velino il ponte intralciava il deflusso delle acque, provocando l'esondazione del fiume e l'allagamento della parte bassa della citt\u00e0. Il ponte stesso veniva sommerso, diveniva impraticabile e spesso ne rimaneva danneggiato.\nQuesta situazione era particolarmente grave, in quanto non c'erano all'epoca altri ponti che collegassero le due sponde del Velino (ponte Giovanni XXIII fu costruito solo negli anni Sessanta): pertanto, nel corso delle alluvioni, non solo il Borgo rimaneva isolato dal centro storico, ma l'intera Via Salaria veniva interrotta e tutta la citt\u00e0 rimaneva isolata da Roma come anche i due capoluoghi L'Aquila e Ascoli Piceno. Anche per questo motivo, sul finire dell'Ottocento venne costruito un nuovo ponte sul Velino su cui venne deviata la via Salaria (il ponte Cavallotti, circa un chilometro pi\u00f9 ad est).\nLa maggiore gravit\u00e0 delle piene fece tornare alla ribalta la millenaria questione della bonifica della Piana Reatina, mai definitivamente risolta; il dibattito port\u00f2 nel 1916 allo studio di un nuovo progetto per evitarle (che vide il suo compimento nel 1939, con la costruzione delle imponenti dighe del Salto e del Turano sui maggiori affluenti del Velino).\nIn seguito all'alluvione del 1923, che distrusse per l'ennesima volta i parapetti dell'antico ponte, fu presa la decisione di sostituirlo con una costruzione pi\u00f9 alta, che non interferisse con il flusso delle acque. L'idea iniziale era quella di smontare il ponte per poi ricostruirlo, ampliato, utilizzando i blocchi di pietra originali; allo scopo, nel 1927 fu avviata una scrupolosa catalogazione dei blocchi che componevano la struttura. Tuttavia la complessit\u00e0 dell'operazione port\u00f2 ben presto ad abbandonare l'idea e a optare per una costruzione ex novo, con tecniche moderne. Cos\u00ec tra il 1932 e il 1936 il ponte antico venne demolito, adagiando la struttura nelle acque del fiume Velino, da cui tuttora riemerge a tratti.\nNel 1939 venne inaugurato il nuovo ponte in cemento armato che lo sostituiva, situato quasi esattamente dove si trovava il ponte antico e denominato \"ponte XXVIII Ottobre\" in memoria della Marcia su Roma. Tuttavia la nuova struttura ebbe vita breve, e nel giugno del 1944 fu fatta saltare dalle forze tedesche in ritirata. Il ponte fu sostituito provvisoriamente da una struttura in legno, e negli anni cinquanta fu ricostruito nella forma in cui si presenta oggi.\nDal dopoguerra ad oggi \u00e8 stata pi\u00f9 volte presa in considerazione l'idea di recuperare il ponte antico, risollevandolo dall'alveo. All'inizio degli anni Novanta il comune di Rieti si interess\u00f2 all'ipotesi, che per\u00f2 non si concretizz\u00f2 per via di un grave incidente, nel quale un sommozzatore della Soprintendenza mor\u00ec soffocato dopo essere rimasto incastrato sotto l'arcata."}
{"id": "2231873", "revid": "1543377", "url": "https://it.wikipedia.org/wiki?curid=2231873", "title": "L\u00e9ua", "text": "L\u00e9ua \u00e8 una municipalit\u00e0 dell'Angola appartenente alla provincia di Moxico. Ha 30.016 abitanti (stima del 2006).\nIl capoluogo \u00e8 L\u00e9ua."}
{"id": "2231879", "revid": "1543377", "url": "https://it.wikipedia.org/wiki?curid=2231879", "title": "Luacano", "text": "Luacano \u00e8 una municipalit\u00e0 dell'Angola appartenente alla provincia di Moxico. Ha 29.692 abitanti (stima del 2006).\nIl capoluogo \u00e8 Luacano."}
{"id": "2231881", "revid": "1543377", "url": "https://it.wikipedia.org/wiki?curid=2231881", "title": "Luau (Moxico)", "text": "Luau \u00e8 una municipalit\u00e0 dell'Angola appartenente alla provincia di Moxico. Ha 31.000 abitanti (stima del 2006).\nIl capoluogo \u00e8 Luau."}
{"id": "2231883", "revid": "1543377", "url": "https://it.wikipedia.org/wiki?curid=2231883", "title": "Luchazes", "text": "Luchazes \u00e8 una municipalit\u00e0 dell'Angola appartenente alla Provincia di Moxico. Ha 24.058 abitanti (stima del 2006).\nIl capoluogo \u00e8 Cangambe."}
{"id": "2231884", "revid": "38120", "url": "https://it.wikipedia.org/wiki?curid=2231884", "title": "Anatra laccata alla pechinese", "text": "L'anatra laccata alla pechinese () \u00e8 un complesso piatto della cucina pechinese.\nStoria.\nIn Cina l'anatra laccata al miele fu per secoli un piatto consumato all'interno della corte imperiale. La ricetta inizi\u00f2 poi a diffondersi anche tra le classi agiate della capitale cinese grazie a cuochi che avevano prestato servizio a corte e che dopo aver lasciato il palazzo imperiale aprirono ristoranti in citt\u00e0. Nel 1864 Yang Quanren (\u694a\u5168\u4ec1) fond\u00f2 a Pechino il ristorante \"Quanjude\" (\u5168\u805a\u5fb7) e introdusse un metodo di cottura pi\u00f9 efficiente. Il ristorante divenne molto noto sia in patria che all'estero e la ricetta si diffuse nel resto del mondo, diventando nel secolo successivo uno dei simboli della nazione asiatica.\nCaratteristiche.\nNella ricetta originaria l'anatra (di razza Pechino) \u00e8 uccisa da 24 a 48 ore in anticipo. Praticando un'incisione al livello del codrione e soffiando, la pelle viene staccata dalla carne e l'anatra \u00e8 poi spalmata di un miscuglio, contenente in particolare miele, ed \u00e8 infine appesa in un locale ben aerato.\nIl piatto originale consisteva unicamente della pelle di anatra tagliata a lamelle, ma in seguito alle \"richieste\" occidentali, questo piatto \u00e8 ora servito cos\u00ec: la pelle e la carne sono tagliate a fette che s'inzuppano in una salsa, prima di arrotolarle in piccole crespelle con un pezzo di cipolla verde o di bianco di porro affettato in modo sottile. Il tutto \u00e8 accompagnato da un brodo preparato a partire dalla carcassa e da una verdura conservata nell'aceto, il cui retrogusto un po' aspro \u00e8 considerato come un buon accompagnamento per un piatto un po' grasso dal gusto forte. In base all'abilit\u00e0 del capocuoco, la stessa anatra sar\u00e0 preparata e presentata in varie portate, solitamente da due a quattro, secondo i desideri del cliente."}
{"id": "2231885", "revid": "339392", "url": "https://it.wikipedia.org/wiki?curid=2231885", "title": "Municipalit\u00e0 della citt\u00e0 di \u0160iauliai", "text": ""}
{"id": "2231886", "revid": "1543377", "url": "https://it.wikipedia.org/wiki?curid=2231886", "title": "Lumeje", "text": "Lumeje \u00e8 una municipalit\u00e0 dell'Angola appartenente alla Provincia di Moxico. Ha 39.656 abitanti (stima del 2006).\nIl capoluogo \u00e8 Cameia."}
{"id": "2231888", "revid": "56818", "url": "https://it.wikipedia.org/wiki?curid=2231888", "title": "Perizie", "text": ""}
{"id": "2231890", "revid": "1543377", "url": "https://it.wikipedia.org/wiki?curid=2231890", "title": "Moxico (municipio)", "text": "Moxico \u00e8 una municipalit\u00e0 dell'Angola appartenente alla Provincia di Moxico. Ha 177.017 abitanti (stima del 2006).\nIl capoluogo \u00e8 Luena."}
{"id": "2231892", "revid": "1543377", "url": "https://it.wikipedia.org/wiki?curid=2231892", "title": "Wanda Bieler", "text": "\u00c8 cugina di Franco, anche lui sciatore alpino di livello internazionale.\nBiografia.\nPolivalente, fece parte della nazionale femminile di sci alpino. In Coppa del Mondo ottenne il primo piazzamento di rilievo il 21 gennaio 1976 a Bad Gastein (5\u00aa in discesa libera). Nella stessa stagione prese parte ai XII Giochi olimpici invernali di , classificandosi 20\u00aa nella discesa libera, 8\u00aa nello slalom speciale e non concludendo lo slalom gigante. Anche nella successiva rassegna olimpica, , non complet\u00f2 lo slalom gigante, l'unica gara cui prese parte.\nOttenne l'unico podio in Coppa del Mondo, un terzo posto, nello slalom gigante di Aspen, negli Stati Uniti, dell'8 marzo 1981, alle spalle della statunitense Tamara McKinney e della svizzera Erika Hess. L'anno dopo ai Mondiali di Schladming 1982 fu 15\u00aa nello slalom speciale."}
{"id": "2231893", "revid": "104458", "url": "https://it.wikipedia.org/wiki?curid=2231893", "title": "Sciatori", "text": ""}
{"id": "2231898", "revid": "106376", "url": "https://it.wikipedia.org/wiki?curid=2231898", "title": "Capergnanica", "text": "Capergnanica (\"Caergn\u00e0niga\" in dialetto cremasco) \u00e8 un comune italiano di abitanti della provincia di Cremona in Lombardia.\nStoria.\nIn et\u00e0 napoleonica (1809-16) al comune di Capergnanica furono aggregate Bolzone e Chieve, distaccate nuovamente con la costituzione del Regno Lombardo-Veneto.\nNel 1869 a Capergnanica fu aggregata Passarera.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono . Le comunit\u00e0 nazionali numericamente significative sono:\nInfrastrutture e trasporti.\nStrade.\nIl territorio \u00e8 attraversato dalle seguenti strade provinciali\nAmministrazione.\nElenco dei sindaci dal 1985 ad oggi."}
{"id": "2231901", "revid": "287204", "url": "https://it.wikipedia.org/wiki?curid=2231901", "title": "Supersegretissimo", "text": "Supersegretissimo \u00e8 una collana di romanzi dedicati allo spionaggio, al thriller, noir e all'azione. Edita dalla Arnoldo Mondadori Editore, nasce come raccolta di opere gi\u00e0 uscite nella collana Segretissimo, ma in seguito si pone come collana di romanzi inediti.\nL'8 aprile 2011 Alan D. Altieri, editor di \"Segretissimo\", annuncia sul blog della testata la chiusura di \"Supersegretissimo\"."}
{"id": "2231903", "revid": "986213", "url": "https://it.wikipedia.org/wiki?curid=2231903", "title": "Niccol\u00f2 Fieschi", "text": "Era figlio del patrizio Giacomo Fieschi e di Selvaggia Fieschi di Caneto. Era anche fratello di Santa Caterina Fieschi.\nBiografia.\nFu ambasciatore della Repubblica di Genova in Francia. A partire dal 1484 fu vescovo di diverse diocesi francesi: nel 1484 Tolone, nel 1485 a Fr\u00e9jus, quindi nel 1488 ad Agde, poi nuovamente a Fr\u00e9jus dal 1495 al 1511, quando rinunci\u00f2 a favore del nipote Urbano Fieschi. Dal 1504 alla morte fu amministratore apostolico della diocesi di Agde, dal 1507 al 1509 di quella di Senez, dal 1510 al 1518 fu amministratore apostolico dell'arcidiocesi di Embrun, dal 1518 alla morte fu amministratore apostolico della diocesi di Tolone.\nPapa Alessandro VI lo cre\u00f2 cardinale diacono di Santa Lucia in Septisolio il 31 maggio 1503. Fino alla morte (1524) ricopr\u00ec importanti incarichi nella curia romana, divenendo uno dei pi\u00f9 stretti collaboratori del papa Giulio II, alla morte del quale, nel 1513, fu indicato come uno dei possibili successori.\nDivenne cardinale vescovo succedendo in diverse sedi suburbicarie: Albano, Sabina, Porto e Santa Rufina ed infine Ostia, mantenendo dal 1511, \"in commendam\", il titolo di Santa Prisca fino alla morte.\nDal 1516 al novembre del 1517 fu arcivescovo di Ravenna, carica alla quale rinunci\u00f2 in favore del nipote Urbano.\nMor\u00ec a Roma il 15 giugno 1524 e fu sepolto nella Basilica di Santa Maria del Popolo.\nSuccessione apostolica.\nLa successione apostolica \u00e8:"}
{"id": "2231908", "revid": "709565", "url": "https://it.wikipedia.org/wiki?curid=2231908", "title": "Albi di Rat-Man Collection", "text": "Questa \u00e8 la lista degli albi di \"Rat-Man Collection\".\nI primi 4 numeri di \"Rat-Man Collection\" sono della Marvel Italia e dal 5 al 36 sono della Cult Comics: entrambe sono comunque divisioni editoriali di Panini Comics, che ha apposto il suo logo a partire dal numero 37. Le copertine sono tutte disegnate da Leo Ortolani, le prime 15 sono state colorate dallo stesso autore, dalla 16 alla 20 da Luca Poli al computer, mentre dalla 21 in poi da Lorenzo Ortolani."}
{"id": "2231910", "revid": "2222257", "url": "https://it.wikipedia.org/wiki?curid=2231910", "title": "Kawasaki GPZ", "text": "Le GPZ, sono modelli di motocicletta stradale, prodotte dalla Kawasaki in diverse cilindrate 250, 305, 400, 500, 550, 600, 750, 900, 1000 e 1100 cm\u00b3. La serie ha avuto inizio con la \"GPZ 550\" nel 1978\nLe varie serie.\nGPZ 250.\nLa Kawasaki GPZ 250, venne prodotta dal 1983 al 1987 in tre serie diverse e in un'unica versione, la \"prima serie\" inizia nel 1983, con una moto molto semplice, esteticamente uguale al modello di cilindrata superiore GPZ 305, con un cupolino squadrato, scarichi a trombone, sella in un unico pezzo per passeggero e pilota, molto imbottita.\nLa \"seconda serie\" (da qui verr\u00e0 commercializzata anche come Ninja), presentata nel 1985 e prodotta fino al 1986, aveva una linea molto diversa dalla prima, con un serbatoio difficile da distinguere, dato che era completamente ricoperto dalle nuove carenature, che hanno incominciato a vestire di pi\u00f9 la moto, facendola passare da una naked a semicarenata.\nLa \"terza serie\", presentata nel solo '87 cambia ulteriormente\nLe differenze da prima a seconda serie sono molte, dall'impianto frenante completamente rivisto, che all'anteriore diventa da un doppio disco a singolo, il posteriore passa da tamburo a disco, la sella ora \u00e8 divisa e ce n'\u00e8 una per il pilota e per il passeggero, molto meno imbottite rispetto alla prima serie e con la sella pilota molto scavata al centro, in modo da invitare la seduta corretta al pilota, il cupulino ora \u00e8 unito insieme alle altre carenature ed \u00e8 meno squadrato, le frecce direzionali ora sono integrate alle carene.\nGPZ 305.\nLa Kawasaki GPZ 305, venne prodotta dal 1983 al 1990 in un'unica serie e versione \"\"Belt Drive\", con motore a piena potenza o depotenziato a 17\u00a0CV, la moto si presenta come una naked sportiva con scarichi a trombone e cupolino squadrato, mentre il serbatoio e la sella hanno linee pi\u00f9 morbide.\nGPZ 400.\nLa Kawasaki GPZ 400, venne prodotta dal 1983 al 1985 in un'unica serie e versione \"R\", con il motore a piena potenza o depotenziato a 27\u00a0CV, la moto si presenta come una sportiva molto carenata e per il tempo risultava essere una moto al top delle prestazioni per quei tempi, questa moto si presentava con una carenatura che riprendeva le livree delle vecchie MotoGP (classe 500), ma con un cupolino leggermente pi\u00f9 grande, la sella era in un unico pezzo per pilota e passeggero.\nGPZ 500.\nLa \"GPZ 500 S\" (nota sui mercati extraeuropei anche come \"EX500\") \u00e8 una motocicletta prodotta dalla Kawasaki a partire dal 1987. Presentata al Salone di Colonia 1986, nel 1994 \u00e8 stata sottoposta a un profondo restyling, dando vita alla \"seconda versione\" (commercializzata in altri stati con nome Ninja e non GPZ), ed attualmente non \u00e8 pi\u00f9 importato in Italia, dato che non \u00e8 pi\u00f9 in produzione dal 2007.\nLa GPZ nasce come moto sportiva ma economica. Il motore, un 500 cm\u00b3 bicilindrico in linea, \u00e8 ottenuto dividendo in due il motore di una 1000 quadricilindrica (pi\u00f9 precisamente, sul basamento della custom Z 450 LTD sono state sistemate le canne della GPZ 1000 RX).\nCon il restyling del 1994 la semicarena \u00e8 stata ingrandita, con grafiche pi\u00f9 moderne e slanciate, cos\u00ec come il cupolino, rendendo la moto pi\u00f9 adatta ad un uso turistico. Inoltre il freno a tamburo posteriore \u00e8 stato sostituito da un freno a disco e la pinza dei dischi freni anteriori monopompante sostituita da pinze a doppio pistoncino pi\u00f9 efficienti, la moto rimase cos\u00ec e viene ancora prodotta.\nGPZ 550.\nLa Kawasaki GPZ 550 \u00e8 stata prodotta in tre versioni consecutive molto diverse tra loro dall'anno 1978 all'anno 1990.\nGPZ 600.\nLa Kawasaki GPZ 600, venne prodotta dal 1984 al 1989 in un'unica serie e versione, diverse le colorazioni:\nBlu, bianco, rosso - Nero, grigio, rosso - Rosso, bianco, blu - Verde, bianco, blu - Nero, oro.\nLe carenature erano molto avvolgenti, lasciavano scoperti solo i carter e parte del telaio, la sella del pilota e del passeggero erano in due pezzi separati sotto la quale si trovavano 2 sportelli per gli attrezzi e il faro rettangolare, complessivamente la linea era molto di tendenza e rispecchiava quelle adoperate nelle MotoGP del tempo (500\u00a0cm\u00b3).\nGPZ 750.\nLa Kawasaki GPZ 750, venne prodotta dal 1983 al 1988 in un'unica serie e in due versioni, una con motore aspirato, che dai primi modelli si svilupp\u00f2 la serie \"R\"\" con un motore rivisto, capace di sviluppare 98 Cv a 10.000 rpm, l'altra con motore turbo che arrivava a sviluppare addirittura 112\u00a0CV a 9.000 rpm. L'altra particolarit\u00e0 di questa moto era il monoammortizzatore posteriore (unitrak), che la rendeva pi\u00f9 stabile sul misto.\nGPZ 900.\nLa Kawasaki GPZ 900, venne prodotta dal 1984 al 1999 in 3 serie e versioni, solo la prima serie aveva la ruota anteriore da 16 pollici ed \u00e8 anche l'unica ad avere un interesse storico. Le altre versioni avevano altre colorazioni e cerchi diversi, fino a l'ultima serie prodotta solo per il Giappone chiamata Ninja. La moto si presenta come una sportiva carenata, con linee molto spigolose accompagnate da linee curve, il motore \u00e8 a vista ma non il telaio che \u00e8 a \"diamante\", questa moto venne sostituita come evoluzione dal modello di cilindrata superiore.\nDella 900 venne realizzata anche una versione ad alte prestazioni denominata R. La moto, successivamente soprannominata Ninja, era dotata di un propulsore 4 cilindri 16 valvole con raffreddamento ad acqua dalla potenza di 115 cv. La velocit\u00e0 massima era di 260\u00a0km/h.\nGPZ 1000.\nLa Kawasaki GPZ 1000 RX, venne prodotta dal 1986 al 1989 in un'unica serie e versione la RX, come evoluzione della Kawasaki GPZ 900, la moto era molto carenata, con linee squadrate e con la sella passeggero e del pilota in due parti separate, le frecce erano integrate nella carenatura e il faro era trapezoidale.\nGPZ 1100.\nLa Kawasaki GPZ 1100, venne prodotta dal 1981 al 1998, in due serie, la prima serie, va dal 1981 al 1988, nella versione naked con la sigla finale\"F 1\", mentre nella versione normale (senza sigla finale) la moto era munita di carenatura che non era tutta unita, ma divisa in cupolino e puntale, andandosi a sfiorare l'un l'altro. Dopo qualche anno di pausa, venne presentata la seconda serie dal 1995 al 1998 nella sola versione carenata, con la variante dell'impianto ABS.\nIl primo modello del 1981 \u00e8 stata la prima moto costruita in serie ad usare l'iniezione elettronica al posto dei carburatori."}
{"id": "2231911", "revid": "15756", "url": "https://it.wikipedia.org/wiki?curid=2231911", "title": "Stazione di Villa Augustea", "text": "La stazione di Villa Augustea (gi\u00e0 \"stazione di Mercato Vecchio\") \u00e8 una delle tre fermate del comune di Somma Vesuviana; rientra nella linea Napoli-Sarno della ex Circumvesuviana.\nStoria e descrizione.\nInaugurata dopo il 1938, fino al 25 luglio 2016 la stazione ha portato il nome di \"Mercato Vecchio\", dovuto alla vicina localit\u00e0 che nella zona a monte della ferrovia \u00e8 stata ormai inglobata dall'area urbana del capoluogo comunale, mentre a valle conserva l'aspetto tipico della campagna vesuviana. Dal 25 luglio 2016 la sua denominazione \u00e8 stata mutata in \"Villa Augustea\", dovuta alla vicinanza con una villa romana del II secolo, situata in localit\u00e0 Starza della Regina.\nIl movimento passeggeri, costituito soprattutto da studenti e lavoratori pendolari \u00e8 notevolmente cresciuto alla fine del secolo scorso in coincidenza della forte urbanizzazione.\nLa fermata posta sull'unico binario ospita la banchina alla quale si accede dal contiguo passaggio a livello ed una piccola biglietteria/sala passeggeri."}
{"id": "2231912", "revid": "15756", "url": "https://it.wikipedia.org/wiki?curid=2231912", "title": "Lex regia", "text": "La lex regia (in italiano legge regia) \u00e8 un atto normativo emanato dal \"rex\" (con l'appoggio del pontefice) nell'antica Roma. Gli studiosi per tutto il XIX secolo sono stati in dubbio circa la vera autenticit\u00e0 e esistenza della \"lex regia\".\nAll'inizio del XX secolo addirittura molti erano quasi sicuri che non esistesse poi nei primi decenni dello stesso c'\u00e8 stata un'inversione di marcia e ci sono stati molti studiosi che dopo un'analisi molto pi\u00f9 accurata si sono resi conto della reale esistenza nell'et\u00e0 regia di Roma di questo atto normativo.\nAnche se alcune fonti sono state rielaborate nel tempo o ricche di interpolazioni o glossemi, sono considerati in massima attendibili, cos\u00ec la \"lex regia\" venne vista con pi\u00f9 attenzione e approfondimento dagli studiosi che scoprirono anche nuove citazioni che prima non si conoscevano, infine si fecero anche vari ritocchi sull'attribuzione ai vari re della tradizione (I Sette re di Roma).\nStoria.\nNel territorio laziale dove nacque Roma erano stanziate varie trib\u00f9 distribuite in pagi. Quando Romolo (per elezione popolare come era in uso a quel tempo) divent\u00f2 capo del governo divise le trib\u00f9 in curiae, evento da cui trova origine l'atto normativo della \"lex regia\" basato su qualche intervento delle curiae nell'emanazione delle 'leges regiae', secondo quanto attestato dalle fonti pervenuteci.\nMa oltre alle curiae una delle pi\u00f9 importanti innovazioni introdotte da Romolo con le \"leges regiae\" riguarda l'istituzionalizzazione del consiglio degli anziani che prese il nome di senato (anche questo usato nel sistema di emanazione delle \"leges regiae\"). Importante \u00e8 mettere in luce la situazione del \"rex\": in tutta l'et\u00e0 regia infatti sar\u00e0 il capo insieme pubblico-militare-sacro-giudicante anche se questi compiti saranno affidati ai suoi numerosi ausiliari. Ritornando a Romolo, a questo, secondo tradizione, succedette Numa Pompilio (in realt\u00e0 come sar\u00e0 per i re successivi ci sar\u00e0 un interrex che sorregger\u00e0 il governo sino all'elezione del successivo re): anch'egli eman\u00f2 numerose \"leges regiae\" di notevole importanza; infatti gli fu attribuita l'opera del liber commentari regi. Una sua grande innovazione per il periodo numeno interess\u00f2 il diritto criminale concernente i delitti volontari e involontari. Su questo periodo molti studiosi ritengono, con argomentazioni lessicale, che alcune \"leges regiae\" soffrivano dell'influenza sabina. Il successore di Numa Pompilio, Tullo Ostilio, denominato dalla tradizione il \"re guerriero\", celebrava i solenni sacrifici utilizzando l'opera di Numa Pompilio, i commentarii Numae oltre ad aver istituito i Feziali.\nAncora Anco Marcio fece trascrivere per, il pubblico, norme sacrali dall'opera di Numa Pompilio, oltre a istituire il ius fetiale e il carcere. Da qui gli ultimi re della tradizione non classificabili ancora come rex sacrorum (re che officiava ai riti sacri il quale utilizzava l'auspicium) furono, almeno secondo la tradizione, tre etruschi, il cui ascendente culturale influenz\u00f2 il testo delle \"leges regiae\" di questo periodo. Tarquinio Prisco, successore di Anco Marcio, fece varie 'leges regiae' che spaziarono in molti campi: degni di nota il raddoppio dei senatori e delle Vestali.\nServio Tullio poi utilizz\u00f2 anch'egli l'opera di Numa Pompilio per l'elezione dei consoli; oltre a ci\u00f2 \u00e8 da ricordare per l'instaurazione del censo e della costituzione timocratica alla quale si arriver\u00e0 all'instaurazione dell'et\u00e0 repubblicana. Nel periodo di Tarquinio il Superbo rilevanti sono leges di tipo repressivo, rapporti internazionali e i libri sibillini (simile per certi aspetti al Vegoe etrusco). Dopo la famosa cacciata dei re, che secondo alcuni studiosi fu un evento che matur\u00f2 lentamente e non fu improvviso (questo evento port\u00f2 all'abrogazione di leges regiae ma sicuramente non tutte poich\u00e9 sopravvisse l'auspicium e la riforma di Servio Tullio dei 18 equites), si giunge ormai all'et\u00e0 repubblicana. Ma siccome c'era bisogno di una personalit\u00e0 che officiasse ai riti sacri (o prendesse decisioni sull'argomento tramite auspicio, istituito appunto con \"lex regia\"), come faceva il precedente \"rex\", si istitu\u00ec quindi il rex sacrorum: Quest'ultimo verr\u00e0 eliminato come figura istituzionale da Teodosio I nel 390 d.C. Il potere di quest'ultimo era per\u00f2 molto minore al rex e di certo limitato solo al sacro. Secondo gli studiosi Pomponio nell'Enchiridion si riferisce a questo periodo quando afferma che l'emanazione del re veniva fatta secondo deliberazione delle curiae (poich\u00e9 il potere del rex era diminuito).\nProbabilmente le \"leges regiae\" (o almeno la maggior parte) erano conservate a Roma che per\u00f2 fu incendiata nel 390 a.C. ad opera dei Galli Senoni di Brennio. Importante fu cos\u00ec l'opera di riscrittura dei sacerdoti e la raccolta di 'leges regiae' di Sesto Papirio purtroppo a noi non pervenuta ma che probabilmente era consultabile all'epoca di Pomponio. Le \"leges regiae\" nel periodi successivi sparirono, secondo Pomponio furono tutte abrogate ma dagli studi fatti da vari studiosi risulta qualche atto normativo regio ancora in vigore, per esempio la norma dei 18 equites di Servio Tullio, ma Livio ci informa che dopo il 390 a.C. e l'incendio non furono raccolte solo le norme delle XII Tavole dai sacerdoti e dal senato ma anche norme rege alcune delle quali pubblicate altre tenute segrete dai sacerdoti. Infine le leges regiae vengono nominate nella compilazione giustinianea.\nFunzione della lex regia nella societ\u00e0 romana e correlazioni con i mores.\nIl motivo della nascita della lex regia non sta semplicemente solo come strumento giuridico che il rex poteva usare, ma nasce dall'esigenza ormai palese delle varie trib\u00f9 ormai riunite in Roma di una \"certa lex\" o \"certo ius\" come attesta l'opera di Pomponio, e inoltre il re in quell'epoca aveva il compito di garantire la pax deorum, la pace della comunit\u00e0 con gli dei e appunto ci\u00f2 viene fatto attraverso lo strumento normativo della \"lex regia\", il rex nasce appunto come giudice supremo.\nLa \"lex regia\" aveva come compito di regolare le controversie che si creavano e che non sempre i mores riuscivano a risolvere oltre che dare al rex la possibilit\u00e0 di risolvere in prima persona o per mezzo di qualche ausilium (uno di questi soprattutto in et\u00e0 Tarquinia \u00e8 il magister populi predecessore del futuro magister equitum e magister militum della repubblica e del principato) le controversie o le questioni militari o sacre. Ma se da una parte le 'leges regiae' creavano nuovo diritto differente dai mores dall'altra per\u00f2 in parte trasformarono alcuni di questi in \"leges regiae\", alcuni studiosi ritengono che furono usati dai decemviri come strumento di memoria e costruzione per le XII tavole oltre che di intermezzo tra mores e XII Tavole, come richiedeva la societ\u00e0 di quel tempo che non si accontentava gi\u00e0 pi\u00f9 delle semplici rivelazioni del Pontifex Maximus.\nCorrenti che hanno influenzato la lex regia.\nLe \"leges regiae\" ebbero comunque in determinati periodi delle correnti che influenzarono la loro formazione soprattutto in ambito testuale. All'inizio si delinea di certo un'influenza di tipo greca in quanto la tradizione vuole che Romolo abbia studiato a Gabii, ma tralasciando la tradizione \u00e8 indiscutibile la presenza di cultura greca all'interno della romana oltre al fatto che gi\u00e0 a partire dall'VIII secolo a.C. c'erano tra le due culture relazioni commerciali che poco pi\u00f9 avanti sarebbero diventate anche politiche.\nMa andando oltre questa influenza si prospetta che anche la corrente osco-umbra cio\u00e8 albina ma in maggior misura sabina abbia influenzato non solo i metodi di emanazione attraverso dei precisi strumenti scritti (appunto pelli di animale) ma anche i caratteri della stessa \"lex regia\". Si pu\u00f2 vedere ci\u00f2 in appunto alcune \"leges\" di Servio Tullio e persino con Numa Pompilio (di origine sabina) e lo stesso Romolo. Oltre a queste correnti, centrale risulta l'influenza etrusca, sia di tipo politico economico che di tipo giuridico soprattutto nel periodo dei re etruschi, si prenda ad esempio l'atteggiamento di questi nei confronti delle gentes in quel periodo fortemente indebolite da questi re.\nLegislazione e esecuzione della \"lex regia\".\nSecondo quanto detto, nei frammenti di Pomponio e di altri autori a proposito delle \"leges regiae\" si afferma che furono deliberazioni della curia oltre che del senato approvate dal re e con l'appoggio del pontefice. Molti studiosi per\u00f2 sono discordi rispetto alla veridicit\u00e0 di queste fonti: primo perch\u00e9 ritengono che Pomponio si sia ispirato al metodo di votazione delle assemblee popolari (\"comitii tributi\" e \"comizi centuriati\") della repubblica in cui la votazione di una legge proposta da un tribuno era votata per unit\u00e0 (il voto non si contava per testa ma se un singolo gruppo era in maggioranza per accettare, quello era una unit\u00e0 che accettava la legge: una unit\u00e0 potevano essere i cittadini non proprietari presenti all'assemblea oppure la prima classe della cavalleria), il secondo motivo \u00e8 perch\u00e9 gli studiosi ritengono che sia pi\u00f9 probabile che il re (visti infatti i poteri che deteneva in quel periodo) deliberasse senza il veto della curia ma solo con l'appoggio del collegio pontificale e la deliberazione del senato. Si tiene infatti che la funzione della curia fosse solo di partecipazione pubblica cio\u00e8 che le leges regiae fossero emanate pubblicamente alla presenza della curia per\u00f2 altre fonti ci dicono che alcuni giorni il rex teneva un'assemblea comiziale simile al periodo repubblicano attestato dalla scritta \"Quandoc Rex Comitiavis Fas\" presente nel primo calendario romano, da questo gli studiosi ritengono che la curia non avesse diritto di voto ma solo di presenziare come testimonianza dell'atto (e affermare la propria idea sulla questione tramite acclamazione o invece se opposti tramite dissenso), alcune volte per\u00f2 il re concedeva l'intervento della curia sulle decisioni processuali (si attesta solo un caso quello di Marco Orazio), per quanto riguarda l'ambito penale, sino a che la repressione in ambito penale diventasse esclusiva decisione dell'assemblea popolare. Da alcune fonti per\u00f2 sembra anche che Servio Tullio abbia messo da parte le curie e far votare le sue decisioni dalle centurie militari: prima faceva votare la prima classe di 80 centurie pi\u00f9 le 18 degli \"equites\" se esprimevano tutte lo stesso parere allora si faceva come deciso dalle centurie se no si facevano votare man mano le altre 5 classi (compresa quella dei cittadini privi di mezzi esente da servizio militare e solo in certi casi utilizzata) sino a quando non si raggiungeva un numero di 97 centurie con lo stesso voto. Le \"leges regiae\" da una parte avevano il compito di creare un \"certum ius\", d'altra derivavano dai \"mores\", perci\u00f2 lo strumento di controllo del rispetto delle \"leges regiae\" era stabilito nella maggior parte dei casi da pene di tipo religioso o sacro (offerta espiatoria o sacrificio animale), ma non si deve limitare a parlare di sanzioni religiose, anche se le pi\u00f9 usate, in quanto ci sono leges regiae che prevedono sanzioni diverse dalla tipologia sacrale-religiosa, ad esempio confische di beni o in alcuni casi sanzioni che prevedono pene capitali ma non di tipo sacrale ma semplicemente per la politica di rispondere all'offesa con altra offesa.\nUtilizzo nei vari rami del diritto romano.\nNon \u00e8 certo quali furono precisamente le \"leges regiae\", in quanto abbiamo solo frammenti comunque secondo quanto pervenutoci vennero utilizzate in ambito pubblico, sacro, successorio, processuale, agricolo, della famiglia, criminale e infine nelle obbligazioni e nei contratti (molto raramente in ambito privato, ma per la maggior parte il privato era lasciato all'azione del pater familias e della gens). Ma vediamo nel dettaglio cosa ci \u00e8 pervenuto:\nRomolo (753-716).\nPer quanto riguarda Romolo (ma alcune \"leges regiae\" gli sono attribuite insieme a Tito Tazio) nel diritto pubblico, oltre all'unione delle varie trib\u00f9 con cui fonda Roma, importante \u00e8 l'istituzione delle tre curiae, che presero il nome dai loro rispettivi capi, Romolo, Tazio, Lucumone rispettivamente in \"Ramnenses\", \"Titienses\", \"Luceres\", che poi divise a loro volta in 10 curiae ognuna. Queste secondo le fonti avevano i compiti di eleggere i magistrati, approvare le leggi e se il re lo decideva esaminare le questioni attinenti alla guerra.\nUn altro atto importante fu l'istituzione del senato, il quale costituito da 100 patrizi, a cui Romolo attribuisce potere decisionale delle leges regiae, proposte da lui, secondo maggioranza. Istitu\u00ec la figura del cittadino guerriero atto a coltivare e guerreggiare, l'unit\u00e0 militare della legione romana oltre a istituire una sua guardia personale: i celeres. Riserv\u00f2 a se stesso la decisione sui riti sacri e i conseguenti sacrifici in onore agli dei istituendo anche 60 sacerdoti per officiare i riti, inoltre istitu\u00ec gli auspici e agli auguri presi da ciascuna curia che lo aiutassero a officiare i riti, istitu\u00ec i \"fratres arvales\" (vedi Arvali), cre\u00f2 i tre flaminati in base alla divinit\u00e0 da venerare: flamen Dialis (Giove), flamen Martialis (Marte), flamen Quirinalis (Romolo), istitu\u00ec il primo calendario romano di 304 giorni e diviso in 10 mesi: sei di 30 giorni e quattro di 31, istitu\u00ec la dedicatio di templi e la loro metodologia.\nIn tema di successioni: la successione della donna in manus al marito, tale per cui se questo muore eredita i beni del marito, e in caso abbia figli invece in parti uguali. Decise la giurisdizione del rex come portavoce dei mores e delle \"leges regiae\", era lui a giudicare i delitti pi\u00f9 gravi, mentre gli altri li giudicava il senato.\nDecise di dividere la terra fra le varie curiae in parte per la coltivazione nei campi oltre per la costruzione di templi agli dei. Decise che i genitori avevano l'obbligo di allevare i figli e non potevano ucciderli se inferiori a tre anni a meno che non fosse considerato un \"mostro\" (nato storpio o con altri problemi), in quel caso per\u00f2 la procedura prevedeva che fosse mostrato a cinque vicini che attestavano lo stato del soggetto, nel caso che tutto ci\u00f2 non venisse fatto c'era la confisca di met\u00e0 dei beni (o altre sanzioni). Sanc\u00ec i poteri di patrimonialit\u00e0 e potest\u00e0 del pater familias nei confronti del figlio alieni iuris e persino il diritto alla morte di questo. Predispose anche la manus (relativo al matrimonio) sulla moglie dove questa era oggetto del marito e doveva seguirlo in tutto (anche nei culti). Istitu\u00ec l'istituto della clientela. Predispose alcune norme punitive per crimini della donna come l'adulterio o bere vino, in cui la decisione spettava ai parenti della donna.\nNuma Pompilio (716-673).\nNuma Pompilio si insedio al trono tramite la famosa \"lex curiata de imperio\" con cui subordinava il suo futuro \"imperium\" alla decisione dei comizi curiati, che poi ogni re futuro presenter\u00e0 almeno sino a Augusto e anche oltre. Abol\u00ec i celeres. Divise Roma in \"pagi\" e ognuno di questi aveva il proprio magistrato e guardia per controllare meglio il territorio, istitu\u00ec le prime divisioni del popolo per mestieri ovvero le corporazioni.\nCre\u00f2 l'istituto delle mense, istitu\u00ec vari flaminati (tra cui quelli gi\u00e0 attribuiti da altre fonti a Romolo) e sacerdozi tra cui i Feziali e i Salii, aument\u00f2 il numero delle Vestali da 4 a 6, Istitu\u00ec anche il Pontifex Maximus oltre ad aumentare il numero dei sacerdoti del collegio pontificale. Cre\u00f2 varie dedicatio ai vari culti, fece varie disposizioni riguardanti la paelex, ovvero la donna che stava con un uomo gi\u00e0 sposato. Fece nuove ridistribuzioni della terra: un esempio, riparti ai plebei la terra di tipo pubblico. Per quanto riguarda l'ambito criminale bisogna sottolineare le innovazioni: l'omicidio volontario (detto paricida) e l'omicidio involontario. Nel primo caso venivano nominati i \"quaestores paricidii\" per indagare e il soggetto veniva classificato come paricida se aveva ucciso intenzionalmente un uomo libero o anche solo in riferimento all'uccisione dei parenti: nel primo caso paricida assume la connotazione di homicida la cui pena (parricidas) \u00e8 ignota mentre nel secondo la pena (parricidas) si identifica con la poena cullei (pena che prevede che l'uccisore venga rinchiuso in un sacco di cuoio e poi buttato in mare: successivamente divento fuori legge); nel caso di omicidio involontario per espiare bastava sacrificare un ariete per purificare l'omicida. Secondo alcune fonti istitu\u00ec le Vestali dedite al culto di Vesta secondo la tradizione per\u00f2 risalenti gi\u00e0 a prima della fondazione di Roma ovvero a Rea Silvia, sancisce anche delle sanzioni se non fosse stato rispettano il loro voto di verginit\u00e0 la vestale viene sotterrata viva con un rito sacro o in altri reati pene pi\u00f9 leggere tipo la fustigazione. Decret\u00f2 che chi rubava oggetti sacri o in luoghi sacri era trattato come un parricida, viene punita con la morte lo spergiuro.\nPermette che il figlio possa essere venduto dal padre a meno che quest'ultimo non conceda al figlio di sposarsi (in quel caso perde il diritto). Per le mogli in questo periodo era vietato bere o avere qualunque relazione, a meno che il marito non decidesse di donarla a un uomo senza figli per procreare (poi poteva decidere di riprendersela), era anche permesso il matrimonio con ragazze inferiori ai 12 anni, d'altra parte concesse che le donne potessero fare testamento col padre ancora in vita.\nTullo Ostilio (673-640).\nSecondo alcune fonti istitu\u00ec i littori, la toga dipinta, la praetexta, cre\u00f2 i feziali attraverso il cui rito feziale si poteva dichiarare guerra, altrimenti questa era ritenuta ingiusta, ind\u00ec anche varie festivit\u00e0. Istitu\u00ec gli Agonali sacerdozio dei salii e i Saturnali dedicati a Saturno. Permise che alcuni romani senza terra si stanziassero nel colle Celio. Quando Marco Orazio fu accusato di perduellio e convocati i duumviri per decidere della provocatio alla cui decisione il padre di Orazio (anche se colpevole) si oppose e siccome Ostilio era indeciso su quale decisione prendere decise di affidare il giudizio al popolo (le curia) che lo assolsero. Decise di applicare la legge secondo cui chi avesse fatto tradimento nei confronti del re o avesse disertato fosse condannato a morte. Decise di condannare l'incesto consacrando il colpevole a Diana tra l'irrisione della gente. Stabil\u00ec che a chi fossero nati tre gemelli fossero date delle sovvenzioni statali.\nAnco Marcio (640-616).\nAnche Marcio istitui una sua \"lex curiata de imperio\", istitui le basi della rerum repetitio e alcune leggi riguardanti i traffici marittimi e il tributo sulle saline. Decise di far incidere su tavolette le disposizioni di Numa Pompilio relative al collegio pontificale. Fece costruire il primo carcere per opporsi alla criminalit\u00e0. Dopo aver sconfitto i Latini decise che si insediassero a Roma.\nTarquinio Prisco (616-578).\nDuplic\u00f2 il numero dei senatori (secondo altre fonti i senatori erano 200 e lui li aumento a 300) che divise in 'gentes maiores' e i nuovi in 'gentes minores'. Istitui i giochi romani, raddoppi\u00f2 il numero delle curiae, istitu\u00ec differenze di abbigliamento tra i vari ceti, nacque qui l'uso della \"toga praetexta\". Aggiunse 2 Vestali alle 4 gi\u00e0 presenti, oltre al calendario di 12 mesi. Da alcune fonti gli vengono attribuite le sanzioni alle Vestali.\nServio Tullio (578-534).\nRidivise il territorio in \"regiones\" (4 urbane: \"Palatina\", \"Suburana\", \"Collina\" e \"Esquilina\" pi\u00f9 altre 22 esterne, denominate anche \"pagi\") da cui gli appartenenti a uno non potevano allontanarsi per abitare in un altro territorio e dovevano pagare i tributi in quel pagus, istitu\u00ec il censimento o censo a cui bisognava pagare un tributo per essere censiti oltre a dover dare una stima dei propri beni (una sorta di antica denuncia dei redditi), in modo tale da avere un rapporto per le conseguenti tassazioni (dividendo il popolo in cinque classi) e istitu\u00ec i mercati. Istitui varie feste e dedicatio esempi la \"Fors Fortuna\" o la \"Paganalia\". Decise di giudicare solo le cause pubbliche mentre lascio ai privati (esempio pater familias e gens) la risoluzione delle cause appunto private. Avendo conquistato i territori dei colli Viminale e Esquilino li distribu\u00ec ai romani senza terra. Decise che anche gli schiavi liberati potessero partecipare alla vita pubblica e venire censiti come se fossero uomini liberi; inoltre chi non voleva tornare nella propria citt\u00e0 poteva essere iscritto in una delle quattro trib\u00f9 gi\u00e0 create da lui.\nFece approvare dalle curiae 50 disposizioni in riguardo ai delitti e ai contratti.Infine a Servio viene attribuita la costruzione del tempio a \"Diana Nemorensis\", da qui forse gli si potrebbe attribuire anche l'aver istituito la carica di Rex Nemorensis (ma forse \u00e8 addirittura pi\u00f9 antico, forse il \"rex nemoniesis\" era propriamente latino e pi\u00f9 antico ancora).\nTarquinio il Superbo (534-509).\nAbol\u00ec i tributi derivanti dal censo per equiparare la stessa quantit\u00e0 tassatoria a tutti, stipul\u00f2 vari trattati di pace.Fece osservare le disposizioni presenti nei \"libri Sibillini\", opera secondo la tradizione di Sibilla Cumana o secondo altri Sibilla Eritrea, per consultare gli dei, e varie dedicatio a templi e culti. Utilizzo la norma di Tullo Ostilio ovvero l'arbor infelix, utilizzo anche pene parricide (poena cullei) per punire per esempio Marco Aquilio e Atilio. Sull'obbligazioni e contratti abrog\u00f2 tutte le leggi di Servio Tullio.\nRe incerti.\nCi sono pervenuti anche alcuni frammenti dove gli studiosi non riescono ad attribuire l'atto normativo (non sempre \u00e8 indicato infatti il re che ha eseguito la lex regia). Per fare un esempio, c'\u00e8 una legge regia che vieta l'inumazione di una donna incinta che non abbia ancora partorit\u00f2 poich\u00e9 si ritiene altrimenti di aver ucciso una vita.\nMateriale su cui venivano scritte le leges regiae.\nAll'inizio nel periodo di Romolo le leges regiae non erano scritte ma venivano tramandate oralmente anche se non si \u00e8 del tutto certi che in realt\u00e0 un sistema di scrittura non esistesse. Comunque sia, le prime \"leges regiae\", cio\u00e8 quelle di Romolo, arrivarono a essere scritte solo nel periodo numenico ad oper\u00e0 dello stesso Numa Pompilio suo successore. Nel periodo di Numa Pompilio queste di Romolo nonch\u00e9 quelle di Numa stesso (commentarius Numae, a lui viene fatta risalire anche tutta l'opera pontificia di quel periodo, i libri pontificii) furono redatte su una corteccia di tiglio secondo quanto attestano le fonti. Le successive \"leges regiae\" furono scritte in pelli di bue (utilizzate come fossero carta): periodo di Tarquinio).\nSecondo un'altra tradizione per\u00f2 le \"leges regiae\" sarebbero state redatte su una tavola rivestite esternamente di calce e stucco, perci\u00f2 secondo questa tradizione non veniva inciso il testo della lex regia ma dipinto. Comunque siano andate le cose \u00e8 sicuro che le \"leges regiae\" furono in un primo tempo redatte in materiale facilmente deteriorabile. Da questo si possono comprendere poich\u00e9 ci sia arrivato poco di questo tipo di atto normativo. Non fu per\u00f2 solo per questo in quanto, bisogna ricordare che alcune di esse sicuramente bruciarono nell'incendio ad opera dei Galli Senoni del 390 a.C. perci\u00f2 da questo evento molte \"leges\" scomparvero e per sopperire a questa mancanze furono fatte rielaborazioni delle leges regiae ormai perdute sia a opera di sacerdoti che di giuristi o storici. Quello che venne fuori da queste rielaborazioni per\u00f2 non furono di certo le citazioni testuali, di cui alcune fonti parlano, ma semplicemente delle rielaborazioni con qualche forma arcaica del periodo.\nFonti conosciute.\nCi sono varie fonti da citare che riguardano \"la lex regia\" tra queste l\"'Enchiridion\" (anche se si \u00e8 trovato un frammento dell'opera) di Pomponio, che troviamo nel Digesto perci\u00f2 sicuramente ricca di interpolazioni e perci\u00f2 non del tutto attendibile. Un'altra \u00e8 di Papirio, lo \"Ius Papirianum\", questo il passo:\nIn quest'opera dovevano esserci alcuni elenchi di \"leges regiae\" purtroppo non pervenutoci. Riguardo a quest'opera per\u00f2 ci sono varie controversie in cui alcuni studiosi ritengono che sia un'opera di fantasia altri che derivi dalla \"lex papiria\" e perci\u00f2 non abbia avuto al suo interno i suddetti elenchi, per finire che l'autore non sia Sesto Papirio ma Gaio Papirio, \"Pontifex Maximus\" oppure che sia un rifacimento dei \"commentarii Numae\". Comunque sia non si hanno informazioni certe. Vari frammenti di vari autori del \"De viris illustribus\", nel \"De civitate Dei\" di Aurelio Agostino d'Ippona, varie opere di Servio Mario Onorato e Festo, Cedreno nell\"Historiarum compendium\", Censorino nel \"De die natali\", Cicerone in varie opere (\"De legibus\", \"De re publica\", ecc), Columella, nel \"Digesto\", Dione Cassio (\"Historiae romanae\"), molte di Dionigi d'Alicarnasso nell\"Antiquitates Romanae\", Ennio nei suoi \"Annales\", Eutropio nel \"Breviarum ab Urbe condita\", Floro, Gellio, Orazio, Lattanzio, Livio nell'opera \"Ab urbe condita libri\", Lido, Macrobio nei \"Saturnalia\", Ovidio (\"Fasti\"), Plinio il Vecchio (\"Naturalis historia\"), Plutarco (\"Questiones Romanae\", \"Vitae parallelae\", \"Romulus\", \"Numa\"), Siculo Flacco, Solino, Suda, Tacito, Valerio Massimo, Varrone, Valleio Patercolo, Zonara (\"Epitome Historiarum\"), oltre a ci\u00f2 ci sono pervenute solo poche fonti coeve dell'et\u00e0 regia: due o tre iscrizioni su pietra o epigrafi."}
{"id": "2231918", "revid": "19330", "url": "https://it.wikipedia.org/wiki?curid=2231918", "title": "Municipalit\u00e0 di Pag\u0117giai", "text": ""}
{"id": "2231919", "revid": "19330", "url": "https://it.wikipedia.org/wiki?curid=2231919", "title": "Municipalit\u00e0 di Rietavas", "text": ""}
{"id": "2231920", "revid": "120654689", "url": "https://it.wikipedia.org/wiki?curid=2231920", "title": "Esperia Football Club", "text": "L'Esperia Football Club fu una societ\u00e0 calcistica di Como. La squadra indossava una maglia bianca con una stella nera sul petto, all'altezza del cuore.\nOggi, con la denominazione Club Esperia 1919, \u00e8 un'associazione ricreativa e culturale, prevalentemente impegnata nell'ambito della filatelia e del collezionismo.\nStoria.\nFondata nel 1914 con la denominazione Associazione Ex Martinitt, era composta da ragazzi e studenti provenienti soprattutto dall'orfanotrofio di Como, dipendenza comasca dei \"Martinitt\" di Milano.\nNei primi anni di attivit\u00e0, l'associazione gioc\u00f2 una notevole quantit\u00e0 di partite e tornei in ambito U.L.I.C. ponendo le basi per la nascita del Comitato U.L.I.C. di Como. Negli Ex Martinitt confluirono anche alcuni giovani giocatori del , rimasto inattivo perch\u00e9 la maggior parte dei propri giocatori era stata chiamata a combattere nella prima guerra mondiale.\nAlla fine del conflitto la societ\u00e0, reduce dalla vittoria del titolo regionale dei liberi, notevolmente cresciuta in fatto di soci e giocatori, fece il salto di qualit\u00e0: prese in affitto un terreno in via Milano dove allest\u00ec un proprio campo di gioco (il campo del Como si trovava invece in via dei Mille) e si iscrisse alla F.I.G.C., cambiando la propria ragione sociale in Esperia Football Club.\nL'Esperia si iscrisse al campionato di Promozione e, al termine della stagione 1920-1921, ottenne l'ascesa in Prima Categoria, il massimo livello della scala gerarchica F.I.G.C. dell'epoca. All'esordio in massima serie l'Esperia si dimostr\u00f2 tra le migliori squadre del campionato, complice la defezione delle migliori ventiquattro societ\u00e0 italiane (che decisero di non partecipare al campionato federale per protestare contro l'allargamento del campionato avallato dalla federazione): vinse infatti le eliminatorie regionali laureandosi Campione di Lombardia e si qualific\u00f2 alle semifinali nazionali, dove arriv\u00f2 terza nel girone B. Nel gennaio 1922 il barone Ajroldi di Robbiate fu nominato presidente onorario del sodalizio.\nGrazie all'ottima stagione si qualific\u00f2 al successivo campionato di massima serie (Prima Divisione), nel corso del quale riusc\u00ec anche nell'impresa di strappare un pareggio sul campo del Genoa, che avrebbe poi vinto, imbattuto, il titolo di campione italiano. L'Esperia per\u00f2, a causa del rientro nei ranghi federali delle ventiquattro societ\u00e0 secessioniste, non riusc\u00ec a salvarsi e retrocedette in Seconda Divisione, il secondo livello di allora. Tre anni dopo, il 21 maggio 1926, l'Esperia si fuse con il Como, dando vita all'Associazione Calcio Comense.\nDopo la caduta del fascismo, il club venne rifondato e, dopo poco tempo, si fuse con l'A.C. Fino Mornasco. Con la denominazione di Esperia-Fino la squadra partecip\u00f2 ai campionati di Serie C 1946-1947 e 1947-1948, stagione al termine della quale la squadra di calcio venne definitivamente dissolta. Continua, comunque, l'attivit\u00e0 del club come organizzatore di eventi sportivi, ricreativi e culturali: nel 2014 sono attive le sezioni di filatelia e collezionismo del Club Esperia 1919.\nStadio.\nDurante i suoi primi tempi di vita, l'Esperia utilizzava il campo di Pra Pasqu\u00e9e, gi\u00e0 piazza d'armi, luogo dove nel 1927 verr\u00e0 costruito lo stadio Giuseppe Sinigaglia.\nIn seguito verr\u00e0 utilizzato un terreno recintato in via Francesco Vigan\u00f2.\nIl 5 ottobre 1919 venne inaugurato il nuovo campo di via Milano.\nAllenatori e presidenti.\nElenco degli allenatori e dei presidenti della societ\u00e0 al 1924:\nIl derby di Como.\nNella prima met\u00e0 degli anni venti, anteriormente alla loro fusione, era fortemente sentita nella citt\u00e0 lariana la rivalit\u00e0 fra le due societ\u00e0 locali, Como ed Esperia."}
{"id": "2231921", "revid": "666668", "url": "https://it.wikipedia.org/wiki?curid=2231921", "title": "F\u00fatbol Club Madriu", "text": "Il F\u00fatbol Club Madriu \u00e8 una squadra di calcio a 5 della citt\u00e0 di Andorra la Vella, capitale del Principato di Andorra. \nStoria.\nLa societ\u00e0 nacque il 20 giugno 2003 quando quando un gruppo di amici, appassionati di calcio a 5, iscrissero al campionato andorrano una squadra chiamata F\u00fatbol Club Madriu.\nDopo aver militato per tre stagioni nella seconda divisione, il Madriu viene promosso in prima divisione, dove al primo anno di militanza giunge seconda arrivando anche in finale del Memorial Canut. Nella stagione 2007-08, grazie a uno straordinario cammino fatto di 20 vittorie su 21 gare, la squadra conquista una tripletta storica vincendo supercoppa, Memorial Canut e Campionato, guadagnando anche la sua prima qualificazione alla Coppa UEFA.\nLa squadra, seguendo una filosofia di sviluppo del calcio a 5, oltre alla prima formazione, schiera il DDS Madriu B in seconda divisione, diretto da Diego Javier Vega."}
{"id": "2231924", "revid": "287204", "url": "https://it.wikipedia.org/wiki?curid=2231924", "title": "Odyssey (album)", "text": ""}
{"id": "2231927", "revid": "74173", "url": "https://it.wikipedia.org/wiki?curid=2231927", "title": "Giggi Zanazzo (periodico)", "text": "Giggi Zanazzo - Giornale dialettale satirico umoristico. Organo della Lega - je rode 'gni domenica era un giornale satirico in dialetto romanesco.\nIl nome fu scelto in omaggio all'omonimo poeta scomparso e con l'intento di proseguire l'opera di lui, che sul \"Rugantino\" aveva accolto ed incoraggiato tanti giovani poeti romaneschi. Alline\u00f2 fra i suoi collaboratori i pi\u00f9 bei nomi del parnaso dialettale del tempo.\nUsc\u00ec nel giugno del 1926 e prosegu\u00ec le pubblicazioni fino al 1928."}
{"id": "2231928", "revid": "19330", "url": "https://it.wikipedia.org/wiki?curid=2231928", "title": "Municipalit\u00e0 di Kazl\u0173 R\u016bda", "text": ""}
{"id": "2231929", "revid": "697352", "url": "https://it.wikipedia.org/wiki?curid=2231929", "title": "Sure", "text": ""}
{"id": "2231930", "revid": "19330", "url": "https://it.wikipedia.org/wiki?curid=2231930", "title": "Municipalit\u00e0 di Kalvarija", "text": ""}
{"id": "2231931", "revid": "19330", "url": "https://it.wikipedia.org/wiki?curid=2231931", "title": "Municipalit\u00e0 di Druskininkai", "text": ""}
{"id": "2231938", "revid": "19330", "url": "https://it.wikipedia.org/wiki?curid=2231938", "title": "Municipalit\u00e0 di Bir\u0161tonas", "text": ""}
{"id": "2231939", "revid": "339392", "url": "https://it.wikipedia.org/wiki?curid=2231939", "title": "Municipalit\u00e0 della citt\u00e0 di Visaginas", "text": ""}
{"id": "2231941", "revid": "436907", "url": "https://it.wikipedia.org/wiki?curid=2231941", "title": "Collection", "text": "Collection (\"raccolta\" in lingua inglese) \u00e8 il titolo di diverse raccolte discografiche:"}
{"id": "2231943", "revid": "287204", "url": "https://it.wikipedia.org/wiki?curid=2231943", "title": "Fire and Ice (album)", "text": ""}
{"id": "2231944", "revid": "19330", "url": "https://it.wikipedia.org/wiki?curid=2231944", "title": "Municipalit\u00e0 della citt\u00e0 di Vilnius", "text": ""}
{"id": "2231946", "revid": "767487", "url": "https://it.wikipedia.org/wiki?curid=2231946", "title": "Ciao/Gabriella", "text": "Ciao/Gabriella, \u00e8 un singolo di Pupo, del 1978. Entrambe le canzoni sono state inserite nell'album \"Gelato al cioccolato\" nel 1979\nTracce.\nLATO A:\nLATO B:"}
{"id": "2231947", "revid": "125983343", "url": "https://it.wikipedia.org/wiki?curid=2231947", "title": "Migliaccio (gastronomia campana)", "text": "Il migliaccio \u00e8 un piatto semplice e gustoso della tradizionale cucina campana.\nNei comuni della Valle Caudina (divisa tra le province di Benevento e Avellino), il migliaccio \u00e8 una specie di pastiera cotta al forno e rappresenta il piatto principe del marted\u00ec grasso (Carnevale), nelle varianti dolce e salata. \nIngredienti.\nLa ricetta originale di questo golosissimo dolce carnevalesco \u00e8 a base di pochi e semplici ingredienti, tra cui il miglio, un cereale dalle molteplici propriet\u00e0, utilizzato anticamente nella cucina contadina povera partenopea, da cui prende appunto il nome migliaccio. Mentre oggi, per la preparazione di questo dolce, viene usato il semolino. Gli altri sono la ricotta, le uova, la scorza d'arancio e lo zucchero.\nAlcune varianti prevedono invece l'essenza di fiori d'arancio e/o il rum."}
{"id": "2231953", "revid": "19330", "url": "https://it.wikipedia.org/wiki?curid=2231953", "title": "Municipalit\u00e0 della citt\u00e0 di Palanga", "text": ""}
{"id": "2231954", "revid": "19330", "url": "https://it.wikipedia.org/wiki?curid=2231954", "title": "Municipalit\u00e0 della citt\u00e0 di Panev\u0117\u017eys", "text": ""}
{"id": "2231955", "revid": "19330", "url": "https://it.wikipedia.org/wiki?curid=2231955", "title": "Municipalit\u00e0 della citt\u00e0 di Klaip\u0117da", "text": ""}
{"id": "2231957", "revid": "1305772", "url": "https://it.wikipedia.org/wiki?curid=2231957", "title": "Inspiration", "text": ""}
{"id": "2231958", "revid": "1522738", "url": "https://it.wikipedia.org/wiki?curid=2231958", "title": "Repubblica di Taiwan", "text": "La Repubblica di Taiwan (, , ; letteralmente \"Stato Democratico di Taiwan\"; chiamata anche Repubblica di Formosa) fu una repubblica di breve durata sorta nell'isola di Taiwan nel 1895, tra la cessione formale di Taiwan da parte della dinastia Qing della Cina all'Impero del Giappone sancita dal Trattato di Shimonoseki e l'arrivo delle truppe giapponesi e l'assunzione della sovranit\u00e0 da parte del Giappone. Alcuni storici o uomini politici la citano come la pi\u00f9 antica repubblica asiatica.\nStoria.\nLa repubblica fu proclamata da un gruppo di alti ufficiali favorevoli alla dinastia Qing e da membri della nobilt\u00e0 locale, allo scopo di prevenire l'acquisizione giapponese di Taiwan: molti di questi ufficiali, infatti, fuggirono dall'isola al momento dell'invasione giapponese. Il 24 maggio 1895 a tutte le ambasciate straniere sull'isola venne inviata una traduzione in lingua inglese della dichiarazione di indipendenza, cui fece seguito una cerimonia il giorno successivo. La neonata repubblica fece in tempo a emettere una serie di francobolli. Fin dall'inizio, i fondatori dichiararono apertamente di agire avendo come movente la fedelt\u00e0 alla dinastia Qing e si proclamarono loro tributari.\nIl 21 ottobre 1895 in seguito all'invasione giapponese la breve Repubblica cess\u00f2 di esistere.\nNonostante la somiglianza del nome, gli attuali sostenitori di una \"Repubblica di Taiwan\" (corrente in seno al movimento per l'indipendenza dell'isola) tendono a scoraggiare un'aperta connessione tra le due, non ritenendosi continuatori dei fondatori della Repubblica di Taiwan del 1895, n\u00e9 proponendone una rinascita: al contrario, chi oggi \u00e8 favorevole all'instaurazione di una Repubblica di Taiwan lo fa per segnare un distacco dalla madrepatria, la Cina.\nDichiarazione di indipendenza.\nLa dichiarazione, nell'originale cinese, recita:\nLibera traduzione:"}
{"id": "2231959", "revid": "19330", "url": "https://it.wikipedia.org/wiki?curid=2231959", "title": "Municipalit\u00e0 della citt\u00e0 di Kaunas", "text": ""}
{"id": "2231960", "revid": "19330", "url": "https://it.wikipedia.org/wiki?curid=2231960", "title": "Municipalit\u00e0 della citt\u00e0 di Alytus", "text": ""}
{"id": "2231962", "revid": "1565034", "url": "https://it.wikipedia.org/wiki?curid=2231962", "title": "Salvatore Cassisa", "text": "Biografia.\nNasce a Trapani, citt\u00e0 capoluogo di provincia e sede vescovile, il 12 dicembre 1921.\nIl 3 settembre 1944 \u00e8 ordinato presbitero per la diocesi di Trapani.\nMinistero episcopale.\nIl 1\u00ba dicembre 1973 papa Paolo VI lo nomina vescovo di Cefal\u00f9; succede a Calogero Lauricella, precedentemente nominato arcivescovo metropolita di Siracusa. Il 24 gennaio 1974 riceve l'ordinazione episcopale dal cardinale Salvatore Pappalardo, coconsacranti il vescovo Francesco Ricceri e l'arcivescovo Corrado Mingo.\nL'11 marzo 1978 lo stesso papa lo nomina arcivescovo metropolita di Monreale; succede a Corrado Mingo, dimessosi per raggiunti limiti di et\u00e0.\nRicopre anche l'incarico di grand'ufficiale dell'Ordine equestre del Santo Sepolcro di Gerusalemme.\nNel 1989 propone per la nomina episcopale l'allora tesoriere del duomo di Monreale, Francesco Miccich\u00e8, vescovo emerito di Trapani, sollevato dal suo incarico dalla Santa Sede nel 2012. \u00c8 al centro di inchieste che lo vedevano coinvolto in affari loschi nella gestione dell'arcidiocesi, non esenti da infiltrazioni mafiose.\nIl 24 maggio 1997 papa Giovanni Paolo II accoglie la sua rinuncia, presentata per raggiunti limiti di et\u00e0; gli succede Pio Vittorio Vigo, fino ad allora vescovo di Nicosia. Da arcivescovo emerito non lascia il palazzo arcivescovile di Monreale, ma si trasferisce al piano superiore.\nIl suo successore, mons. Vigo, chiede a papa Giovanni Paolo II il trasferimento ad altra sede, ottenendolo nel 2002. Il successore di Vigo, Cataldo Naro, dopo quattro anni di governo pastorale, ottiene dalla Congregazione per i vescovi il decreto per l'immediato allontanamento di mons. Cassisa dal palazzo arcivescovile, pena la sospensione \"a divinis\". Il decreto entra in vigore il 1\u00ba ottobre 2006: due giorni prima mons. Naro si era improvvisamente spento per un aneurisma.\nSi trasferisce quindi in una casa famiglia a Palermo, dove muore il 3 agosto 2015, all'et\u00e0 di 93 anni.\nLe esequie si sono tenute il 3 agosto nel duomo di Monreale. Una seconda cerimonia funebre si \u00e8 tenuta il giorno stesso alle ore 15.30 nella cattedrale di San Lorenzo di Trapani e sono state presiedute dal vescovo della citt\u00e0 Pietro Maria Fragnelli. La salma \u00e8 stata poi tumulata nella stessa cattedrale.. Il 24 gennaio 2020, in occasione dell'anniversario della sua ordinazione episcopale, la salma \u00e8 stata traslata da Trapani e tumulata nella cripta del duomo di Monreale, su richiesta della famiglia e col consenso dell'arcivescovo Michele Pennisi.\nInchieste giudiziarie.\nL'arcivescovo Cassisa \u00e8 stato pi\u00f9 volte implicato - risultando poi sempre prosciolto - in inchieste penali per collusione mafiosa, appropriazione indebita e falso in atti d'ufficio. Nel 1991 il parroco della Chiesa del Carmine a Monreale, il Rev. Mons. Giuseppe Governanti (presidente della sezione siciliana del Tribunale Ecclesiastico), invi\u00f2 una lettera al Presidente della Conferenza Episcopale Italiana, il Cardinale Camillo Ruini, per chiedere l'invio di un visitatore apostolico per fare chiarezza sull'operato amministrativo di Cassisa, riguardo alla ristrutturazione della Basilica-Cattedrale di Monreale. Alla presidenza della CEI, alla lettera del sacerdote non venne fatto seguito sino al 1993, quando nel corso di indagini sulle connessioni tra mafia e politica nella gestione di appalti pubblici emerse che per il Duomo di Monreale erano circolate tangenti miliardarie gestite dal costruttore Angelo Siino, imprenditore che curava gli interessi del boss Tot\u00f2 Riina. Fra i vari incartamenti, viene trovata anche la lettera di don Governanti. Mons. Cassisa provvede immediatamente a rimuovere don Governanti dall'ufficio di parroco della chiesa del Carmine, con divieto di celebrare la Messa all'interno dell'Arcidiocesi di Monreale, poich\u00e9 . Pochissimi giorni dopo Cassisa rivide la decisione, dopo che i fedeli di don Governanti scrissero a Giovanni Paolo II.\nAltri episodi hanno caratterizzato l'episcopato di Mons. Cassisa: l'avviso di garanzia al suo segretario per favoreggiamento mafioso, il telefonino del segretario venne usato dal boss Leoluca Bagarella.\nLa procura di Palermo ordin\u00f2 anche una perquisizione all'interno del palazzo arcivescovile di Monreale, ma nello studio di Cassisa vengono trovati solo appunti, numeri quali quelli del presidente della Regione Mario D'Acquisto, del senatore Gualtiero Nepi e del senatore Giulio Andreotti, e i numeri di conti aperti presso lo IOR (banca vaticana).\nQualche anno dopo Cassisa \u00e8 al centro di un altro scandalo, una truffa ai danni dell'Unione europea. Dopo una condanna in primo grado e in appello, nel 2003 la Cassazione annulla la sentenza e ordina un nuovo processo dal quale Mons. Salvatore Cassisa viene assolto.\nGenealogia episcopale.\nLa genealogia episcopale \u00e8:"}
{"id": "2231963", "revid": "19330", "url": "https://it.wikipedia.org/wiki?curid=2231963", "title": "Municipalit\u00e0 di Elektr\u0117nai", "text": ""}
{"id": "2231967", "revid": "8596", "url": "https://it.wikipedia.org/wiki?curid=2231967", "title": "My Name is Joe", "text": ""}
{"id": "2231969", "revid": "729019", "url": "https://it.wikipedia.org/wiki?curid=2231969", "title": "Stazione di Cercola", "text": "La stazione di Cercola si trova sulla ferrovia Napoli - Sarno della ex Circumvesuviana.\nLa stazione di Cercola costituisce inoltre il punto di passaggio fra il doppio binario (verso Napoli) e il semplice binario (verso Sarno).\nIl movimento passeggeri \u00e8 molto sostenuto soprattutto nelle ore di punta.\nStrutture e impianti.\nLa stazione ha due binari passanti contigui a due banchine, sul binario \"1\" direttamente collegato alla biglietteria/sala attesa passano i treni diretti a Sarno, sul binario \"2\", al quale si accede tramite soprapassaggio, passano i treni in direzione Napoli."}
{"id": "2231971", "revid": "3115", "url": "https://it.wikipedia.org/wiki?curid=2231971", "title": "Universit\u00e0 di Howard", "text": ""}
{"id": "2231974", "revid": "974077", "url": "https://it.wikipedia.org/wiki?curid=2231974", "title": "Screen Actors Guild Award per il miglior attore cinematografico", "text": "Lo Screen Actors Guild Award per il Miglior Attore cinematografico viene assegnato all'attore protagonista del film maggiormente votato dallo Screen Actors Guild. L'elenco mostra i vincitori di ogni anno, seguito dagli attori che hanno ricevuto una nomination.\nPer ogni cast viene indicato il film che gli ha valso la nomination (titolo italiano e titolo originale tra parentesi. Se \u00e8 presente un solo titolo il film \u00e8 italiano o, pi\u00f9 spesso, non \u00e8 stato distribuito in Italia o \u00e8 stato distribuito usando il titolo originale).\nVincitori e candidati.\nI vincitori sono indicati in grassetto."}
{"id": "2231979", "revid": "19330", "url": "https://it.wikipedia.org/wiki?curid=2231979", "title": "Municipalit\u00e0 del distretto di Akmen\u0117", "text": ""}
{"id": "2231981", "revid": "19330", "url": "https://it.wikipedia.org/wiki?curid=2231981", "title": "Municipalit\u00e0 del distretto di Alytus", "text": ""}
{"id": "2231982", "revid": "19330", "url": "https://it.wikipedia.org/wiki?curid=2231982", "title": "Municipalit\u00e0 del distretto di Anyk\u0161\u010diai", "text": ""}
{"id": "2231987", "revid": "118675842", "url": "https://it.wikipedia.org/wiki?curid=2231987", "title": "Ki\u010devo", "text": "Ki\u010devo (in macedone \u041a\u0438\u0447\u0435\u0432\u043e), \u00e8 un comune della Repubblica di Macedonia di 48.000 abitanti (dati 2010). La sede comunale \u00e8 nella localit\u00e0 omonima.\nGeografia fisica.\nConfina a nord con Zajas, a nord-est con Oslomej, a sud-est con Vrane\u0161tica e a sud-ovest con Drugovo\nStoria.\nNel 1996 Zajas ed altri villaggi diventarono comuni a parte, ma poi vennero tutti riuniti al quello di Ki\u010devo nel 2013.\nSociet\u00e0.\nEvoluzione demografica.\nSecondo i dati del censimento del 2002 il comune ha una popolazione di 27\u00a0067 abitanti cos\u00ec divisi dal punto di vista etnico:\nLocalit\u00e0.\nIl comune \u00e8 formato dall'insieme delle seguenti localit\u00e0: Con il nuovo Sindaco eletto nel 23 Marzo 2013, Fatmir Dehari\nSport.\nCalcio.\nLa squadra principale della citt\u00e0 \u00e8 il Napredok Ki\u010devo."}
{"id": "2231992", "revid": "767487", "url": "https://it.wikipedia.org/wiki?curid=2231992", "title": "Simoliophis", "text": "Il simoliofide (gen. Simoliophis) \u00e8 un serpente estinto, vissuto all'inizio del Cretaceo superiore (circa 100 milioni di anni fa). I suoi resti sono stati ritrovati in Europa (Francia, Portogallo) e Nordafrica (Libia, Egitto, Marocco).\nDescrizione.\nQuesto animale, conosciuto solo in modo imperfetto tramite numerose vertebre fossili, deve essere stato un serpente particolarmente primitivo ma gi\u00e0 specializzato. Le vertebre e le costole, infatti, denotano un particolare ispessimento, noto come pachiostosi, che spesso caratterizza gli animali acquatici. \u00c8 possibile, quindi, che il simoliofide fosse un serpente marino e che i primi serpenti si siano evoluti da lucertole con abitudini acquatiche.\nSpecie.\nDi questo animale si conoscono due specie: una europea (Simoliophis rochebrunei) e una africana (S. libycus), distinte per particolari delle vertebre. Altre specie non ancora descritte provengono dall'oasi di Baharija in Egitto e dal deposito di Kem Kem in Marocco. \"Simoliophis\" presenta notevoli somiglianze con \"Eupodophis\", un serpente del Cretaceo superiore del Libano dotato di zampe; non \u00e8 chiaro se anche il simoliofide possedesse zampe vestigiali."}
{"id": "2231994", "revid": "767487", "url": "https://it.wikipedia.org/wiki?curid=2231994", "title": "Eupodophis descouensi", "text": "L'eupodofide (Eupodophis descouensi) era un serpente primitivo dotato di zampe, vissuto all'inizio del Cretaceo superiore (Cenomaniano, circa 100 milioni di anni fa). I suoi fossili sono stati ritrovati in Libano.\nDescrizione.\nQuesto animale \u00e8 noto per uno scheletro quasi completo, con tanto di cranio. Una delle particolarit\u00e0 pi\u00f9 interessanti dell'esemplare \u00e8 data dalla presenza di un cinto pelvico ben sviluppato e di piccole zampe posteriori (il nome \"Eupodophis\" significa appunto \u201cvero serpente dalle zampe\u201d). La coda, stranamente, era molto corta: su una lunghezza di circa 85 centimetri dell'intero animale, questa non superava i 5 centimetri ed era molto primitiva. Le zampe erano minuscole (solo 2 centimetri). Il cranio era appuntito e possedeva una bocca particolarmente ampia.\nClassificazione.\nL'eupodofide \u00e8 considerato uno dei serpenti pi\u00f9 antichi e primitivi che si conoscano; le caratteristiche antiquate, oltre che la presenza di zampe posteriori, includono alcune particolarit\u00e0 del cranio e delle vertebre. Tra i possibili parenti di questo animale, da ricordare \"Pachyrhachis\", noto in Israele, e \"Simoliophis\", particolarmente diffuso in Europa e Africa."}
{"id": "2231995", "revid": "19330", "url": "https://it.wikipedia.org/wiki?curid=2231995", "title": "Municipalit\u00e0 del distretto di Bir\u017eai", "text": ""}
{"id": "2231996", "revid": "767487", "url": "https://it.wikipedia.org/wiki?curid=2231996", "title": "Pachyrhachis problematicus", "text": "Il pachirachide (Pachyrhachis problematicus) \u00e8 un primitivo serpente estinto, vissuto all'inizio del Cretaceo superiore (Cenomaniano, circa 100 milioni di anni fa). I suoi resti sono stati ritrovati in Palestina.\nDescrizione.\nGrazie ai resti fossili di un esemplare quasi completo lungo circa un metro e mezzo, questo animale \u00e8 conosciuto in modo abbastanza dettagliato. Il cranio, pur con caratteristiche da serpente, era molto simile a quello dei varanoidi primitivi che ebbero una grande diffusione a partire dal Cretaceo inferiore; la bocca era particolarmente ampia. Le vertebre erano molto spesse (condizione di pachiostosi), cos\u00ec come le costole. Un altro esemplare, originariamente denominato \"Ophiomorphus\", conserva i resti di due piccole zampe posteriori; evidentemente nel pachirachide non erano ancora scomparse le zampe, pur ridottissime.\nClassificazione.\nSecondo alcuni studiosi (Haas, 1979) questo animale non sarebbe un vero serpente, ma un varanoide acquatico, forse antenato dei veri serpenti. Questa ipotesi si basa sulle caratteristiche di primitivit\u00e0 presenti nel cranio. La maggior parte degli studiosi, in ogni caso, ritiene che il pachirachide fosse un vero e proprio serpente nonostante le caratteristiche antiquate. Le sue parentele vanno ricercate all'interno della famiglia dei simoliofiidi, un gruppo di serpenti cretacei dalle abitudini semiacquatiche (come \"Simoliophis\"). Altre somiglianze sono state riscontrate con \"Eupodophis\", un altro serpente cretaceo dotato di zampe, e con \"Pachyophis\", una piccola forma dalle costole ispessite."}
{"id": "2231998", "revid": "19330", "url": "https://it.wikipedia.org/wiki?curid=2231998", "title": "Municipalit\u00e0 del distretto di Ignalina", "text": ""}
{"id": "2231999", "revid": "125044446", "url": "https://it.wikipedia.org/wiki?curid=2231999", "title": "Zaccaria Fiorini", "text": "Lorenzo (poi Padre Zaccaria da Valcamonica) Fiorini fu un importante membro dei Francescani rinascimentali, elencato tra gli \"Zoccolanti Riformati\" per le sue forti critiche alla Chiesa del suo tempo, e da essa, pi\u00f9 tardi, ricevette poi i titoli ecclesiastici di Venerabile e Servo di Dio.\nEgli fu autore di numerose opere sia in latino sia in volgare, le quali portavano avanti istanze prettamente pauperistiche. Si occup\u00f2 pure di legge canonica e civile, divenendo dottore.\nVita.\nLorenzo nacque nel 1500 a Gianico, piccolo paese della Valcamonica, dalla nobile famiglia dei Fiorini, figlio primogenito di Donato e Cristina. Proprio dalla sua stessa generazione (coi fratelli Stefano e Fiorino), si distaccheranno i tre rami del casato, nei quali molti discendenti seguiranno il suo esempio, divenendo frati e sacerdoti.\nAll'et\u00e0 di 20 anni, Lorenzo si stacc\u00f2 dal paese natio e si ritir\u00f2 nel Convento della Santissima Annunciata a Borno, prendendo il nome di Zaccaria, per poi unirsi ad un nuovo ordine nato nel 1528: i \"Fratres Minores De Vita Heremitica\", comunemente detti Cappuccini. Da essi, poi, egli passer\u00e0 definitivamente al movimento dei \"Fratres Minores Strictioris Observantiae\", ovvero gli \"Zoccolanti Riformati\", come venivano volgarmente chiamati, divenendone senza dubbio uno dei pionieri.\nNel 1530 Zaccaria entr\u00f2 a Roma, passando al Convento di San Pietro in Montorio, sul colle del Gianicolo, avvicinandosi cos\u00ec al papato e portando avanti i propri ideali pauperistici ed evangelici, critici verso la Santa Sede.\nCon la crescita successiva del movimento, Zaccaria si trasfer\u00ec poi in pianta stabile nel Convento di Ripa in Trastevere, prima chiesa francescana a Roma, oltretutto ex monastero benedettino. In quegli anni, nei quali era stata emanata la cosiddetta Controriforma, molti nobili del luogo si offrirono di ristrutturare il convento e abbellirlo, ma Zaccaria, grazie all'aiuto dei confratelli, riusc\u00ec ad evitare che ci\u00f2 avvenisse, ancora una volta per protestare contro l'eccessiva \"mondanizzazione\" della chiesa.\nAnche nella vecchiaia Zaccaria non si lasci\u00f2 trascinare dall'affievolimento del suo stesso ordine, senza quindi perdere l'antica voga critica che lo contraddistingueva.\nAlla fine, il 10 febbraio 1586, mor\u00ec nel convento che aveva cercato di preservare per lungo tempo dalle tentazioni mondane, e venne sepolto lo stesso giorno nei dintorni.\nDottrina.\nIn uno dei suoi frequenti scritti, Zaccaria dichiarer\u00e0 apertamente il suo motto: \"Predicazione, povert\u00e0, penitenza\", tutti principi propri degli Zoccolanti.\nDal 1534, anno in cui venne eletto papa Paolo III, egli si dichiar\u00f2 sempre molto devoto al pontefice, che le cronache dell'epoca descrivono come il primo che in tanti anni era realmente intenzionato ad attuare una riforma della Chiesa, in modo tale da contrastare quella alternativa di Martin Lutero.\nGli intellettuali del tempo, tra cui Bernardino Faino (1597-1673), lo descrissero come uomo molto rigido, severo, intransigente, e, grazie a queste sue doti, riusc\u00ec ad acquistare il rispetto del confratelli fondatori dei Riformati.\nL'eredit\u00e0.\nPrendendo spunto da Zaccaria, ben ventun membri della sua stessa famiglia (dal 1600 al 1900) seguirono i suoi principi, divenendo religiosi e parroci: tra questi, degni di nota sono l'omonimo Padre Zaccaria (vissuto in convento a Borno nel Settecento), il dottor Giovanni Maria (intellettuale e politico seicentesco), Suor Maria (fondatrice della Comunit\u00e0 delle Salesiane in Brescia in epoca ottocentesca) e Suor Francesca Saveria (1824-1855, una delle fondatrici assieme alla Venerabile Verzeri dell'Istituto delle Figlie del Sacro Cuore di Ges\u00f9 in Darfo).\nNel 1986, a Gianico venne costruita, e posizionata sul Sagrato della Parrocchiale, su commissione della famiglia Fiorini e della parrocchia del paese, una statua stilizzata in ferro, raffigurante lo stesso Zaccaria, realizzata dall'artista Rota Sperti. Negli anni novanta, in seguito ad un deterioramento della base, la statua cedette e fu rimossa. Recentemente, nel marzo 2009, la statua \u00e8 stata ricollocata a pochi metri di distanza dal suo posizionamento originario."}
{"id": "2232000", "revid": "16953", "url": "https://it.wikipedia.org/wiki?curid=2232000", "title": "Metasequoia", "text": ""}
{"id": "2232002", "revid": "19330", "url": "https://it.wikipedia.org/wiki?curid=2232002", "title": "Municipalit\u00e0 del distretto di Jonava", "text": ""}
{"id": "2232009", "revid": "19330", "url": "https://it.wikipedia.org/wiki?curid=2232009", "title": "Municipalit\u00e0 del distretto di Joni\u0161kis", "text": ""}
{"id": "2232011", "revid": "767487", "url": "https://it.wikipedia.org/wiki?curid=2232011", "title": "Chamaecyparis obtusa", "text": "Il cipresso giapponese (\"Chamaecyparis obtusa\", conosciuta anche come Tetragona aurea, cipresso hinoki o semplicemente hinoki), \u00e8 una specie di cipresso originaria del Giappone centrale.\nPossiede chioma foltissima con fogliame color giallo-oro. Di crescita molto lenta, risalta con grande effetto in aiuole di erica; predilige il terreno umido non calcareo."}
{"id": "2232015", "revid": "19330", "url": "https://it.wikipedia.org/wiki?curid=2232015", "title": "Municipalit\u00e0 del distretto di Jurbarkas", "text": ""}
{"id": "2232016", "revid": "126257", "url": "https://it.wikipedia.org/wiki?curid=2232016", "title": "Bentley 3\u00bd Litri", "text": ""}
{"id": "2232019", "revid": "19330", "url": "https://it.wikipedia.org/wiki?curid=2232019", "title": "Municipalit\u00e0 del distretto di Kai\u0161iadorys", "text": ""}
{"id": "2232024", "revid": "1935652", "url": "https://it.wikipedia.org/wiki?curid=2232024", "title": "Silvio Galizia", "text": "Biografia.\nDi origine italiana, si laurea al ETH Z\u00fcrich e svolge le prime esperienze professionali in Svizzera a Zurigo, Basilea e Ginevra. Dal 1951-1952 lavora a Poona in India, dopodich\u00e9 si trasferisce in Italia dove rimane per il resto della sua vita. Nel 1953 giunge a Roma e collabora con lo studio professionale dell'ingegnere Riccardo Morandi.\nDal 1954 svolge un'intensa attivit\u00e0 professionale, in particolare chiese per conto di congregazioni religiose. Dal 1960 cura anche la realizzazione delle opere artistiche e di arredo, vetrate, sculture, altari, mosaici, ecc. Nel 1984-1985 realizza l'universit\u00e0 e progetta la cattedrale di Lom\u00e9 nel Togo. Oltre l'opera architettonica lascia anche una vasta opera di pitture, disegni, e sculture. Muore a Roma il 28 novembre 1989.\nOpere.\nNel marzo 2009 una mostra personale a Muri in Svizzera presenta le opere pittoriche di Silvio Galizia (insieme alle opere dei due fratelli scultori, Rico Galizia e Romano Galizia, e quelle del padre marmorista, Enrico Galizia.\nArchivio.\nL'archivio \"Silvio Galizia\" nel 2005 \u00e8 stato dichiarato di interesse storico dalla Soprintendenza archivistica per il Lazio ed \u00e8 conservato presso gli eredi a Roma."}
{"id": "2232025", "revid": "19330", "url": "https://it.wikipedia.org/wiki?curid=2232025", "title": "Municipalit\u00e0 del distretto di Kaunas", "text": ""}
{"id": "2232027", "revid": "19330", "url": "https://it.wikipedia.org/wiki?curid=2232027", "title": "Municipalit\u00e0 del distretto di K\u0117dainiai", "text": ""}
{"id": "2232031", "revid": "19330", "url": "https://it.wikipedia.org/wiki?curid=2232031", "title": "Municipalit\u00e0 del distretto di Kelm\u0117", "text": ""}
{"id": "2232033", "revid": "19330", "url": "https://it.wikipedia.org/wiki?curid=2232033", "title": "Municipalit\u00e0 del distretto di Klaip\u0117da", "text": ""}
{"id": "2232039", "revid": "767487", "url": "https://it.wikipedia.org/wiki?curid=2232039", "title": "Live &amp; Rare (Reagan Youth)", "text": "Live &amp; Rare \u00e8 un album del gruppo hardcore punk statunitense Reagan Youth, pubblicato postumo nel 1998 da New Red Archives.\nIl disco \u00e8 composto da tracce studio e dalle registrazioni di cinque concerti tenuti al CBGB."}
{"id": "2232040", "revid": "19330", "url": "https://it.wikipedia.org/wiki?curid=2232040", "title": "Municipalit\u00e0 del distretto di Kretinga", "text": ""}
{"id": "2232041", "revid": "19330", "url": "https://it.wikipedia.org/wiki?curid=2232041", "title": "Municipalit\u00e0 del distretto di Kupi\u0161kis", "text": ""}
{"id": "2232043", "revid": "339392", "url": "https://it.wikipedia.org/wiki?curid=2232043", "title": "Humphrey di Bohun", "text": ""}
{"id": "2232044", "revid": "19330", "url": "https://it.wikipedia.org/wiki?curid=2232044", "title": "Municipalit\u00e0 del distretto di Lazdijai", "text": ""}
{"id": "2232050", "revid": "19330", "url": "https://it.wikipedia.org/wiki?curid=2232050", "title": "Municipalit\u00e0 del distretto di Mol\u0117tai", "text": ""}
{"id": "2232051", "revid": "19330", "url": "https://it.wikipedia.org/wiki?curid=2232051", "title": "Municipalit\u00e0 del distretto di Pakruojis", "text": ""}
{"id": "2232053", "revid": "19330", "url": "https://it.wikipedia.org/wiki?curid=2232053", "title": "Municipalit\u00e0 del distretto di Panev\u0117\u017eys", "text": ""}
{"id": "2232054", "revid": "19330", "url": "https://it.wikipedia.org/wiki?curid=2232054", "title": "Municipalit\u00e0 del distretto di Pasvalys", "text": ""}
{"id": "2232060", "revid": "19330", "url": "https://it.wikipedia.org/wiki?curid=2232060", "title": "Municipalit\u00e0 del distretto di Prienai", "text": ""}
{"id": "2232061", "revid": "19330", "url": "https://it.wikipedia.org/wiki?curid=2232061", "title": "Municipalit\u00e0 del distretto di Radvili\u0161kis", "text": ""}
{"id": "2232062", "revid": "287204", "url": "https://it.wikipedia.org/wiki?curid=2232062", "title": "Giuditta Grisi", "text": "Biografia.\nStudi\u00f2 inizialmente con la zia e poi al Real Conservatorio di musica di Milano, debuttando a Vienna, nel 1826, nella parte di Faliero in \"Bianca e Falliero\" di Gioachino Rossini. Specializzatasi nei ruoli rossiniani, cant\u00f2 in tutta Italia. \nNel 1828 interpret\u00f2 il ruolo di Pamira nella versione italiana de L'assedio di Corinto al Teatro Regio di Parma e quello di Francesca nella prima assoluta di \"Francesca da Rimini\" di Pietro Generali con Marietta Brambilla e Giovanni Battista Verger al Teatro La Fenice di Venezia. Vincenzo Bellini scrisse per lei il ruolo di Romeo ne \"I Capuleti e i Montecchi\", che videro la luce, sempre alla Fenice, nel 1830.\nLa Grisi fu in scena anche a Londra e al Th\u00e9\u00e2tre-Italien di Parigi, cantando, fra le altre opere, \"I Capuleti e i Montecchi\", \"La straniera\", \"La donna del lago\".\nSi un\u00ec in matrimonio con il Conte Cristoforo Barni nel 1834. La portinaia di palazzo Barni nonch\u00e9 governante di Giuditta Grisi era Peppina Cornalba, nonna materna della poetessa Ada Negri. Nell'opera di quest'ultima hanno fondamentale importanza nella costruzione del proprio immaginario biografico e letterario il mito di Giuditta e del rapporto con casa Barni.\nPur dotata di talento, soffr\u00ec prematuramente di problemi vocali, che necessitarono considerevoli trasposizioni e riscritture delle trame vocali. \nMor\u00ec trentaquattrenne all'alba del 1\u00ba maggio 1840 nella villa del marito, presso Robecco d'Oglio (oggi Villa Barni Della Scala).\nLa Grisi \u00e8 uno dei protagonisti del romanzo di Marco Fabio Apolloni \"Il mistero della locanda Serny\", edito da Ponte alle Grazie nel 2003."}
{"id": "2232063", "revid": "19330", "url": "https://it.wikipedia.org/wiki?curid=2232063", "title": "Municipalit\u00e0 del distretto di Raseiniai", "text": ""}
{"id": "2232065", "revid": "110157", "url": "https://it.wikipedia.org/wiki?curid=2232065", "title": "Live at Raul's Club", "text": "Live at Raul's \u00e8 un album live dei gruppi hardcore punk statunitensi Big Boys e The Dicks, pubblicato nel 1980 da Rat Race Records. Nel 1992 la Selfless Records ha ripubblicato l'album con il nome di \"Live at Raul's Club\", con sei tracce di questo album e due tracce \"live\" inedite."}
{"id": "2232066", "revid": "19330", "url": "https://it.wikipedia.org/wiki?curid=2232066", "title": "Municipalit\u00e0 del distretto di Roki\u0161kis", "text": ""}
{"id": "2232067", "revid": "19330", "url": "https://it.wikipedia.org/wiki?curid=2232067", "title": "Municipalit\u00e0 del distretto di Skuodas", "text": ""}
{"id": "2232069", "revid": "19330", "url": "https://it.wikipedia.org/wiki?curid=2232069", "title": "Municipalit\u00e0 del distretto di Taurag\u0117", "text": ""}
{"id": "2232071", "revid": "19330", "url": "https://it.wikipedia.org/wiki?curid=2232071", "title": "Municipalit\u00e0 del distretto di Tel\u0161iai", "text": ""}
{"id": "2232074", "revid": "125669888", "url": "https://it.wikipedia.org/wiki?curid=2232074", "title": "Ermanno Dossetti", "text": "Biografia.\nFratello di Giuseppe Dossetti, come lui impegnato nella Resistenza italiana, nelle file delle Brigate Fiamme Verdi, comandate da don Domenico Orlandini nome di battaglia \"Carlo\".\nDopoguerra.\nDeputato della Democrazia Cristiana, dal 1963 al 1968.\nFondatore e presidente dell'Opera pia orfanotrofi di Reggio Emilia. Insegnante di greco e latino e poi preside del liceo Ariosto di Reggio Emilia, ha avuto tra i suoi alunni, tra gli altri, Paolo e Romano Prodi.\nVita privata.\nSposato con Angiolina Corradini, hanno avuto sei figli in sette anni. Il primogenito viene chiamato anche lui Giuseppe e Giuseppe Dossetti ha scelto di diventare come lo zio sacerdote nell'ottobre 1971. \u00c8 parroco di San Pellegrino e del Buon Pastore a Reggio Emilia. Due delle quattro figlie sono suore nel vicino monastero della Piccola Famiglia dell'Annunziata, fondato e guidato fino alla morte dal fratello Giuseppe."}
{"id": "2232076", "revid": "19330", "url": "https://it.wikipedia.org/wiki?curid=2232076", "title": "Municipalit\u00e0 del distretto di Trakai", "text": ""}
{"id": "2232077", "revid": "19330", "url": "https://it.wikipedia.org/wiki?curid=2232077", "title": "Municipalit\u00e0 del distretto di Ukmerg\u0117", "text": ""}
{"id": "2232079", "revid": "19330", "url": "https://it.wikipedia.org/wiki?curid=2232079", "title": "Municipalit\u00e0 del distretto di Utena", "text": ""}
{"id": "2232080", "revid": "110157", "url": "https://it.wikipedia.org/wiki?curid=2232080", "title": "L'assassinio di un ranuncolo", "text": "L'assassinio di un ranuncolo \u00e8 una raccolta di racconti di Alfred D\u00f6blin precedentemente apparsi sulla rivista \"Der Sturm\" e poi pubblicati nel 1913.\nLa tematica comune a tutti i racconti \u00e8 una sorta di metamorfosi, un evento che sconvolge radicalmente l'esistenza dei protagonisti portandoli alla follia: i personaggi vengono colti nel momento in cui la loro vita muta sconfinando nella patologia. \nUn tratto caratteristico relativo allo stile \u00e8 l'assenza di ornamenti ed elementi superflui, inoltre la presenza del narratore scompare: il giudizio sulle vicende \u00e8 affidato al solo lettore.\nVari racconti sono incentrati sul rapporto conflittuale tra uomo e donna."}
{"id": "2232082", "revid": "19330", "url": "https://it.wikipedia.org/wiki?curid=2232082", "title": "Municipalit\u00e0 del distretto di Var\u0117na", "text": ""}
{"id": "2232084", "revid": "599013", "url": "https://it.wikipedia.org/wiki?curid=2232084", "title": "Miros\u0142aw Szymkowiak", "text": "Carriera.\nClub.\nComincia a giocare nell'Olimpia Pozna\u0144, con cui conquista una promozione in I liga nel 1994. Nel gennaio 1995 si trasferisce al Klub Sportowy Widzew \u0141\u00f3d\u017a, in cui milita fino al gennaio del 2001, vincendo due campionati e una Superpuchar Polski. Nel gennaio 2001 viene acquistato dal Wisla Cracovia, in cui milita fino al gennaio del 2005, vincendo 3 campionati, due Puchar Polski e una Puchar Ekstraklasy. Nel gennaio 2005 si trasferisce in Turchia, al Trabzonspor. Nel 2007 annuncia il ritiro. Nel 2014 torna in campo, firmando un contratto con il Pradniczanka.\nNazionale.\nHa debuttato in Nazionale nel 1997. Ha collezionato in totale 33 presenze e 3 reti, partecipando ai Mondiali di Germania 2006.\nStatistiche.\nPresenze e reti nei club.\n\"Nelle seguenti statistiche non \u00e8 incluso il periodo al Pradniczaka.\""}
{"id": "2232085", "revid": "19330", "url": "https://it.wikipedia.org/wiki?curid=2232085", "title": "Municipalit\u00e0 del distretto di Vilkavi\u0161kis", "text": ""}
{"id": "2232086", "revid": "599013", "url": "https://it.wikipedia.org/wiki?curid=2232086", "title": "Croce Lateranense", "text": "La Pontificia Croce Lateranense \u00e8 una onorificenza pontificia.\nStoria.\nVoluta dal papa Leone XIII ed istituita dal 18 febbraio 1903 era rivolta a coloro che si distinsero con opere verso la basilica di San Giovanni in Laterano, fra i benefici concessi gli insigniti diventavano membri dell'Associazione dei cavalieri pontifici.\nDecorazione.\nLa decorazione \u00e8 composta da una croce greca che sul dritto riporta alle estremit\u00e0 le immagini di san Giovanni Evangelista a destra, san Giovanni Battista a sinistra, san Pietro in alto e san Paolo in basso, con al centro della croce l'immagine del Redentore.\nSul rovescio sono riportate, in corrispondenza dell'immagine, i nomi dei santi raffigurati: \"JOANES\", \"BATIS\", \"PETRUS\" e \"PAULUS\" e al centro il monogramma di Cristo, composto da una P e una X racchiuse in un cerchio.\nSul bottone posto sopra la croce vi \u00e8 incisa la frase: \u00ab\"Sacrosancta lateranensis ecclesia - omnium urbis et orbis ecclesiarum mater et caput\"\u00bb.\nNe esistono varie tipologie: con i bracci liberi, con i bracci uniti da un cerchio e una medaglia rotonda con la croce in rilievo. Il nastro \u00e8 di colore rosso con delle righe azzurre vicino ai bordi ancora rossi."}
{"id": "2232090", "revid": "19330", "url": "https://it.wikipedia.org/wiki?curid=2232090", "title": "Municipalit\u00e0 del distretto di Vilnius", "text": ""}
{"id": "2232091", "revid": "599013", "url": "https://it.wikipedia.org/wiki?curid=2232091", "title": "Tassa sul celibato", "text": "L'imposta sul celibato \u00e8 un tributo che fu in vigore in Italia durante il periodo fascista.\nCome si pu\u00f2 intuire dal nome della tassa, si applicava solo alle persone non sposate di sesso maschile.\nIl proposito era quello di favorire i matrimoni e, di conseguenza, incrementare il numero delle nascite. Secondo l'ideologia fascista, una popolazione numerosa era indispensabile per perseguire gli obiettivi di grandezza nazionale che si pretendeva spettassero all'Italia, oltre che per avere un esercito il pi\u00f9 numeroso possibile. Nonostante la misura legislativa, che colp\u00ec oltre 3 milioni di italiani ancora celibi, negli anni successivi si verific\u00f2 comunque una decrescita del tasso di natalit\u00e0 passando dalle 29 nascite annue per mille abitanti del 1926 alle 25,2 nascite per mille abitanti del 1930 fino alle 23,2 nascite per mille abitanti del 1937.\nStoria.\nLa \"imposta sui celibi\" fu istituita con il Regio Decreto 19 dicembre 1926, n. 2132 (pubblicato sulla Gazzetta Ufficiale del Regno d'Italia n. 296 del 24 dicembre 1926), mentre la sua applicazione era disciplinata del Regio Decreto 13 febbraio 1927, n. 124 (pubblicato sulla Gazzetta Ufficiale del Regno d'Italia n. 39 del 17 febbraio 1927).\nErano soggetti all'imposta tutti i celibi di et\u00e0 compresa fra i 25 ed i 65 anni (tranne i sacerdoti cattolici e i religiosi che hanno pronunziato il voto di castit\u00e0; i grandi invalidi di guerra; gli ufficiali, i sottufficiali e i militari di truppa vincolati a ferme speciali delle forze armate dello Stato, \"per i quali il matrimonio sia subordinato a condizioni od a limitazioni\"; coloro ai quali l'art. 61 del Codice civile vieta di contrarre matrimonio; gli stranieri ancorch\u00e9 residenti permanentemente in Italia) ed era composta da:\nL'importo veniva devoluto all'Opera Nazionale Maternit\u00e0 e Infanzia. Venne in seguito abolita dal Governo Badoglio I il 27 luglio 1943. Il Regio Decreto 13 febbraio 1927, n. 124 \u00e8 stato invece abrogato solamente dal Governo Berlusconi IV con il decreto legislativo 13 dicembre 2010, n 212 (Abrogazione di disposizioni legislative statali, a norma dell'articolo 14, comma 14-quater, della legge 28 novembre 2005, n. 246).\nAltre misure.\nAltre misure simili furono prese in considerazione a quei tempi per risollevare la popolazione italiana, fra le quali premi di natalit\u00e0, cerimonie nuziali di massa, e i vari premi ed esenzioni fiscali per le famiglie numerose.\nNel 1999, il sindaco di Vastogirardi (IS) ha proposto di reintrodurre la tassa a livello locale come soluzione al calo demografico."}
{"id": "2232093", "revid": "19330", "url": "https://it.wikipedia.org/wiki?curid=2232093", "title": "Municipalit\u00e0 del distretto di Zarasai", "text": ""}
{"id": "2232094", "revid": "19330", "url": "https://it.wikipedia.org/wiki?curid=2232094", "title": "Municipalit\u00e0 del distretto di Plung\u0117", "text": ""}
{"id": "2232098", "revid": "19330", "url": "https://it.wikipedia.org/wiki?curid=2232098", "title": "Municipalit\u00e0 del distretto di \u0160akiai", "text": ""}
{"id": "2232099", "revid": "599013", "url": "https://it.wikipedia.org/wiki?curid=2232099", "title": "Reazione di Maclagan", "text": "Con il termine reazione di Maclagan oppure test di Maclagan o test di torbidit\u00e0 del timolo di Maclagan in medicina veniva indicata una procedura diagnostica utilizzata per valutare la funzionalit\u00e0 epatica attraverso un composto chimico, il timolo.\nIn realt\u00e0 il test non misurava una specifica funzione epatica, e doveva essere considerato come un indicatore aspecifico di alterazione del metabolismo epatico. Lo stesso Maclagan nel lavoro originale del 1947 riteneva comunque che il test potesse giocare un ruolo molto importante nella diagnosi differenziale dell'ittero e che potesse rappresentare un buon indicatore del grado di danno epatico.\nAttualmente il test \u00e8 stato completamente soppiantato dal ricorso ad altri sistemi e dosaggi come, ad esempio, la bilirubina sierica, la fosfatasi alcalina, le transaminasi, le acetilcolinesterasi e il tempo di protrombina.\nStoria.\nIl test di torbidit\u00e0 del timolo \u00e8 stato inventato nel 1944 da N.F. Maclagan e dal suo scopritore prende il nome.\nUtilizzi.\nIn passato il test veniva utilizzato per evidenziare i disturbi epatici e, specificatamente, le varie forme di epatiti. Maclagan evidenzi\u00f2 una positivit\u00e0 della reazione in 120 su 130 pazienti affetti da epatite acuta. La reazione diviene positiva nell'85%-90% dei soggetti con epatite acuta e nel 100% dei pazienti affetti da epatite cronica e subcronica. Nella cirrosi epatica la positivit\u00e0 scende al 55%, mentre nell'ittero di tipo ostruttivo solo il 10% dei soggetti sviluppa una reazione positiva.\nProcedura.\nIl test viene effettuato utilizzando una soluzione satura di timolo a pH compreso tra 7 ed 8 e forza ionica \u03bc = 0.01.\nSi prende un volume (circa 0,05ml) di siero di paziente affetto da malattia epatica, lo si posiziona in una provetta sterile e gli si addizionano circa 60 volumi (approssimativamente 3 ml) di soluzione satura di timolo.\nSi lascia riposare per 30-60 minuti e quindi si confronta il risultato ricorrendo ad un comparatore con linea nera su uno sfondo bianco\nrispetto agli standard di torbidit\u00e0 di Kingsbury.\nUn risultato positivo \u00e8 dato dalla comparsa di torbidit\u00e0 oppure di una reazione di precipitazione o di flocculazione.\nI risultati positivi indicano la presenza nel siero del paziente di un aumentato contenuto di gammaglobuline. Il precipitato \u00e8 costituito da un complesso di fosfolipidi e globuline-timolo.\nNegli anni successivi alla scoperta il test venne anche standardizzato per essere eseguito su macchine colorimetriche che superassero il problema del giudizio soggettivo e meno accurato, legato all'occhio dell'esaminatore."}
{"id": "2232101", "revid": "19330", "url": "https://it.wikipedia.org/wiki?curid=2232101", "title": "Municipalit\u00e0 del distretto di \u0160al\u010dininkai", "text": ""}
{"id": "2232103", "revid": "19330", "url": "https://it.wikipedia.org/wiki?curid=2232103", "title": "Municipalit\u00e0 del distretto di \u0160iauliai", "text": ""}
{"id": "2232104", "revid": "287204", "url": "https://it.wikipedia.org/wiki?curid=2232104", "title": "Miroslaw Szymkowiak", "text": ""}
{"id": "2232106", "revid": "36426", "url": "https://it.wikipedia.org/wiki?curid=2232106", "title": "Validit\u00e0 probatoria", "text": ""}
{"id": "2232108", "revid": "19330", "url": "https://it.wikipedia.org/wiki?curid=2232108", "title": "Municipalit\u00e0 del distretto di \u0160ilal\u0117", "text": ""}
{"id": "2232109", "revid": "19330", "url": "https://it.wikipedia.org/wiki?curid=2232109", "title": "Municipalit\u00e0 del distretto di \u0160ilut\u0117", "text": ""}
{"id": "2232111", "revid": "19330", "url": "https://it.wikipedia.org/wiki?curid=2232111", "title": "Municipalit\u00e0 del distretto di \u0160irvintos", "text": ""}
{"id": "2232112", "revid": "19330", "url": "https://it.wikipedia.org/wiki?curid=2232112", "title": "Municipalit\u00e0 del distretto di \u0160ven\u010dionys", "text": ""}
{"id": "2232117", "revid": "37401", "url": "https://it.wikipedia.org/wiki?curid=2232117", "title": "Stracitt\u00e0", "text": "Stracitt\u00e0 era un movimento letterario italiano del Novecento che propugnava la sprovincializzazione della cultura italiana e sosteneva il rapporto tra fascismo e mondo moderno. Si opponeva al movimento Strapaese.\nOrgano di Stracitt\u00e0 fu per un certo tempo la rivista \"\"900\", Cahiers d'Italie et d'Europe\", fondata nel 1926 da Massimo Bontempelli e Curzio Malaparte. La rivista era redatta in francese e fra gli autori che collaborarono ci furono italiani (Corrado Alvaro, Bruno Barilli, Emilio Cecchi, Alberto Spaini) ma anche stranieri (Blaise Cendrars, James Joyce, Il'ja Grigor'evi\u010d \u0116renburg, Ram\u00f3n G\u00f3mez de la Serna)."}
{"id": "2232118", "revid": "6923", "url": "https://it.wikipedia.org/wiki?curid=2232118", "title": "Giovanni Andrea Gregorini", "text": "Biografia.\nNasce a Vezza d'Oglio dall'omonimo padre Giovanni Andrea Gregorini, commerciante in ferrarezza.\nEntra nell'attivit\u00e0 assieme al padre e nella prima met\u00e0 dell'Ottocento si espande nella media Val Camonica acquistando concessioni estrattive dalle potenti famiglie dei Panzerini, Simoncini e Franzoni.\nNel 1855 acquista a Castro uno stabilimento che produceva attrezzi agricoli (armeria in epoca veneta) e ne fa il maggiore centro siderurgico dell'area (Oggi Lucchini).\nTra il 1860 e 1870 acquisisce il monopolio estrattivo di tutta la Val Camonica, con forte scontro con le comunit\u00e0 locali di Paisco e Malonno\nNel 1870 \u00e8 eletto deputato al parlamento. Sar\u00e0 anche sindaco di Castro."}
{"id": "2232120", "revid": "599", "url": "https://it.wikipedia.org/wiki?curid=2232120", "title": "Marius Sophus Lie", "text": ""}
{"id": "2232121", "revid": "1457847", "url": "https://it.wikipedia.org/wiki?curid=2232121", "title": "...I Care Because You Do", "text": "...I Care Because You Do \u00e8 un album del musicista Richard David James, pubblicato sotto lo pseudonimo Aphex Twin.\nL'album presenta uno stile molto differente rispetto ai precedenti lavori ambient e acid house di James. \u00c8 infatti composto da brani simili e ripetitivi, eseguiti con sintetizzatori analogici e drum machine, e occasionalmente contornati da qualche melodia di archi, traendo forse ispirazione dalla corrente minimalista. \nIl disco.\nL'album \u00e8 stato preceduto da due EP di remix di \"Ventolin\".\nSi dice che le tracce \"At the Heart of it All\" e \"The Beauty of Being Numb\", create da James per l'EP di remix \"Further Down the Spiral\" dei Nine Inch Nails, siano state registrate e pubblicate in contemporanea con quest'ultimo, viste le assonanze comuni fra le tracce dell'album e i due brani.\nIn \"Cow Cud Is a Twin\" il sottofondo \u00e8 creato con un campionamento del Plain Talk, software della Apple in grado di creare voci sintetiche, che ripete le parole \u00abAphex Twin\u00bb e \u00abI care because you do\u00bb.\nL'unico video musicale eseguito per la promozione dell'album \u00e8 stato quello di \"Ventolin\", che mostra fotomontaggi di ventole in azione, una donna intrappolata in un ascensore e un erogatore di salbutamolo, presente anche nella copertina dell'EP.\nIl disegno che compone la copertina dell'album \u00e8 un autoritratto eseguito dallo stesso James.\nL'album \u00e8 stato incluso dalla rivista \"Q Magazine\" nella classifica dei 20 album pi\u00f9 sonori di sempre.\nI vari spezzoni di voci udibili nel brano \"Come On You Slags!\" sono campionamenti dei dialoghi dal film pornografico \"Fantasia\". Le altre voci presenti recitano in maniera distorta la frase \u00abCome on you slags!\u00bb\nUna versione remixata di \"Ventolin\" \u00e8 apparsa nell'album \"Helpaphextwin\" del progetto V/VM.\nTracce.\nMolti dei titoli delle canzoni sono anagrammi:\nJames ha usato la stessa tecnica di anagramma per i titoli dell'EP \"Hangable Auto Bulb\", pubblicato con lo pseudonimo \"AFX\"."}
{"id": "2232122", "revid": "298171", "url": "https://it.wikipedia.org/wiki?curid=2232122", "title": "Fotomontaggi", "text": ""}
{"id": "2232123", "revid": "125861512", "url": "https://it.wikipedia.org/wiki?curid=2232123", "title": "Strapaese", "text": "Strapaese \u00e8 stato un movimento letterario e culturale sviluppatosi in Italia intorno al 1926, caratterizzato dallo spirito patriottico e dalla difesa e valorizzazione del territorio nazionale. Insieme all'antitetico movimento Stracitt\u00e0 costituisce una delle due linee di sviluppo principali della letteratura fascista. Obiettivo di Strapaese era la restaurazione di un'Italia rurale, tradizionale, paesana, cattolica (ma non clericale) e patriottica, restaurazione che sarebbe dovuta avvenire, secondo gli \"strapaesani\", mediante il fascismo.\nStoria.\nL'espressione si rif\u00e0 all'antica nozione latina di \"genius loci\" (ovvero \"spirito del luogo\"), che sottolineava l'importanza degli elementi caratteristici di ciascun territorio. Presente in Valdarno gi\u00e0 nei primi anni venti, nacque come corrente fiancheggiatrice del fascismo populista e tradizionalista, antieuropeo ed antiamericano.\nDopo che il fascismo ebbe preso il potere, molti letterati si ispirarono a tali concetti scrivendo strisce a fumetti e racconti i cui protagonisti erano personaggi di fantasia che rispecchiavano la vera vita di soggetti portatori di onest\u00e0 e soprattutto di ordine. Le riviste che trattarono tali argomenti e pubblicarono questi racconti furono \"Il Selvaggio\" (1924-1942) e \"L'Italiano\" (1926-1942). Fra gli esponenti pi\u00f9 importanti del movimento: Mino Maccari, Leo Longanesi e Curzio Malaparte, che gi\u00e0 nel 1924 aveva vaticinato:\nSostenitore del folclore e delle tradizioni locali (regionali), \"Strapaese\" si oppose anche alle demolizioni e agli sventramenti degli antichi borghi medievali nei centri urbani, criticando con le sue vignette satiriche le direttive ufficiali del fascismo insieme alla sua svolta dittatoriale. Grazie soprattutto alla sua ispirazione autarchica, il termine si diffuse e conobbe una grande popolarit\u00e0. \nIn seguito l'espressione, una volta divenuta parte del linguaggio comune, sub\u00ec uno slittamento di significato passando a indicare un atteggiamento di esagerato provincialismo."}
{"id": "2232126", "revid": "125520652", "url": "https://it.wikipedia.org/wiki?curid=2232126", "title": "Ekstraklasa", "text": "L'Ekstraklasa \u00e8 la massima serie del campionato polacco di calcio ed \u00e8 composta da 18 squadre.\nL'Ekstraklasa (precedentemente nota come \"I liga\") fu fondata con il nome di Liga Pi\u0142ki No\u017cnej (LPN) il 1\u00ba marzo 1927 a Varsavia, anche se il campionato polacco, come competizione non ufficiale, e la Federazione calcistica (PZPN, \"Polski Zwi\u0105zek Pi\u0142ki No\u017cnej\") furono istituiti il 20 dicembre 1919 sempre a Varsavia, un anno dopo l'indipendenza della Polonia del 1918. Nel 1940 il campionato cambi\u00f2 denominazione in \"Klasa Pa\u0144stwowa\" (letteralmente \"Divisione Statale\"), sostituita nel 2004 in \"Idea Ekstraklasa\" (\"Massima Divisione Idea\", dal nome dello sponsor), nel 2005 in \"Orange Ekstraklasa\", nel 2008 in \"Ekstraklasa\", nel 2011 in \"T-Mobile Ekstraklasa\" e nel 2016 in \"Lotto Ekstraklasa\".\nStoria.\nCome accaduto con altri paesi, anche la Polonia deve l'introduzione del calcio agli inglesi, in particolare agli ingegneri inglesi che lavoravano nelle aree minerarie del paese e contribuirono a diffondere la pratica di questo sport, che vide le proprie fasi embrionali ai primi del XX secolo. La regolamentazione dello sport sar\u00e0 attuata solo dopo la prima guerra mondiale, con la fondazione, nel 1919, della Federazione calcistica della Polonia. Nel 1921 si tenne la prima partita del campionato polacco, mentre nel 1923 la federazione si affili\u00f2 alla FIFA.\nIl 4 e 5 dicembre 1926 rappresentanti di vari club polacchi si incontrarono per discutere della possibilit\u00e0 di creazione di un campionato nazionale unico. Dopo vari tentativi di mediazione con la federazione, il 1\u00ba marzo 1927 fu annunciata l'istituzione del campionato polacco, che part\u00ec il 3 aprile di quell'anno, si chiuse nel mese di novembre e vide la vittoria del , che prevalse sul Katowice. La prima edizione del torneo vide la partecipazione di tutti i club maggiori tranne il , defilatosi in polemica con la decisione. \nDal 1927 al 1932 la lega fu dominata dai club di Cracovia, citt\u00e0 che dal 1928 fu rappresentata anche dal KS Cracovia. A vincere la seconda edizione del torneo fu ancora il Wis\u0142a Cracovia. Nel 1929 il Katowice retrocesse in seconda divisione (non avrebbe mai pi\u00f9 riguadagnato la massima serie) e il torneo fu vinto dal , che super\u00f2 di un punto il Garbarnia Cracovia per decisione della federazione, la quale decise di cambiare il risultato della partita persa dal Warta contro il KT \u0141\u00f3d\u017a (da 1-2) perch\u00e9 alcuni giocatori di quest'ultima squadra non avevano tutti i documenti necessari: al Warta fu assegnata la vittoria per 3-0, il Garbarnia declassato al secondo posto e il KT \u0141\u00f3d\u017a declassato in seconda serie.\nPartecipazioni al campionato.\nSono 86 i club ad aver preso parte alle 86 stagioni della Ekstraklasa dal 1927 al 2021-2022 (in grassetto le partecipanti all'edizione 2021-2022):"}
{"id": "2232128", "revid": "287204", "url": "https://it.wikipedia.org/wiki?curid=2232128", "title": "Me and Armini", "text": "Me And Armini \u00e8 il sesto album della cantautrice islandese Emil\u00edana Torrini, pubblicato nel 2008.\nIl disco.\nSi tratta del terzo disco commercializzato fuori dall'Islanda. \u00c8 stato prodotto, come il precedente, da Dan Carey.\nNell'agosto 2008 \u00e8 stato diffuso il singolo di lancio, rappresentato dal brano \"Me and Armini\". Il secondo singolo pubblicato \u00e8 invece \"Jungle Drum\", pubblicato (come il precedente) per il mercato digitale nel marzo 2009. Proprio questo singolo ha raggiunto la prima posizione in diversi Paesi: Germania (secondo singolo pi\u00f9 scaricato di tutto il 2009 e certificato \"oro\" con oltre 150.000 copie), Austria, Islanda e Belgio.\nDopo il successo ottenuto in Germania, \"Me and Armini\" \u00e8 stato ripubblicato nel settembre 2009 con l'aggiunta di 6 tracce tra remix, sessioni live e video. Inoltre, tra l'agosto e il settembre 2009, \u00e8 stato pubblicato l'EP omonimo contenente anch'esso remix e versioni alternative. La versione giapponese del disco contiene inoltre 2 ulteriori brani rispetto all'originale inseriti come Bonus tracks.\nPer quanto riguarda le vendite, il disco ha avuto un enorme successo in Germania, dove ha raggiunto la posizione #19 della classifica ed \u00e8 stato certificato disco d'oro dalla Bundesverband Musikindustrie (oltre 100.000 copie). Per il resto, ha avuto un discreto successo in Francia, Belgio, Svizzera, Paesi Bassi e Regno Unito."}
{"id": "2232132", "revid": "599013", "url": "https://it.wikipedia.org/wiki?curid=2232132", "title": "Conte di Bristol", "text": "Il titolo di conte di Bristol fu creato due volte nella storia; rendeva Pari d'Inghilterra. La prima creazione avvenne nel 1622: re Giacomo I Stuart nomin\u00f2 primo conte il politico e diplomatico John Digby, che era stato a lungo ambasciatore in Spagna. Digby era gi\u00e0 stato nominato barone Digby di Sherborne.\nGli succedette il figlio George come secondo conte; segretario di Stato di Carlo I Stuart. Durante la guerra civile inglese si schier\u00f2 con i realisti e alla sua morte gli succedette il figlio John.\nIl titolo venne creato una seconda volta per il marchese di Bristol."}
{"id": "2232133", "revid": "19330", "url": "https://it.wikipedia.org/wiki?curid=2232133", "title": "Municipalit\u00e0 del distretto di Ma\u017eeikiai", "text": ""}
{"id": "2232135", "revid": "2208340", "url": "https://it.wikipedia.org/wiki?curid=2232135", "title": "Baia di Hakata", "text": "La \u00e8 una baia nella parte nordoccidentale della citt\u00e0 di Fukuoka, sull'isola giapponese di Ky\u016bsh\u016b, nella prefettura di Fukuoka. Si affaccia sullo stretto di Tsushima, ed \u00e8 dotata di spiagge e di un porto, anche se parti della baia sono state bonificate nell'espansione della citt\u00e0 di Fukuoka.\nLa baia \u00e8 forse pi\u00f9 famosa per le invasioni mongole del Giappone del 1274 e del 1281 che ebbero luogo nei pressi; entrambe le invasioni, infatti, vengono a volte indicate come la \"battaglia della baia di Hakata\"."}
{"id": "2232138", "revid": "984922", "url": "https://it.wikipedia.org/wiki?curid=2232138", "title": "Nadia Bonfini", "text": "Biografia.\nSpecialista dello slalom speciale, fece parte della nazionale femminile di sci alpino, dopo aver partecipato ai Mondiali juniores del 1983 a Sestriere.\nIn totale ha concluso tra le prime quindici nove gare di Coppa del Mondo (la prima l'8 dicembre 1985 a Sestriere: 13\u00aa in slalom speciale), ottenendo come migliori piazzamenti due podi nella stagione 1985-1986: un terzo posto nello slalom di Savognin del 15 dicembre 1985, alle spalle delle svizzere Erika Hess e Brigitte Gadient, e un secondo in quello di Vysok\u00e9 Tatry del 9 febbraio 1986, dietro alla svizzera Corinne Schmidhauser.\nAi XV Giochi olimpici invernali di , sua unica presenza olimpica, non complet\u00f2 n\u00e9 la prova di slalom gigante n\u00e9 quella di slalom speciale."}
{"id": "2232142", "revid": "765341", "url": "https://it.wikipedia.org/wiki?curid=2232142", "title": "Rugantino (periodico)", "text": "Il Rugantino \u00e8 una rivista in dialetto romanesco fondata nel 1848.\nStoria.\nFondazione.\n\u00ab\"Cor cappello a du' pizzi, cor grugno lungo du' parmi, co' 'na scucchia rivorta in su a uso de cucchiaro, co' 'no spadone che nu ce la po' quello del sor Radeschio, e co' le cianche come l'arco de pantano, se presenta, signori mia, Rugantino er duro, nato in de 'sto castelluccio e cresciuto a forza de sventole perch\u00e9 ci\u00e0 avuto 'gni sempre er vizio de rug\u00e0 e d'arilevacce! Ficcher\u00f2 er naso dove nun sta bene a mettecelo, a costo puro si me l'avessero da acciaccane. Le botte nu' me fanno paura perch\u00e9 so' avvezzo a pijalle e a d\u00e0, pe' ricevuta, tant'antre chiacchiere!\"\u00bb.\nCon questa presentazione, il 13 settembre 1848, vide la luce il primo numero del \"Rugantino\", diretto da Odoardo Zuccari. La concessione da parte di papa Pio IX dello statuto fondamentale, che apriva l'era del governo rappresentativo e concedeva per la prima volta uno spazio alla libert\u00e0 di stampa, fece s\u00ec che, insieme con il \"Rugantino\", una miriade di altri giornali invadesse Roma. Ettore Veo, nella sua \"Roma popolaresca\", edita nel 1929, ne cita pi\u00f9 di una trentina e tra i pi\u00f9 battaglieri ricorda: il \"Minimpippo\", \"Pasquino\", \"Il Pappagallo\", \"Cassandrino Vero\", \"Il Don Pirlone\".\nQuesti periodici, oltre alla felice intuizione di servirsi del dialetto per diffondere nuovi programmi e nuove idee, ebbero il merito di farsi interpreti delle istanze popolari sulla carta stampata, facendo decadere l'usanza di apporre foglietti manoscritti a ridosso delle statue parlanti di Roma.\nTuttavia le aperture liberali del papa ebbero breve durata e il \"Rugantino\", come gli altri fogli politici romani del 1848, dopo pochi numeri fu costretto a sospendere le pubblicazioni, con grande soddisfazione degli ambienti reazionari e del clero, che lo accusavano di essersi schierato apertamente a favore della Repubblica Romana e lo consideravano un pericoloso foglio giacobino.\nDel resto un periodico che aveva scelto dichiaratamente di riferirsi a quello stesso Rugantino che era stato di \"Ghetanaccio\", con le sue caustiche frecciate che nulla risparmiavano al governo dell'epoca, non poteva non abbracciare una linea editoriale non-governativa. Perch\u00e9 le pubblicazioni del \"Rugantino\" potessero riprendere bisogna arrivare alla breccia di Porta Pia e alla conseguente caduta del potere temporale.\nContemporaneamente risorsero anche numerosi altri giornali che riprendevano vecchie testate, con i quali il \"Rugantino\" entr\u00f2 in piena dialettica. Gi\u00e0 nell'ottobre 1870 uscirono la \"Nuova Roma\" e il \"Don Pirlone\", seguiti a ruota dal clericale \"La Frusta\", diretto da Carlo Marini, che riportava i versi romaneschi di Filippo Tolli, Scipione Fraschetti, Pietro Durantini e Alfredo Posta, contro i \u00abbuzzurri\u00bb, cio\u00e8 i piemontesi calati a Roma con le truppe italiane. Nel 1871 uscirono \"Pasquino\", \"La Lima\" e altri periodici dalla vita effimera; nel 1877 il \"Romano di Roma\"; nel 1880 \"Capitan Fracassa\", fondato da Luigi Arnaldo Vassallo e Raffaele Giovagnoli, con poesie dialettali di molti poeti romaneschi, tra i quali Cesare Pascarella; nel 1882 \"La Fornarina\", con Augusto Sbriscia e Giggi Zanazzo; nel 1883 \"Marforio\".\nLa gestione Perino.\nA riesumare il \"Rugantino\" provvide, nel 1887, l'editore Edoardo Perino, vulcanico ed eclettico personaggio, pioniere della moderna editoria. Calato a Roma nel 1870, il Perino proveniva da Firenze, citt\u00e0 in cui aveva affinato il mestiere di tipografo compositore iniziato a Torino, dov'era nato nel 1845. Partendo da zero o quasi, raggiunse in poco tempo una posizione economica invidiabile, che gli permise di acquistare, in via del Lavatore 88, quello che poi sar\u00e0 lo stabilimento tipografico definitivo.\nNell'agosto del 1887 il poeta Giggi Zanazzo e il professor Francesco Sabatini (Padron Checco) proposero all'ormai romanizzato Edoardo Perino di riportare in vita la vecchia testata del \"Rugantino\". Il \u00absor Edoardo\u00bb, sia perch\u00e9 entusiasta del dialetto di Roma, sia perch\u00e9 con i suoi trascorsi di tipografo e giornalaio sapeva tutto sui gusti del lettore, fiut\u00f2 l'affare ed accett\u00f2 senza esitare la proposta. Il 18 settembre di quell'anno usc\u00ec il primo numero del nuovo \"Rugantino\", che riportava in grande evidenza il seguente proclama:\n\u00ab\"Trasteverini, Monticiani, Regolanti e Borghiciani, Salute e doppie! - Sonate er Campanone de Campidojo, e mmagara puro quello de S. Pietro (che intanto vanno bbene d'accordo), sparate l'artijerie de Castello, arzate le bbandiere, mettete l'apparati e accennete li lanternoni, ch\u00e9 Rugantino vostro \u00e8 arisuscitato!\"\u00bb\nLa rinascita del \"Rugantino\" incontr\u00f2 immediatamente il favore dei lettori e in breve tempo il periodico divenne un punto di riferimento anche per giornalisti e letterati che frequentavano la redazione.\nIl sogno di veder pubblicati sul \"Rugantino\" i propri componimenti spinse anche un timido giovanotto, con un fascio di madrigali e di sonetti sotto il braccio, a presentarsi a Giggi Zanazzo, dicendo di chiamarsi Carlo Alberto Salustri, ma di poetare sotto lo pseudonimo di Trilussa. Zanazzo, colpito dal livello artistico di quel giovanotto impacciato, accett\u00f2 di pubblicare sul \"Rugantino\" dell'ottobre 1887 la prima poesia di Trilussa.\nTra gli oltre millecinquecento nomi di coloro che hanno pubblicato i propri lavori sul \"Rugantino\", se ne riscontrano molti di fama nazionale e anche internazionale, raggiunta tuttavia non solo nel campo poetico e letterario: Ennio Neri, paroliere di canzoni come \"Parlami d'amore Mari\u00f9\" e \"Addio mia bella signora\"; Aldo Fabrizi, attore tra i pi\u00f9 completi e popolari del cinema romano e italiano; Federico Fellini, che apparve sul \"Rugantino\" con la sigla \u00abFellas\u00bb; Tommaso Smith, futuro direttore del \"Messaggero\"; Gualtiero De Angelis, il doppiatore che fu la voce italiana di James Stewart e Cary Grant; Romeo Vinci, regista caratteristico di un'epoca del cinema italiano; il cantante Claudio Villa.\nOggi il \"Rugantino\" ha aperto le porte alle nuove leve della poesia romanesca, pronte a ereditare i pi\u00f9 alti valori dello spirito romano e a tramandarli a loro volta, in una staffetta che speriamo non debba mai terminare. \u00c8 questo l'augurio rivolto da quanti amano Roma e la romanit\u00e0 al \"Rugantino\", che da quasi venti anni ha superato il traguardo di un secolo di vita.\nLa gestione Lay.\nNell'undicesimo anno di vita del \"Rugantino\", il 10 agosto 1897, il giornale dovette subire i convulsi rivolgimenti seguiti al fallimento della ditta Edoardo Perino, a seguito della morte del Perino stesso, appena cinquantenne, avvenuta il 31 agosto del 1895.\nLa testata fu rilevata da Leonida Lay e Augusto Gardini, ma Giggi Zanazzo, che aveva fondato il giornale insieme con Edoardo Perino e Francesco Sabatini, e ne era sempre stato il direttore, entr\u00f2 in disaccordo con la nuova gestione, abbandon\u00f2 la direzione e fond\u00f2 insieme con Adolfo Giaquinto, il \"Rugantino de Roma in dialetto romanesco\", che pubblic\u00f2 24 numeri dal 9 aprile al 29 luglio 1897, e che si port\u00f2 appresso tra i suoi collaboratori Nino Ilari, Aldo Chierici, lo stesso Trilussa, Francesco Sabatini, nonch\u00e9 l'illustratore Ottavio Rodella.\nQuesto fu un colpo al cuore per il \"Rugantino\" di Lay, che intent\u00f2 a Zanazzo una causa per plagio, essendo la testata di \"Rugantino\" registrata di sua propriet\u00e0, nonostante Zanazzo ne fosse stato l'inventore. La causa fu vinta e il periodico concorrente venne chiuso. Allora Zanazzo e Giaquinto crearono un nuovo foglio, intitolato \"Casandrino in dialetto romanesco\", che pubblic\u00f2 20 numeri (dall'8 agosto al 14 ottobre 1897), in omaggio all'altra grande maschera romanesca (vedi Cassandrino) che aveva reso celebre il teatro delle marionette di palazzo Fiano. Vi collaborarono, tra gli altri, G. Bernardi, A. Bonacci, G. Francino e A. Primanti.\nTuttavia i dissensi riuscirono alfine ad essere composti e nel numero 1017 del 14 ottobre 1897 il \"Rugantino\" pubblic\u00f2 questo comunicato: \u00ab\"\u00c8 successo quello che aveva da succede. Rugantino e Casandrino non poteveno st\u00e0 in urta fra de loro, nun poteveno seguit\u00e0 a fasse \u2018na concorenza che faceva ride li purcini in fasciola. Motivo per cui Rugantino e Casandrino se so' stretto er cinquanta e \u00e0nno fatto tommola. E comincianno da domenica 17 curente Rugantino e Casandrino sortiranno tutt'e dua abbraccicati in d'un numero solo che se chiamer\u00e0 precisamente \"Rugantino e Casandrino\" e sar\u00e0 diretto dar majorengo Giggi Zanazzo, co redattori principali quele du' minchioneriole de Adorfo Giaquinto e Nino Ilari. E accus\u00ec viva l'unione che fa la forza!\"\u00bb\nAttraverso la fusione delle due testate nacque dunque il \"Rugantino e Casandrino\", che pubblic\u00f2 dal 17 ottobre 1897 all'11 agosto 1898, ma ebbe anche questa soluzione compromissoria una vita breve. La testata, riprese alla fine il titolo di \"Rugantino\", e gi\u00e0 il 12 ottobre 1898 non \u00e8 pi\u00f9 menzionata la direzione di Giggi Zanazzo e in quello spazio comparve per la prima volta il motto: \u00ab\"C'\u00e8 poco da rug\u00e0: s\u00e9mo o nun s\u00e9mo?\"\u00bb\nLo Zanazzo, appena trentottenne, continua a pubblicare articoli sul \"Rugantino\", ma comincia a prenderne le distanze appartandosi nella biblioteca del Ministero della pubblica istruzione, ove si dedica alla stesura di importanti monografie sugli usi e i costumi popolari di Roma. A partire dal numero 1178 del 30 aprile 1899 Leonida Lay, ormai padrone del giornale, ricostituisce la testata con le sole effigi di Rugantino e Nina.\nOggi.\nDal \"Messaggero\" del 3 maggio 1913, con la cronaca dell'inaugurazione, il giorno prima, del monumento al Belli in piazza d'Italia (allora cos\u00ec si chiamava piazza Giuseppe Gioachino Belli) si ricava che vi fu una grande manifestazione di popolo con concerti, autorit\u00e0, il sindaco Nathan, e soprattutto la partecipazione del giornale romanesco \"Rugantino\". Questo giornale, dopo la morte di Leonida Lay, avvenuta il 12 agosto 1937, \u00e8 stato condotto per sette anni da Giggi Pizzirani e dal 16 novembre 1944 \u00e8 passato sotto la direzione di Fortunato Lay. Successivamente \u00e8 stato tenuto in vita da Achille Marozzi e Giorgio Carpaneto. Oggi \"Rugantino\" \u00e8 diretto da Lillo Salvatore Bruccoleri.\nFormato.\nIl formato del quotidiano \u00e8 il tabloid formato da un unico foglio piegato in due a formare 4 pagine."}
{"id": "2232155", "revid": "1982", "url": "https://it.wikipedia.org/wiki?curid=2232155", "title": "Rugantino (maschera)", "text": "Rugantino \u00e8 una maschera del teatro romano. Questa maschera impersona un tipico personaggio romanesco, , il giovane arrogante e strafottente ma in fondo buono e amabile. L'aspetto caratteristico di Rugantino \u00e8 la \"ruganza\", parola romanesca che significa \"arroganza\".\nIl Ghetanaccio, che fu il pi\u00f9 noto burattinaio romano, fu conosciuto soprattutto per le sue rappresentazioni che avevano come protagonista proprio Rugantino, ci\u00f2 fa supporre che le sue origini risalgano alla fine del 1700.\nOdoardo Zuccari, il 13 settembre 1848 present\u00f2 il personaggio sul primo numero di un foglio satirico, con questi versi :\nCos\u00ec il primo Rugantino doveva essere la caricatura del gendarme, e per converso veniva identificato anche col capo dei briganti.\nNel corso degli anni questa prima immagine si trasform\u00f2 nel giovane bullo di quartiere che assumeva gli atteggiamenti del duro, ma che era in realt\u00e0 uno spaccone pronto a parole ma pavido nei fatti. La maschera tipica quindi lo vede vestito in due maniere: da sgherro, in modo appariscente vestito di rosso col cappello a due punte, oppure da povero popolano, con calzoncini logori, fascia intorno alla vita, camicia con casacca e fazzoletto al collo.\nRappresentazioni.\nIl personaggio di Rugantino \u00e8 protagonista delle omonime commedie teatrali di Augusto Jandolo (1925) e di Garinei e Giovannini (1962) e dell'omonimo film del 1973 diretto da Pasquale Festa Campanile."}
{"id": "2232156", "revid": "125290812", "url": "https://it.wikipedia.org/wiki?curid=2232156", "title": "Luceoli", "text": "Luceoli \u00e8 un'antica citt\u00e0 umbra, divenuta successivamente romana, situata ai piedi del monte Catria tra i Monti Luceolani, oggi Appennino umbro-marchigiano. \n\u00c8 identificata dagli storici con l'attuale centro abitato di Pontericci\u00f2li, nel territorio comunale di Cantiano.\nLe notizie riguardanti l'antica Luceoli non sono molte; ebbe particolare importanza durante il periodo bizantino. Era una delle citt\u00e0 protette nel corridoio che univa l'Esarcato di Ravenna con Roma. \u00c8 interessante la continuit\u00e0 dell'insediamento umano nella zona, dove infatti furono trovate importanti tracce dell'era neolitica e dove passava l'antica via Flaminia.\nStoria.\nLuceoli fu fondata dagli Umbri, popolo italico che si ritiene giunto in Italia nel II millennio a.C.\nDopo la dominazione di Ikuvium (dal X al IV secolo a.C.) che era citt\u00e0 umbra, fu certamente conquistata, con il territorio oggi costituente le Marche, dai Romani nel corso del IV e III secolo a.C.\nGrazie all'importanza e allo sviluppo della via consolare Flaminia dalla quale era attraversata, Luceoli divenne nel I secolo a.C. municipio romano.\nNei primi secoli dell'era volgare sembra avesse una notevole consistenza ed assunse pertanto particolare importanza divenendo caposaldo del Corridoio bizantino. Pare infatti sia stata per qualche secolo Civitas e Sede episcopale autonoma. La prima attestazione dell'esistenza di Luceoli si ha nel Liber Pontificalis, nel quale si narra che all'inizio del pontificato di san Gregorio Magno (circa l'anno 592) l'esarca Romano tornando da Roma sulla via di Ravenna riconquist\u00f2 alcune citt\u00e0 della Pentapoli che erano state occupate qualche anno prima dai Longobardi, tra cui \"Luciolis\". Invero, come narra Paolo Diacono, nel 620 durante il regno di Eraclio, vi venne ucciso l'esarca Eleuterio che, ribellatosi al legittimo imperatore, era diretto a Roma per farsi incoronare imperatore d'Occidente dal Papa. \nFu distrutta: chi dice nel VI secolo dai bizantini di Narsete, perch\u00e9 aveva parteggiato per gli Ostrogoti di Totila nella guerra greco-gotica, chi dice dai Longobardi nel VII secolo o alla fine del VI.\nIn realt\u00e0, trovandola ripetutamente citata nei secoli successivi, si ritiene che la citt\u00e0 sub\u00ec diverse distruzioni e relative ricostruzioni. Restaurata dunque dopo la distruzione bizantina e quella longobarda, venne definitivamente cancellata nel 1137 dall'imperatore Lotario II che, disceso in Italia con un forte esercito, sottomise e distrusse le citt\u00e0 italiane ribelli fra cui Luceoli. I superstiti Luceolani, guidati dal nobile Theano, trovarono scampo nella montagnola fortificata precedentemente dai Gabrielli - antica famiglia feudale eugubina - e posta a nord della citt\u00e0, dando cos\u00ec origine all'odierna Cantiano.\nIl suo vasto territorio fu unito allora a quello di Gubbio e la sua diocesi si estinse a beneficio della vicina sede episcopale eugubina. Dalle carte presenti negli archivi di Fonte Avellana si evince che, al momento della sua fondazione (anno 980 circa), l'eremo predetto era ascritto nel territorio di Luceoli.\nNel corso del X secolo, il feudo di Luceoli fu donato dal papa Stefano VII a Cante Gabrielli, protospatario di Alberico II di Spoleto, come ricompensa per averlo liberato dall'oppressione di Ugo d'Arles; la citt\u00e0 fu cos\u00ec ribattezzata Cantiano (da Cante). Luceoli fu poi confermata ai Gabrielli anche dall'Imperatore Ottone I di Sassonia, divenendo cos\u00ec definitivamente loro possedimento feudale. \nLuceoli diede i natali a san Domenico Loricato (995 - 1060), monaco ed eremita di Fonte Avellana, come ci tramanda San Pier Damiani che ne scrisse la vita.\nFino al 1850 erano visibili le rovine presso il ponte Rizz\u00f2li o Ricci\u00f2li (da Pons Luceoli) alla distanza di circa tre chilometri da Cantiano e le rovine di un antico tempio dedicato a Giove."}
{"id": "2232159", "revid": "1494169", "url": "https://it.wikipedia.org/wiki?curid=2232159", "title": "Rugantino", "text": ""}
{"id": "2232161", "revid": "838137", "url": "https://it.wikipedia.org/wiki?curid=2232161", "title": "Nice (Unix)", "text": "nice \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX, che esegue un altro comando modificando il suo valore di \"nice\".\nIl valore di \"nice\" \u00e8 un attributo numerico di ciascun processo dei sistemi Unix e Unix-like che \u00e8 usato dallo scheduler per stabilire quanto tempo di CPU dedicare all'esecuzione del processo. A parit\u00e0 di priorit\u00e0 e di politica di schedulazione, i processi che hanno valori di \"nice\" maggiori ottengono in proporzione meno tempo di CPU rispetto a processi che hanno valori di \"nice\" minori, e quindi la loro esecuzione procede pi\u00f9 lentamente, favorendo gli altri processi. L'idea generale \u00e8 che un utente si comporti in maniera cortese (la traduzione dalla lingua inglese del termine \"nice\" \u00e8 appunto \"cortese\", \"simpatico\") nei confronti degli altri utenti quando avvia elaborazioni particolarmente lunghe ed intense, avviandole con un valore di \"nice\" elevato in modo da non rallentare eccessivamente l'esecuzione dei processi degli altri utenti.\nFacciamo un esempio su un sistema Linux Mint 17.2 Rafaela consultando il Monitor di Sistema in cui la quasi totalit\u00e0 dei programmi ha il nice a 0:\nnice \u00e8 anche il nome di una chiamata di sistema definita dallo standard POSIX che modifica il valore di \"nice\" del processo che la invoca. Di fatto il comando \"nice\" opera invocando l'omonima chiamata di sistema.\nPer diminuire il valore di \"nice\" \u00e8 necessario disporre dei privilegi dell'amministratore (root), mentre ci\u00f2 non \u00e8 necessario per aumentarlo. Tipicamente \u00e8 possibile diminuire il valore di \"nice\" fino a 20 unit\u00e0 rispetto al valore predefinito, o aumentarlo fino a 19 unit\u00e0: \u00e8 possibile specificare scostamenti pi\u00f9 ampi, ma essi sono automaticamente ricondotti entro i limiti sopra citati.\nIl comando nice.\nUso.\nLa sintassi generale di \"nice\" \u00e8 la seguente:\n nice [\"opzioni\"] [--] \"comando\" [\"arg1\" [\"arg2\" \u2026] ]\nIl parametro \"comando\" indica il comando da eseguire, ed i parametri facoltativi \"arg\" i suoi parametri.\nIl doppio trattino -- (facoltativo) indica che i parametri successivi non sono da considerarsi opzioni.\nTra le opzioni significative vi sono:\nSe l'opzione -n non \u00e8 specificata, il comportamento predefinito prevede di aggiungere 10 al valore di \"nice\" (come se fosse stata specificata l'opzione -n 10).\nEsempi.\nAvvia parallelamente due copie del programma factor, ciascuna delle quali calcola i fattori primi del numero 4611686018427387903, misurando il tempo di esecuzione tramite il comando time: la prima copia viene eseguita con un valore di \"nice\" elevato (aumentato di 20 unit\u00e0 rispetto al normale), mentre la seconda usa il valore di \"nice\" predefinito. Entrambe le copie impiegano lo stesso tempo di CPU per effettuare il calcolo, ma la prima copia \u00e8 svantaggiata e (su un sistema con una sola CPU) completa il suo calcolo ben dopo la seconda:\n time nice -n 20 factor 4611686018427387903 &amp;\n time factor 4611686018427387903 &amp;\nLa chiamata di sistema nice.\nLa chiamata di sistema \"nice\" \u00e8 dichiarata nello header file signal.h:\nint nice(int incr);\nIl parametro \"incr\" indica di quanto aumentare (o diminuire, in caso di valore negativo) il valore di \"nice\" del processo chiamante.\nValore di ritorno.\nSe non vi sono errori, viene ritornato il precedente valore di \"nice\" e la variabile errno viene lasciata immutata.\nAltrimenti, se vi sono errori, viene ritornato il valore -1 e la variabile errno viene modificata per indicare l'errore specifico.\nNotare che -1 in alcuni sistemi \u00e8 un valore di \"nice\" valido, per cui, per cui non \u00e8 sufficiente controllare il risultato per stabilire se vi sono stati errori, ma occorre prima impostare la variabile errno a 0 e poi controllare se il suo valore \u00e8 cambiato.\nErrori.\nIn caso di errore la variabile errno pu\u00f2 valere:"}
{"id": "2232164", "revid": "450700", "url": "https://it.wikipedia.org/wiki?curid=2232164", "title": "Zona fascicolata", "text": ""}
{"id": "2232165", "revid": "1543377", "url": "https://it.wikipedia.org/wiki?curid=2232165", "title": "Glomerulonefrite membrano-proliferativa", "text": "La glomerulonefrite membrano-proliferativa, conosciuta anche come glomerulonefrite mesangio-capillare, \u00e8 un'entit\u00e0 nosologica che si inquadra nel contesto di una sindrome nefrosica ed \u00e8 caratterizzata da lesioni della membrana di filtrazione (membrano) e da intensa proliferazione delle cellule glomerulari (proliferativa).\nEpidemiologia.\nLa glomerulonefrite membrano-proliferativa \u00e8 responsabile del 4% delle sindrome nefrosiche nei bambini e del 7% negli adulti.\nTipi di MPGN ed eziopatogenesi.\nEsistono 3 tipi di glomerulonefrite membrano-proliferativa, che, pur condividendo analoghe lesioni anatomo-patologiche in microscopia ottica, si differenziano per causa scatenante e per il quadro di deposizione glomerulare. La cellularit\u00e0 mesangiale \u00e8 aumentata..\nMPGN di tipo I.\n\u00c8 una malattia da immunocomplessi e si caratterizza da depositi elettrondensi (scuri in microscopia elettronica) subendoteliali e mesangiali di C3, di IgM e di IgG. Gli immunocomplessi circolanti possono essere il prodotti di infezioni, autoimmunit\u00e0 o neoplasie.\nLe infezioni responsabili sono sostenute da HCV, HBV, HIV o batteri in grado di scatenare endocardite. I fenomeni autoimmuni responsabili sono soprattutto il lupus eritematoso sistemico e la crioglobulinemia mista essenziale; non frequentemente, leucemie e linfomi possono dare MPGN. Il quadro clinico \u00e8 caratterizzato da grave proteinuria con connessa sindrome nefrosica che porta del giro di circa 10 anni allo sviluppo di insufficienza renale terminale. Al di l\u00e0 della biopsia, la diagnosi pu\u00f2 essere avvalorata dalla misurazione ematica della frazione C3 del complemento, che risulta notevolmente diminuita.\nMPGN di tipo II.\n\u00c8 una malattia autoimmune, chiamata anche \"malattia da depositi densi\", caratterizzata dalla deposizione di materiale marcatamente elettrondenso nelle membrane basali dei glomeruli. Differentemente dal tipo I, nel tipo II i depositi risultano essere formati dalla sola frazione C3 del complemento, senza che vi sia una marcata presenza di IgG o IgM. La malattia \u00e8 scatenata dalla presenza di un autoanticorpo IgG (\"fattore nefritogeno del C3\") che lega la C3-convertasi. La proteinuria pu\u00f2 essere sia nel range nefrosico che nel range nefritico; pu\u00f2 comparire una ematuria macroscopica in seguito ad attacchi acuti. Come per il tipo I, l'insufficienza renale terminale si realizza nel giro di circa 10 anni; ulteriore causa di morbidit\u00e0 \u00e8 la comparsa di retinopatia e la deposizione sistemica di placche druse. Recenti ricerche suggeriscono che la malattia da depositi densi sia un'entit\u00e0 clinica separata dalla glomerulonefrite membrano-proliferativa.\nMPGN di tipo III.\nIl tipo III \u00e8 molto raro; \u00e8 caratterizzato da un quadro intermedio tra la MPGN di tipo I e la glomerulonefrite membranosa. Alterazioni specifiche del cromosoma 1 sembrano essere responsabile di una maggiore predisposizione."}
{"id": "2232169", "revid": "984922", "url": "https://it.wikipedia.org/wiki?curid=2232169", "title": "Igor Cigolla", "text": "Biografia.\nSpecialista delle gare veloci e in particolare della discesa libera, fece parte dal 1983 della nazionale italiana e conquist\u00f2 la medaglia d'oro nella discesa libera alla XXII Universiade invernale disputata nel 1985 a Belluno.\nPrese parte ad alcune gare di Coppa del Mondo, ottenendo come miglior piazzamento un podio nella stagione 1987-1988: terzo nella discesa di Leukerbad del 24 gennaio 1988, alle spalle degli svizzeri Daniel Mahrer e Franz Heinzer. In carriera ottenne anche altri tre piazzamenti nei primi dieci, sempre in discesa. Partecip\u00f2 ai XV Giochi olimpici invernali di (31\u00b0 nella discesa libera, non concluse la combinata)."}
{"id": "2232170", "revid": "287204", "url": "https://it.wikipedia.org/wiki?curid=2232170", "title": "Bentley S2", "text": " \nLa S2 fu un modello di autovettura di lusso costruita dalla Bentley dal 1959 al 1962. \nContesto.\nBasata sulla Rolls-Royce Silver Cloud II, sulla S2 fu installato un nuovo propulsore V8 Rolls Royce in alluminio da 6230 cm\u00b3 di cilindrata, che sostitu\u00ec il motore in linea a sei cilindri montato sulla Bentley S1. All'epoca era usuale trovare punti d'incontro tra le Rolls-Royce e le Bentley; il processo era iniziato dopo l'acquisizione della Bentley da parte della Rolls-Royce nel 1931. \nCon il nuovo propulsore, la S2 forn\u00ec \"performance\" nettamente superiori rispetto al modello che la precedette.\nMolte furono carrozzate da carrozzerie di fiducia dal cliente. All'epoca infatti alcuni esemplari dei modelli di automobili venivano venduti a telaio nudo. I carrozzieri pi\u00f9 richiesti furono Park Ward, Hooper, Mulliner, and James Young\nDalla S2 fu prodotto un modello derivato, la \"Bentley Continental S2\", con vocazione pi\u00f9 sportiva."}
{"id": "2232172", "revid": "599013", "url": "https://it.wikipedia.org/wiki?curid=2232172", "title": "Keith Smith", "text": ""}
{"id": "2232180", "revid": "36426", "url": "https://it.wikipedia.org/wiki?curid=2232180", "title": "Perturbazione (astronomia)", "text": "In astronomia, con perturbazione si indicano le alterazioni dell'orbita di un corpo causate da interazioni di altri oggetti. \nAd esempio, le orbite delle comete sono spesso perturbate dai campi gravitazionali dei pianeti giganti (l'influenza di Giove ha causato un diminuzione del periodo orbitale della cometa Hale-Bopp da 4200 a 2500 anni). \nPer orbite terrestri, le perturbazioni principali sono causate dalla non sfericit\u00e0 della Terra: per orbite polari non \u00e8 trascurabile lo schiacciamento dei poli, mentre per orbite equatoriali \u00e8 importante la non circolarit\u00e0 dell'equatore. I satelliti artificiali, per annullare queste perturbazioni, devono ricorrere a particolari manovre orbitali.\nAspetti di meccanica orbitale.\nProblema dei due corpi.\nI detriti spaziali e i satelliti in orbita attorno al pianeta Terra si comportano come un qualsiasi corpo celeste in orbita attorno ad uno di massa notevolmente superiore. Il loro moto pu\u00f2 essere descritto in prima approssimazione dal cosiddetto problema dei due corpi di Newton, nel quale un corpo di massa \"M\" esercita una \"forza di attrazione gravitazionale\" su un corpo di massa \"m\", considerati entrambi puntiformi:\nformula_1\ndove formula_2 \u00e8 la \"costante di gravitazione universale\" e formula_3 il vettore congiungente le due masse. Si definisce poi \"costante gravitazionale planetaria\" il prodotto formula_4.\nInoltre, dalla seconda legge della dinamica, sappiamo che la forza \u00e8 pari al prodotto della massa accelerata \"m\" per l'accelerazione della stessa: formula_5. Inserendo queste relazioni nell'espressione della forza gravitazionale, si ottiene l'equazione del moto del corpo di massa \"m\" in orbita attorno al corpo di massa \"M\":\nformula_6\nformula_7\nIl campo gravitazionale che si viene a creare \u00e8 conservativo e dunque \u00e8 possibile definire un \"potenziale gravitazionale\":\nformula_8\nNormalizzando rispetto alla massa orbitante \"m\", si ottiene ancora:\nformula_9\nInfine, una grandezza di grande rilievo \u00e8 il \"momento angolare\" formula_10, definito come:\nformula_11\nperpendicolare al piano dell'orbita. Poich\u00e9 tale grandezza si conserva, per il problema dei due corpi si pu\u00f2 dedurre che anche il piano dell'orbita \u00e8 costante.\nLeggi di Keplero.\nA partire dalle equazioni del moto del problema dei due corpi \u00e8 possibile allora costruire il modello orbitale descritto dalle \"Tre leggi di Keplero\":\nL'ellisse \u00e8 il luogo geometrico dei punti la cui somma delle distanze da due punti fissati, detti fuochi, \u00e8 costante. Considerando un'ellisse centrata nell'origine degli assi di un riferimento cartesiano, con i fuochi sull'asse \"x\", mediante la geometria analitica si giunge alla seguente equazione dell'ellisse:\nformula_12\ngrazie alla quale si possono definire alcune grandezze fondamentali:\nGrazie a queste grandezze si possono evidenziare due punti fondamentali di ogni orbita ellittica: il perigeo e l'apogeo, rispettivamente il punto dell'orbita pi\u00f9 vicino alla Terra, dunque al fuoco, e il punto pi\u00f9 distante. Questi due punti coincidono anche con i due vertici individuati dall'asse maggiore:\nformula_15\nformula_16\nDalla seconda legge di Keplero si deduce che la velocit\u00e0 orbitale lungo l'orbita non \u00e8 costante e si pu\u00f2 allora definire un \"moto medio n\", che ha le dimensioni di una velocit\u00e0 angolare:\nformula_17\ndove formula_18 \u00e8 la \"costante gravitazionale della Terra\". Dal moto medio si pu\u00f2 successivamente ricavare il \"periodo orbitale\":\nformula_19\nrelazione che corrisponde perfettamente alla terza legge di Keplero.\nParametri orbitali.\nI parametri che definiscono un'orbita sono definiti \"parametri orbitali\" e, in particolare, quelli che rappresentano angoli caratteristici sul piano dell'orbita sono definiti \"anomalie\":\nPer completare la trattazione delle grandezze che definiscono il moto sul piano dell'orbita, possiamo ancora introdurre:\nFino ad ora la trattazione ha riguardato esclusivamente i parametri orbitali definiti sul piano dell'orbita bidimensionale, il quale per\u00f2 \u00e8 inserito in un sistema di riferimento inerziale tridimensionale con origine nel centro della Terra. Esso \u00e8 costituito da una terna di assi, dove l'asse X \u00e8 puntato verso il \"solstizio di primavera dell'oriente\", l'asse Y \u00e8 perpendicolare al precedente sul \"piano equatoriale\", mentre l'asse Z punta al Nord terrestre. In questo sistema di riferimento si possono definire altri tre angoli fondamentali:\nClassificazione dei fenomeni perturbativi.\nLe orbite dei detriti spaziali, come quelle dei satelliti, sono soggette a fenomeni perturbativi che ne modificano i parametri orbitali. Il modello ellittico descritto dalle tre leggi di Keplero \u00e8 valido per il problema dei due corpi in assenza di perturbazioni; tuttavia, nei casi reali, esse possono essere non trascurabili.\nTutti i fenomeni perturbativi possono essere suddivisi in quattro categorie, a seconda della loro dipendenza dal tempo:\nLe perturbazioni secolari possono essere considerate lineari nel tempo se si considera un intervallo di tempo finito. Inoltre, soltanto a partire dagli anni '50 del ventesimo secolo si \u00e8 riusciti a distinguere correttamente le perturbazioni secolari vere da quelle di lunghissimo periodo.\nPerturbazioni secolari sono ad esempio quelle di origine non gravitazionale, come la pressione solare e la resistenza aerodinamica, che generano campi non conservativi. Le perturbazioni legate al potenziale gravitazionale hanno invece natura periodica e conservativa, come ad esempio la non perfetta sfericit\u00e0 della Terra o la presenza di un terzo corpo, da cui deriva il problema dei tre corpi, estendibile ad n-corpi, del quale tuttavia non si conosce una soluzione analitica per il caso generale. Le teorie classiche mostrano che, tra i parametri orbitali, il semiasse maggiore \"a\", l'eccentricit\u00e0 \"e\" e l'inclinazione \"i\" sono soggetti esclusivamente a perturbazioni periodiche, mentre l'argomento del perigeo \u03c9, l'ascensione retta del nodo ascendente \u03a9 e l'anomalia media M sono soggetti sia a fenomeni periodici che secolari.\nPotenziale perturbato.\nIl fenomeno perturbativo di maggiore interesse \u00e8 dato dalla non perfetta sfericit\u00e0 della Terra, la cui forma reale \u00e8 pi\u00f9 simile ad uno \"sferoide oblato\". I raggi misurati all'equatore e ai poli differiscono di circa 21 km: tale rigonfiamento equatoriale \u00e8 dovuto alla forza centrifuga derivante dal moto di rotazione della Terra intorno al proprio asse.\nPartendo dalla definizione di potenziale gravitazionale espresso in coordinate polari formula_43 nel caso specifico di corpo assialsimmetrico:\nformula_44\nsi aggiunge un contributo perturbativo sotto forma di espansione in serie:\nformula_45\nI coefficienti formula_46 rappresentano le armoniche dell'espansione, mentre formula_47 \u00e8 il k-esimo Polinomio di Legendre di formula_48:\nformula_49\nDi tutte le armoniche che definiscono l'espansione in serie nel caso di uno \"sferoide oblato\", il termine dominante \u00e8 formula_50:\nformula_51\nmentre tutti gli altri coefficienti formula_46 sono dell'ordine di formula_53. Esplicitando il termine per formula_54 si ottiene il contributo di formula_50 al potenziale gravitazionale:\nformula_56\nformula_57\nEquazioni perturbate di Newton.\nL'equazione di Newton per il problema dei due corpi non perturbato pu\u00f2 essere modificata aggiungendo un'accelerazione formula_58, espressa nello stesso sistema di riferimento di formula_59:\nformula_60\nche si pu\u00f2 anche riscrivere come:\nformula_61\nformula_7\nIntegrando numericamente si possono ottenere il vettore posizione e il vettore velocit\u00e0 che definiscono interamente l'orbita perturbata: in ogni istante si ricaver\u00e0 una differente orbita kepleriana, definita \"orbita osculatrice\". Tuttavia, tali equazioni differenziali vengono utilizzate solo nei casi in cui si renda necessaria un'elevata accuratezza nella propagazione dell'orbita, come ad esempio nella fase di rientro in atmosfera quando le perturbazioni sono notevoli.\nEquazioni perturbate di Gauss.\nPer un'accelerazione generica formula_63 si possono ricavare le \"equazioni perturbate di Gauss\", valide anche nel caso di perturbazioni non conservative come pressione solare e resistenza aerodinamica. Si scompone innanzitutto l'accelerazione secondo un sistema di riferimento locale:\nformula_64\ndove si possono distinguere le tre componenti:\nDopodich\u00e9, si riportano le derivate temporali dei parametri orbitali:\nformula_70\ndove il modulo del raggio vettore in funzione dei parametri orbitali ricordiamo essere:\nformula_71\nEquazioni perturbate di Lagrange.\nNel caso agiscano solo forze conservative, come quelle gravitazionali, le equazioni di Gauss possono essere semplificate ottenendo le \"equazioni di Lagrange\". Esse si rivelano quindi adatte allo studio delle perturbazioni gravitazionali causate dall'attrazione di altri corpi celesti e dalla forma oblata della Terra. Ricordando l'espressione del potenziale gravitazionale nel caso di orbite perturbate:\nformula_72\nsi ricavano le seguenti equazioni:\nformula_73\nIn precedenza, si era anche determinato il contributo di formula_50 al potenziale perturbato in coordinate sferiche formula_75:\nformula_57\ndove si possono introdurre i parametri orbitali mediante la relazione formula_77:\nformula_78\nModello dinamico semplificato.\nI modelli comunemente utilizzati per la propagazione delle orbite degli oggetti intorno alla Terra sono i \"Simplified Perturbations models\", ovvero cinque modelli matematici (SGP, SGP4, SDP4, SGP8, SDP8) che permettono di calcolare i vettori orbitali di stato dei satelliti e degli space debris in un sistema di riferimento inerziale con origine nel centro della Terra. I \"vettori orbitali di stato\", anche detti semplicemente di stato, sono il vettore posizione e il vettore velocit\u00e0, che costituiscono un set di sei parametri alternativi ai parametri orbitali in grado di determinare completamente l'orbita del satellite.\nTali modelli matematici si basano sul cosiddetto \"two-line element set\", un formato dati sviluppato da NORAD e NASA che fornisce in due righe tutte le informazioni utili riguardanti un satellite, fra cui i parametri orbitali. Le soluzioni ottenute tengono conto di varie perturbazioni:\nTuttavia, essi possiedono gi\u00e0 nell'istante iniziale, chiamato \"epoca\", un errore di circa formula_79, destinato a crescere di ulteriori 1-3 km al giorno; per tale ragione non sono molto accurati sul lungo periodo e dopo pochi giorni si rendono gi\u00e0 necessarie alcune correzioni. Inoltre, la categoria dei \"Simplified General Perturbations models\", a cui appartiene il modello maggiormente sfruttato (SGP4), si limita ad oggetti vicini alla Terra e con un periodo di rivoluzione inferiore ai 225 minuti. Tali requisiti rendono questi modelli applicabili esclusivamente alle orbite LEO, le quali sono caratterizzati da periodi di circa 90 minuti.\nIl modello dinamico qui impiegato introduce alcune importanti semplificazioni:\nLe uniche grandezze a subire variazioni nel tempo sono dunque formula_41, formula_42 e formula_83 secondo le seguenti leggi, ricavate dalle relazioni pi\u00f9 generali di Lagrange:\nformula_87\ndove formula_88 \u00e8 il \"moto medio\", formula_89 la \"costante gravitazionale della Terra\", formula_90 il \"raggio terrestre all'equatore\", formula_32 il \"semilatus rectum\" e formula_92 la \"perturbazione geopotenziale\".\nDati i valori iniziali dei parametri orbitali, possono esserne calcolati in qualsiasi istante \"t\" i successivi valori perturbati e, di conseguenza, anche i vettori posizione e velocit\u00e0. Si nota immediatamente che la derivata dell'anomalia media \u00e8 l'unica a possedere un termine non dipendente da formula_50: ci\u00f2 avviene perch\u00e9 anche in assenza di perturbazioni, la sua variazione \u00e8 pari al moto medio \"n\". Inoltre, essendo \"a\", \"e\", \"i\" costanti nel tempo, le derivate di formula_94, formula_95, formula_96 sono anch'esse costanti fissati questi parametri.\nI risultati ottenuti con questo modello dinamico, se confrontati con la propagazione SGP4, mostrano un accordo fino a 200 giorni di propagazione per la maggior parte dei parametri orbitali.\nCondizioni di complanarit\u00e0.\nSi possono sfruttare le perturbazioni sopra descritte, ed in particolare la perturbazione formula_50, per attendere che si verifichi complanarit\u00e0 fra due satelliti o detriti spaziali. In tale circostanza il costo di trasferimento in termini di formula_98 viene minimizzato. Dati i valori iniziali al tempo formula_99 delle RAAN dei due oggetti formula_100 e formula_101 e le rispettive derivate temporali formula_102 e formula_103, si pu\u00f2 facilmente determinare il tempo di incontro formula_104, calcolato a partire da formula_99, per il quale formula_106:\nformula_107\nformula_108\ndove la costante intera arbitraria K \u00e8 scelta in modo da ottenere il minimo tempo positivo di trasferimento. Il tempo formula_109 corrisponde al tempo di attesa, a partire dall'istante iniziale formula_110, necessario affinch\u00e9 si verifichi la complanarit\u00e0 fra i due oggetti i e j; inoltre esso \u00e8 valido in entrambe le direzioni di trasferimento. Infine, si pu\u00f2 ancora valutare l'intervallo di tempo dopo cui si ripete una data configurazione, ad esempio la complanarit\u00e0:\nformula_111\nLegame fra formula_112 e semiasse maggiore.\nPer evidenziare il legame fra la derivata temporale dell'ascensione retta del nodo ascendente e il semiasse maggiore si riscrive la relazione presentata nel modello dinamico semplificato:\nformula_113\nSi esplicita poi il \"semilatus rectum\" e \"il moto medio\":\nformula_114\nApprossimando formula_115 e quindi formula_116 si ottiene:\nformula_117\nSi deriva infine rispetto al semiasse maggiore:\nformula_118"}
{"id": "2232184", "revid": "729019", "url": "https://it.wikipedia.org/wiki?curid=2232184", "title": "Sergej Sem\u00ebnovi\u010d Birjuzov", "text": "Biografia.\nNato a Skopin, nell'attuale Oblast di Rjazan', entr\u00f2 nel Partito Comunista dell'Unione Sovietica nel 1926, all'et\u00e0 di 22 anni. Entrato a 18 anni nell'Armata Rossa, fu rapidamente promosso fino a diventare Comandante di Battaglione prima di entrare nell'Accademia Militare di Frunze nel 1934. Dopo aver completato gli studi nel 1937 divenne Capo di Stato Maggiore di una Divisione Fucilieri. Nel 1939 fu promosso a Capo delle Operazioni del Distretto Militare di Kharkov, posizione che mantenne fino all'agosto del 1939, quando fu trasferito al comando della 132\u00aa Divisione Fucilieri.\nComand\u00f2 questa unit\u00e0 per i successivi tre anni, situazione piuttosto rara per gli Ufficiali Sovietici, specialmente durante la Seconda guerra mondiale, quando la grande maggioranza dei comandi aveva una durata di pochi mesi. La divisione comandata da Birjuzov fu schierata nella zona Sudoccidentale presso Brjansk. Spesso condusse lui stesso le sue truppe in battaglia, venendo ferito cinque volte nel primo anno della guerra, di cui due in maniera seria. Nell'aprile del 1942 venne promosso Capo di Stato Maggiore della 48\u00aa Armata, sempre sul Fronte di Brjansk. Mantenne questo comando fino al novembre dello stesso anno, quando venne nuovamente promosso alla carica di Capo di Stato Maggiore della Seconda Armata della Guardia. Rimase in questa posizione fino all'aprile del 1943, partecipando alla guida di questa armata all'Operazione Saturno, con la quale le truppe sovietiche accerchiarono e costrinsero alla resa la Sesta Armata Tedesca, protagonista della Battaglia di Stalingrado, dopo furiosi combattimenti.\nNell'aprile del 1943 ottenne il grado di Capo di Stato Maggiore del Fronte Meridionale, affiancando al comando il Generale Fedor Tolbukhin. Il 20 ottobre 1943 il Fronte Meridionale venne rinominato Quarto Fronte Ucraino. Birjuzov rimase in carica fino al maggio del 1944, quando venne trasferito al Terzo Fronte Ucraino insieme a Tolbukhin. Nell'ottobre seguente prese il comando della 37\u00aa Armata, presente in quello stesso Fronte, che mantenne fino al maggio 1946, dopo la fine della guerra. In questi comandi partecip\u00f2 alla pianificazione delle operazioni che portarono alle avanzate sovietiche del 1943 - 1944 che comportarono l'espulsione delle forze Tedesche dall'Ucraina. Successivamente si occup\u00f2 delle operazioni connesse alla liberazione della Bulgaria e della Jugoslavia.\nNel dopoguerra divenne Capo della Delegazione Militare Sovietica in Bulgaria, posizione che mantenne fino al 1947. Tra il 1947 e il 1955 ebbe numerosi incarichi di comando, senza mantenerne nessuno stabilmente. L'11 marzo 1955 venne promosso Maresciallo dell'Unione Sovietica. Successivamente fu Comandante in Capo della Difesa Aerea Nazionale, fino al 1962 e Comandante in Capo delle Forze Missilistiche Strategiche e nel 1963 raggiunse il grado di Capo di Stato Maggiore Generale. Il 19 ottobre 1964 rimase ucciso in un incidente aereo sul Monte Avala, vicino a Belgrado. L'urna contenente le sue ceneri \u00e8 sepolta nel Cremlino a Mosca."}
{"id": "2232197", "revid": "599013", "url": "https://it.wikipedia.org/wiki?curid=2232197", "title": "Brad Sellers", "text": ""}
{"id": "2232199", "revid": "104458", "url": "https://it.wikipedia.org/wiki?curid=2232199", "title": "Heinz Holzer", "text": "Biografia.\nSciatore polivalente originario di Valdaora, Holzer debutt\u00f2 in campo internazionale in occasione dei Mondiali juniores di Auron 1982; in Coppa del Mondo ottenne il primo piazzamento il 9 febbraio 1989 a Morzine in supergigante (14\u00ba) e l'unico podio il 25 gennaio 1988 quando, a Leukerbad nella medesima specialit\u00e0, fu 3\u00ba alle spalle del canadese Felix Belczyk e dello svizzero Pirmin Zurbriggen. Ai successivi XV Giochi olimpici invernali di , sua unica presenza olimpica, si classific\u00f2 11\u00ba nel supergigante e 27\u00ba nello slalom gigante; conquist\u00f2 l'ultimo piazzamento in Coppa del Mondo l'8 gennaio 1989 a Laax in supergigante (15\u00ba) e si ritir\u00f2 al termine della stagione 1991-1992. Non prese parte a rassegne iridate."}
{"id": "2232201", "revid": "1880836", "url": "https://it.wikipedia.org/wiki?curid=2232201", "title": "Ordre Pour mes Amis", "text": "L'Ordre Pour mes Amis fu un ordine cavalleresco creato nell'ambito del Principato di Isenburg-Birstein.\nStoria.\nEsso venne fondato nel 1809 dal Principe Carlo di Isenburg-Birstein come ordine massimo della casata di Isenburg-Birstein al fine di ricompensare i meritevoli verso lo stato e verso la casa reale. La dicitura francese e l'inneggio agli amici era ovviamente un richiamo non solo alla tradizione illuminista, ma anche un segno di solidariet\u00e0 e benemerenza.\nInsegne.\nLa medaglia consisteva in una croce di Malta smaltata di blu, pomata e bordata d'oro. Il medaglione centrale alla croce \u00e8 smaltato di rosso con le iniziali del fondatore dell'Ordine \"C\" (Carlo), ed \u00e8 racchiuso da una fascia smaltata di bianco con inscritta in oro la frase \"A SES AMIS 1809\" (\"ai suoi amici 1809\"). Sul retro, si nota la scritta \"INCH SOUTIENT L'AMITIE\" (\"L'ancora supporta l'amicizia\"), frase che attornia il medaglione centrale, sempre smaltato di rosso, caricato di un'ancora d'oro.\nIl nastro dell'ordine era blu con una fascia gialla per parte."}
{"id": "2232202", "revid": "640277", "url": "https://it.wikipedia.org/wiki?curid=2232202", "title": "AIM (satellite)", "text": "AIM (acronimo inglese per \"Aeronomy of Ice in the Mesosphere\" ovvero \"Aeronomia del ghiaccio nella mesosfera\"), a volte citato anche come Explorer 90, \u00e8 un satellite artificiale messo in orbita dalla NASA nell'ambito del Programma Explorer.\nImmesso su un'orbita polare di 600\u00a0km di quota da un razzo Pegasus-XL con lancio aereo da un velivolo Lockheed L-1011 il 25 aprile 2007, conduce una missione dedicata allo studio delle nubi nottilucenti, la cui durata era stata inizialmente prevista in 26 mesi ma successivamente prolungata fino a settembre 2012.\nSi vuole determinare quali fattori - ad esempio temperatura, vapore acqueo, polveri - contribuiscono alla formazione di questo fenomeno naturale osservato per la prima volta nel 1885 e sempre pi\u00f9 frequentemente da allora.\nIl satellite e la strumentazione.\nIl satellite, pesante circa 192 kg, \u00e8 approssimativamente largo 110 cm e alto 140\u00a0cm, costituito nella met\u00e0 inferiore da un corpo principale, per l'alloggiamento del combustibile e delle batterie, a forma di tamburo esagonale mentre l'altra met\u00e0 \u00e8 occupata dalla strumentazione. La parte esterna del satellite \u00e8 costituita da 6 pannelli solari che possono essere dispiegati per costituire una superficie piana contigua.\nLa strumentazione comprende tre elementi:"}
{"id": "2232203", "revid": "125295069", "url": "https://it.wikipedia.org/wiki?curid=2232203", "title": "Rust in Peace", "text": "Rust in Peace \u00e8 il quarto album in studio del gruppo musicale statunitense Megadeth, pubblicato il 24 settembre 1990 dalla Capitol Records.\nIl disco.\nDopo aver cacciato dal gruppo il chitarrista Jeff Young e il batterista Chuck Behler, Dave Mustaine si mise alla ricerca dei sostituti. Fece offerte a chitarristi quali Dimebag Darrell e Jeff Waters e a batteristi quali Dave Lombardo e Deen Castronovo, ma essi non accettarono. Dopo tante offerte rifiutate, Mustaine riusc\u00ec a trovare due brillanti musicisti, il \"guitar hero\" Marty Friedman, noto per aver suonato nei Cacophony, e il giovane Nick Menza, tecnico della batteria del dipartito Chuck Behler che ne prese il posto.\nNel giugno del 2017 la rivista \"Rolling Stone\" ha collocato l'album alla diciannovesima posizione dei 100 migliori album metal di tutti i tempi.\nLe tracce.\nLa prima traccia, \"Holy Wars... The Punishment Due\", nacque in seguito ad una esibizione nel nord dell'Irlanda in cui, per aver parlato della 'Causa' senza sapere bene di che cosa si trattasse, Mustaine dal palco assistette alla spartizione del pubblico e scopr\u00ec la guerra civile in corso. La canzone \u00e8 divisa in due parti ben distinte seppur collegate: la prima si scaglia contro l'allora governo di George H. W. Bush, che ordin\u00f2 un attacco bellico contro il regime di Saddam Hussein scatenando la Guerra del Golfo, e presenta ritmiche veloci in conformit\u00e0 col tema della canzone stessa.\nLa seconda parte, introdotta da un assolo di Friedman che richiama le musiche arabe, resta nell'ambito della Guerra del Golfo ma \u00e8 chiaramente ispirata ad un'avventura del Punitore, inviato in Iraq a caccia del \"supercannone del dittatore\" (arma inesistente nella realt\u00e0). Altri riferimenti alla figura di Frank Castle sono rinvenibili nella frase, \"First mistake... no more mistakes\" (\"Primo errore... non pi\u00f9 errori\"), un intercalare tipico del violento personaggio Marvel. \"Hangar 18\" apparteneva al repertorio di Mustaine sin dall suo primo gruppo (con titolo e testo differente, per\u00f2), i Panic, e presenta una forte somiglianza con il brano dei Metallica The call of Kthulu, di cui \u00e8 coautore. In essa vi \u00e8 una critica nei confronti dei segreti militari statunitensi. Il brano presenta una prima parte incentrata sulle liriche antimilitariste ed una seconda sezione interamente strumentale nella quale Mustaine e Friedman eseguono magistrali assoli alternati ad una notevole velocit\u00e0. \"Five Magics\", introdotta da un lungo assolo di basso, \u00e8 ispirata dal romanzo fantasy 'Master of the five magics' di Lyndon Hardy e si parla di occultismo ed esoterismo. \"Poison Was the Cure\" \u00e8 un brano sulla dipendenza da eroina di Dave Mustaine. Il leader della band si era infatti disintossicato poco tempo prima e, durante le composizioni del disco aveva superato molti problemi personali, fra cui la tossicodipendenza. \"Tornado of Souls\" parla della fine della storia di Mustaine con la sua ex compagna Diana. Il brano viene ricordato soprattutto per l'assolo di Marty Friedman, considerato uno dei migliori nella storia. Il chitarrista solista ha ricordato pi\u00f9 volte che fu questo assolo a convincere Dave Mustaine ad assumerlo nella band. \"Dawn Patrol\" \u00e8 un allarmante presagio dei danni che la tecnologia bellica nucleare potrebbe arrecare. La canzone \u00e8 molto breve, poco meno di due minuti ed \u00e8 dominata da una linea di basso di David Ellefson, supportata dal drumming di Nick Menza. L'ultimo brano, \"Rust in Peace... Polaris\", \u00e8 un dialogo in prima persona tra il missile nucleare Polaris e la popolazione: in particolare l'arma rivolge al suo interlocutore un avvertimento riguardo alle conseguenze che una sua possibile esplosione potrebbe portare.\nRimasterizzazione del 2004.\nNel 2002 Mustaine ha rimasterizzato il debut album dei Megadeth, \"Killing Is My Business... And Business Is Good!\". Soddisfatto del risultato e delle critiche positive, il frontman ha deciso di rimasterizzare tutti i successivi album pubblicati per la Capitol Records, da \"Peace Sells... But Who's Buying?\" fino a \"Risk\".\n\"Rust in Peace\" \u00e8 stato ripubblicato nel 2004 con nuovi suoni, quattro bonus tracks e con la copertina leggermente modificata.\nDurante il processo di remixaggio, Mustaine ha scoperto che le tracce vocali originali di \"Rust in Peace... Polaris\", \"Take No Prisoners\", \"Five Magics\" e \"Lucretia\" mancavano: ha cos\u00ec deciso di registrare di nuovo le parti vocali di \"Take No Prisoners\" e \"Rust in Peace... Polaris\" e di usare altre takes di voce delle sessioni di registrazione originali per \"Lucretia\" e \"Five Magics\"."}
{"id": "2232208", "revid": "287204", "url": "https://it.wikipedia.org/wiki?curid=2232208", "title": "Sadaura", "text": "Sadaura \u00e8 una citt\u00e0 dell'India di 13.181 abitanti, situata nel distretto di Yamuna Nagar, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 30\u00b0 22' 60 N e 77\u00b0 13' 0 E e ha un'altitudine di 285 .\nSociet\u00e0.\nEvoluzione demografica.\nAl censimento del 2001 la popolazione di Sadaura assommava a 13.181 persone, delle quali 6.941 maschi e 6.240 femmine. I bambini di et\u00e0 inferiore o uguale ai sei anni assommavano a 1.446, dei quali 811 maschi e 635 femmine. Infine, coloro che erano in grado di saper almeno leggere e scrivere erano 9.410, dei quali 5.271 maschi e 4.139 femmine."}
{"id": "2232209", "revid": "113568379", "url": "https://it.wikipedia.org/wiki?curid=2232209", "title": "Ordre de Parfaite Amiti\u00e9", "text": "L'Ordre de Parfaite Amiti\u00e9 \u00e8 un ordine cavalleresco creato nell'ambito del Principato di Thurn und Taxis (Torre e Tasso).\nStoria.\nL'Ordine venne creato durante il regno del principe Alessandro Ferdinando di Thurn und Taxis come ordine dinastico e meritorio della casa principesca. Il principe Carlo Anselmo, successivamente, riform\u00f2 l'Ordine. Con l'abolizione dei principati della Confederazione del Reno, con documento federale del 12 luglio 1806, questo ordine divenne solo dinastico ed \u00e8 ancora concesso dal Capo della famiglia sino ai giorni nostri ad illustri uomini che abbiano compiuto i 18 anni di et\u00e0.\nInsegne.\nLa medaglia dell'ordine consiste in una croce di Malta smaltata di bianco. Tra le braccia della croce, si alternano una torre ed un leone, simboli della casata dei Thurn und Taxis. Sulle braccia stesse della croce, si trova inciso il motto dell'Ordine \"VINCULUM AMICITI\u00c6\" (\"Catena per l'amicizia\"). Nel medaglione centrale, smaltato di rosso, si trovano le iniziali del riformatore dell'Ordine \"C A\" (Carlo Anselmo) e sul retro, smaltato di blu, l'iniziale \"A\" per Alberto (altro riformatore dell'Ordine).\nLa medaglia \u00e8 sostenuta al nastro tramite una corona principesca in oro.\nIl nastro \u00e8 azzurro."}
{"id": "2232211", "revid": "1564499", "url": "https://it.wikipedia.org/wiki?curid=2232211", "title": "Dialetto figun", "text": "Il dialetto figun (dallo stesso termine in lingua ligure, in grafia genovese \"figon\") fu un dialetto ligure parlato in Provenza (specialmente nell'entroterra di Cannes e dintorni di Grasse) dal 1470 agli anni venti del Novecento.\nStoria.\nDopo le scorrerie saracene del medioevo gran parte delle zone nei pressi della costa della Provenza erano disabitate, cos\u00ec dopo che i saraceni furono vinti da Guglielmo I di Provenza alcune zone rimasero prive di abitanti.\nTra il 1470 e il 1562 i feudatari locali ripopolarono la zona di Cannes e di Grasse con abitanti provenienti dalle diocesi di Albenga e dalla diocesi di Ventimiglia nella Riviera di Ponente, parte della Repubblica di Genova.\nI coloni si stabilirono a Biot, Vallauris, Escragnolles e Mons nei pressi di Cannes e di Grasse. Il dialetto si estinse a Mons negli anni venti del Novecento.\nOrigine del nome.\nSecondo Fr\u00e9d\u00e9ric Mistral, scrittore e poeta in lingua occitana, il nome proviene dal paese di Figonia, frazione di Ventimiglia.\nI primi emigrati (20 famiglie) da Figonia si stabilirono a Mons nel 1461, e successivamente si espansero -grazie ad una prolifica crescita demografica- ad Escragnolles nel 1562.\nLetteratura.\nL'unico esempio di letteratura figun \u00e8 il racconto \"E doue bessoune (Le due gemelle)\" di Rebuffel Pons, pubblicato nel 1889, tuttora l'unica copia esistente del racconto \u00e8 conservata presso la \"Biblioth\u00e8que nationale de France\" a Parigi."}
{"id": "2232212", "revid": "16758", "url": "https://it.wikipedia.org/wiki?curid=2232212", "title": "Ivo Mahlknecht", "text": "Biografia.\nCarriera sciistica.\nCapace di esprimersi in tutte le specialit\u00e0 previste all'epoca (discesa libera, slalom gigante, slalom speciale e combinata), fece parte negli anni sessanta della nazionale maschile di sci alpino.\nEsord\u00ec ai Giochi olimpici invernali a , dove si classific\u00f2 19\u00b0 nella discesa libera, 16\u00b0 nello slalom gigante e 15\u00b0 nello slalom speciale. Due anni dopo prese anche ai Mondiali del 1966 al Portillo (6\u00b0 in combinata).\nPartecip\u00f2 alle prime due stagioni della Coppa del Mondo, concludendo tra i primi dieci quattro gare e ottenendo come migliori piazzamenti due quinti posti nella stagione 1966-1967. Ai X Giochi olimpici invernali di fu 6\u00b0 nella discesa libera, 26\u00b0 nello slalom gigante e 19\u00b0 nello slalom speciale.\nCarriera da allenatore.\nRitiratosi dopo la stagione 1967-1968, negli anni settanta fu l'allenatore della Valanga azzurra nelle specialit\u00e0 tecniche"}
{"id": "2232214", "revid": "287204", "url": "https://it.wikipedia.org/wiki?curid=2232214", "title": "Safidon", "text": "Safidon \u00e8 una citt\u00e0 dell'India di 27.542 abitanti, situata nel distretto di Jind, nello stato federato dell'Haryana. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 29\u00b0 25' 0 N e 76\u00b0 40' 0 E e ha un'altitudine di 220 .\nSociet\u00e0.\nEvoluzione demografica.\nAl censimento del 2001 la popolazione di Safidon assommava a 27.542 persone, delle quali 14.799 maschi e 12.743 femmine. I bambini di et\u00e0 inferiore o uguale ai sei anni assommavano a 3.939, dei quali 2.215 maschi e 1.724 femmine. Infine, coloro che erano in grado di saper almeno leggere e scrivere erano 17.976, dei quali 10.543 maschi e 7.433 femmine."}
{"id": "2232217", "revid": "89688", "url": "https://it.wikipedia.org/wiki?curid=2232217", "title": "Ippolito Pizzetti", "text": "Biografia.\nNato a Milano, figlio di Ildebrando, musicista e compositore, si laure\u00f2 in Letteratura italiana nel 1950 con Natalino Sapegno discutendo una tesi su Cesare Pavese.\nCominci\u00f2 a collaborare con Einaudi traducendo vari autori tedeschi, fra cui Ingeborg Bachmann. La traduzione italiana del dramma \"Il Vicario\" di Rolf Hochhuth gli procurer\u00e0 la scomunica. Nel 1968 pubblic\u00f2 per Garzanti, insieme a Henry R. Cocker, \"Il libro dei fiori\" in due volumi: l'esperienza lo segn\u00f2 profondamente e spron\u00f2 il suo interesse per la botanica. Inizi\u00f2 quindi a scrivere di piante sul settimanale \"L'Espresso\" per cui firmer\u00e0 dal 1975 al 1985 la seguitissima rubrica \"Pollice Verde\". Diresse poi le collane \"L'ornitorinco\" per Rizzoli, tutta dedicata all'universo vegetale e animale, e \"Il Corvo e la Colomba\" per Franco Muzzio. All'attivit\u00e0 letteraria e alla progettazione di giardini, si affiancheranno negli anni le collaborazioni con alcuni tra i pi\u00f9 importanti architetti del '900 italiano, fra cui Ludovico Quaroni, Giancarlo De Carlo, Gino Valle, Vittorio Gregotti e Carlo Aymonino. Insegn\u00f2 nelle Universit\u00e0 di Palermo, Venezia e Ferrara dove tenne per diversi anni un corso in Architettura del paesaggio. Fu un docente amato dagli studenti, ma anomalo, un uomo di lettere che si trovava in cattedra davanti a futuri architetti.\nIl modo in cui Pizzetti trasmise la sua passione per il verde attraverso l'insegnamento, i libri e gli articoli - comparsi anche su \"Il Messaggero\", \"la Repubblica\", \"La Stampa\" e \"La Voce\" - ebbe enorme popolarit\u00e0 e contribu\u00ec indiscutibilmente a cambiare il costume nazionale.\nFra i vari riconoscimenti ottenuti, nel 2002 fu insignito del Premio Porcinai alla carriera, nel 2004 ha ricevette la Laurea honoris causa in Architettura dall'universit\u00e0 di Ferrara, e nel 2005 la Medaglia d'oro al valore culturale dal Presidente della Repubblica Carlo Azeglio Ciampi.\nGi\u00e0 in vita aveva inviato la maggior parte dei suoi libri alla Fondazione Benetton Studi Ricerche, a Treviso, dove ora la sua intera biblioteca, frutto di decenni di ricerche, \u00e8 a disposizione del pubblico generalista."}
{"id": "2232227", "revid": "1833487", "url": "https://it.wikipedia.org/wiki?curid=2232227", "title": "Gianfranco Nerozzi", "text": "Biografia.\nHa pubblicato romanzi e racconti di genere fantastico, giallo e thriller su riviste e antologie per Stampa Alternativa, Mondadori, Baldini &amp; Castoldi anche sotto diversi pseudonimi tra i quali il nome autore del suo romanzo d'esordio, l'horror \"Ultima pelle\" pubblicato come \"F.J. Crawford\" (Edizioni Eden, 1991) e \"Jo Lancaster Reno\" col quale ha firmato una serie di romanzi di avventure spionistiche appartenenti al ciclo \"Hydra Crisis\" e pubblicati da Mondadori nel periodico \"Segretissimo\".\nL'autore si avvale di ambientazioni urbane contemporanee (la maggior parte delle sue storie si svolgono nella nat\u00eca Emilia-Romagna), e affianca a trame tipiche del romanzo poliziesco e noir contenuti soprannaturali e horror, con sviluppi narrativi che raramente conducono al lieto fine.\nHa collaborato alla realizzazione della prima stagione della serie televisiva \"Il tredicesimo apostolo - Il prescelto\" prodotta da Taodue, in veste di soggettista e di co-sceneggiatore.\nOltre a scrivere, Nerozzi \u00e8 pittore e ha militato come batterista in un gruppo rock dell'area bolognese. Ha partecipato a concerti assieme a gruppi stranieri come gli Uriah Heep e a Lucio Dalla. Ha partecipato al CD \"Sguardi d'istinti\" del compositore Flavio Piscopo.\nOpere.\nCiclo \"Cry Fly\".\nSerie di romanzi e racconti horror. Narra di un'entit\u00e0 demoniaca capace di possedere la mente di pi\u00f9 persone, propagandosi tra loro come un virus e spingendole a commettere efferatezze di ogni genere. Diversi personaggi tentano di opporsi al dilagare di questa entit\u00e0 distruttiva.\nCiclo \"Genia\".\nSerie horror-religiosa di romanzi ancora in corso di concepimento da parte dell'autore, che avrebbe previsto la stesura di cinque episodi complessivi.\nCiclo \"Hydra Crisis\".\nUna prima serie composta da quattro romanzi e un racconto di spionaggio facente parte della saga \"Hydra\" scritti da Nerozzi con lo pseudonimo \"Jo Lancaster Reno\", immaginario scrittore di origini francesi. I successivi cicli previsti saranno: \"Hydra Nemesis\", \"Hydra Eclipsis\", \"Hydra Phoenix\".\nTutti i titoli della serie sono stati pubblicati nella collana tascabile della Arnoldo Mondadori Editore \"Segretissimo\" dedicata alla narrativa di spionaggio.\nLe storie del ciclo sono caratterizzate da sequenze di avvenimenti concitati, con sviluppi narrativi di estrema violenza e con frequenti episodi \"hard core\".\nProtagonista delle vicende \u00e8 un super agente segreto francese chiamato Marc Ange che opera all'interno di un'organizzazione segreta appartenente alle Nazioni Unite denominata \"Diesis\". In tutte le storie del ciclo, Ange e il suo gruppo si devono confrontare con una spietata organizzazione terroristica chiamata \"Hydra\", che ha in comune con il mostro mitologico da cui prende il nome la ramificazione in ogni settore del potere internazionale.\nPer rendere pi\u00f9 credibile l'esistenza dello scrittore Lancaster Reno, Nerozzi ha attribuito a s\u00e9 stesso la traduzione italiana dell'opera e ha pure inventato titoli originali immaginari per i singoli romanzi. Nella nota biografica, l'editore attribuisce allo scrittore Lancaster Reno origini sconosciute, contribuendo ad accrescere l'aura di mistero che ne circonda l'attivit\u00e0.\nCiclo \"Hydra Nemesis\".\nSeconda fase della saga Hydra. Sempre firmata da Jo Lancaster Reno. Protagonista una nuova eroina: l'agente Rebecca Bannister, gi\u00e0 apparsa ne \"Il cuore del diavolo\", che raccoglie il testimone di Marc Ange, proseguendo la lotta contro il mostro dalle tante teste, assieme all'hacker Colombo Viaggiatore.\n\"Agente Nemesis - Furia Letale\" (titolo originale fittizio: \"Hydra Nemesis, La fureur de l'assassin\"), 2014.\n\"Crazy diamond\" (racconto), 2016, in \"Noi siamo legione\", seconda edizione speciale di \"Segretissimo\" dedicata alle spy story di autori italiani.\n\"Agente Nemesis - Ultimo sangue\" (titolo originale fittizio: \"Hydra Nemesis, Sang final\"), 2017.\n\"Angelo nero\" (racconto), 2017, in \"Gli uomini della legione\", terza edizione speciale di \"Segretissimo\" dedicata alle spy story di autori italiani.\n\"Agente Nemesis - Sfida mortale\" (titolo originale fittizio: \"Hydra Nemesis, Les croyants du mal\"), 2018.\n\"Agente Nemesis - La resa dei conti\" (titolo originale fittizio: \"Hydra Nemesis, Le D\u00e9mon Rouge\"), 2019 - Finale di stagione.\nCiclo \"Il Provocatore\".\nSpin off della saga Hydra, firmata da Jo Lancaster Reno. Ambientato dalla fine degli anni 1990 ai giorni nostri, vede come protagonista Julian Bruce, agente dell'Homerus, un'agenzia privata che lavora per la NATO e che fornisce agenti provocatori da infiltrare nelle organizzazioni criminali e terroristiche. Un Bruce gi\u00e0 cinquantenne \u00e8 apparso pi\u00f9 volte negli episodi dell'agente Nemesis. Questa frangia seriale narra quindi i suoi esordi operativi, cos\u00ec come la sua scalata ai vertici di comando dell'Homerus. \n\"Primo sangue (racconto), 2019 - Anticipazione della nuova stagione.\"\n\"Il provocatore - Come il mondo vuole\" (titolo originale fittizio: \"Agente Provocateur, Les commandes du monde\"), 2020\nCiclo \"Cruciform\".\nSerial Digitale in e-book in sei parti pubblicato da Delos Digital (1 - Persone orribili, 2 - La notte chiusa, 3 - Il sogno della falena, 4 - La luce finta della luna, 5 - Negli specchi oscuri , 6 - L'estasi e la rabbia) \nIl ciclo \u00e8 un reboot del romanzo \"Ogni respiro che fai,\" uscito nel 2000. \".\""}
{"id": "2232229", "revid": "287204", "url": "https://it.wikipedia.org/wiki?curid=2232229", "title": "Samalkha", "text": "Samalkha \u00e8 una citt\u00e0 dell'India di 29.856 abitanti, situata nel distretto di Panipat, nello stato federato dell'Haryana. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 29\u00b0 13' 60 N e 77\u00b0 1' 0 E e ha un'altitudine di 226 .\nSociet\u00e0.\nEvoluzione demografica.\nAl censimento del 2001 la popolazione di Samalkha assommava a 29.856 persone, delle quali 16.334 maschi e 13.522 femmine. I bambini di et\u00e0 inferiore o uguale ai sei anni assommavano a 4.374, dei quali 2.471 maschi e 1.903 femmine. Infine, coloro che erano in grado di saper almeno leggere e scrivere erano 20.281, dei quali 12.043 maschi e 8.238 femmine."}
{"id": "2232235", "revid": "1305772", "url": "https://it.wikipedia.org/wiki?curid=2232235", "title": "Ordine della Stola d'oro", "text": "L'Ordine della Stola d'oro fu un ordine cavalleresco collaterale dell'Ordine di San Marco, creato nell'ambito della Repubblica di Venezia.\nStoria.\nL'Ordine della Stola d'oro, detto anche \"Ordine di San Marco della Stola d'oro\", nacque di pari passo con l'Ordine di San Marco, di cui divenne un ordine collaterale. Esso infatti venne creato per differenziare i patrizi da tutti gli altri insigniti cavalieri dell'Ordine di San Marco.\nLe insegne dell'Ordine consistevano in una stola d'oro di broccato a fiori che veniva portata sopra la spalla destra sino al fianco sinistro. \nIl Senato di Venezia la utilizzava per distinguere i propri membri, ma potevano indossarla anche militari ed inviati d'onore. Il numero degli insigniti era di circa 20 e la onorificenza era ereditaria, ovvero poteva essere concessa anche ai propri discendenti sin quando un decreto della repubblica non ne revocasse l'uso.\nTra le casate nobili che goderono di questa ereditariet\u00e0 si ricordano i Contarini del Zaffo, i Querini, i Morosini, gli Ottoboni ed i Rezzonico.\nNota.\n\u00c8 bene ricordare che un'onorificenza col medesimo nome venne creata in Spagna al tempo di Alfonso V d'Aragona, ma cadde in disuso alla sua morte.\nOrdini cavallereschi della Repubblica di Venezia.\nGli ordini cavallereschi legati alla Serenissima, cos\u00ec annoverati da Bernardo Giustinian nel suo \"Historie cronologiche dell'origine degl'ordini militari e di tvtte le religioni cavalleresche infino ad hora instituite nel Mondo,\" edito a Venezia nel 1692, furono:"}
{"id": "2232236", "revid": "287204", "url": "https://it.wikipedia.org/wiki?curid=2232236", "title": "Shahbad", "text": "Shahbad \u00e8 una citt\u00e0 dell'India di 37.130 abitanti, situata nel distretto di Kurukshetra, nello stato federato dell'Haryana. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 30\u00b0 10' 6 N e 76\u00b0 52' 12 E e ha un'altitudine di 258 .\nSociet\u00e0.\nEvoluzione demografica.\nAl censimento del 2001 la popolazione di Shahbad assommava a 37.130 persone, delle quali 19.769 maschi e 17.361 femmine. I bambini di et\u00e0 inferiore o uguale ai sei anni assommavano a 4.251, dei quali 2.474 maschi e 1.777 femmine. Infine, coloro che erano in grado di saper almeno leggere e scrivere erano 27.142, dei quali 15.116 maschi e 12.026 femmine."}
{"id": "2232237", "revid": "125920021", "url": "https://it.wikipedia.org/wiki?curid=2232237", "title": "Q Disc (Lucio Dalla)", "text": "Q Disc (noto anche come Telefonami Tra Vent'Anni o semplicemente Lucio Dalla) \u00e8 un mini album del cantautore italiano Lucio Dalla, pubblicato nel 1981.\nIl disco.\nIl nome con cui il mini album \u00e8 noto \u00e8 riferito in realt\u00e0 al suo formato, il \"Qdisc\" appunto, che la casa discografica RCA Italiana lanci\u00f2 proprio in quel periodo e il cui logo campeggiava su tutte le copertine della serie. Nel caso di questo disco, il marchio era anche l'unica scritta presente sul davanti della confezione, assieme a una foto del cantautore; il che probabilmente, oltre all'assenza di un titolo vero e proprio, origin\u00f2 l'equivoco.\nIl disco contiene quattro brani, di cui tre scritti interamente da Dalla; il quarto \u00e8 una versione strumentale di \"You've Got a Friend\" di Carole King, sulla quale Dalla improvvisa al clarinetto e col suo inconfondibile \"scat\".\nDall'album non vennero estratti singoli, tuttavia Telefonami tra vent'anni venne pubblicata in un singolo (codice JPB 6526) destinato al mercato dei juke-box con sull'altro lato Canzoni stonate di Gianni Morandi.\nTracce.\nTesti e musiche di Lucio Dalla, eccetto dove indicato."}
{"id": "2232238", "revid": "287204", "url": "https://it.wikipedia.org/wiki?curid=2232238", "title": "Siwani", "text": "Siwani \u00e8 una citt\u00e0 dell'India di 15.849 abitanti, situata nel distretto di Bhiwani, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 55' 0 N e 75\u00b0 37' 0 E e ha un'altitudine di 211 .\nSociet\u00e0.\nEvoluzione demografica.\nAl censimento del 2001 la popolazione di Siwani assommava a 15.849 persone, delle quali 8.467 maschi e 7.382 femmine. I bambini di et\u00e0 inferiore o uguale ai sei anni assommavano a 2.756, dei quali 1.499 maschi e 1.257 femmine. Infine, coloro che erano in grado di saper almeno leggere e scrivere erano 8.983, dei quali 5.582 maschi e 3.401 femmine."}
{"id": "2232243", "revid": "599013", "url": "https://it.wikipedia.org/wiki?curid=2232243", "title": "Greg Dreiling", "text": ""}
{"id": "2232244", "revid": "287204", "url": "https://it.wikipedia.org/wiki?curid=2232244", "title": "Sohna", "text": "Sohna \u00e8 una citt\u00e0 dell'India di 27.571 abitanti, situata nel distretto di Gurgaon, nello stato federato dell'Haryana. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 15' 0 N e 77\u00b0 4' 0 E e ha un'altitudine di 211 .\nSociet\u00e0.\nEvoluzione demografica.\nAl censimento del 2001 la popolazione di Sohna assommava a 27.571 persone, delle quali 14.711 maschi e 12.860 femmine. I bambini di et\u00e0 inferiore o uguale ai sei anni assommavano a 4.567, dei quali 2.477 maschi e 2.090 femmine. Infine, coloro che erano in grado di saper almeno leggere e scrivere erano 17.270, dei quali 10.329 maschi e 6.941 femmine."}
{"id": "2232245", "revid": "125640472", "url": "https://it.wikipedia.org/wiki?curid=2232245", "title": "Ugo Giachery", "text": "Biografia.\nUgo Giachery era di origini siciliane, in quanto nato a Palermo, il 13 maggio 1896. \nConsegu\u00ec tre livelli formali di istruzione; i primi due presso il Reale Istituto Tecnico di Palermo e il terzo, la laurea in Chimica, presso la Reale Universit\u00e0 di Palermo. Assolse il servizio militare nel Reggimento delle Guardie dei Granatieri del Re d'Italia. In giovent\u00f9 il giovane Giachery studi\u00f2 l'inglese, una lingua che di fatto avrebbe influenzato il corso della sua vita.\nDopo la prima guerra mondiale si trasfer\u00ec negli U.S.A. dove abbracci\u00f2 la Fede bah\u00e1'\u00ed e dove il 24 febbraio 1926 spos\u00f2 Angeline Westergren, una baha'i e valente violinista di origini svedesi. \nNel 1947 con la moglie decisero di tornare in Italia, lasciando gli agi e gli amici di quel mondo oltre Oceano per essere pionieri della Fede baha'i nel bel Paese a Roma. Arrivarono col Transatlantico Saturnia a Napoli e si trasferirono in autobus a Roma gioved\u00ec 20 febbraio 1947, trovandovi ancora molta distruzione e parecchie rovine di quel recente dopoguerra; un periodo in cui era ancora complicato trovare alloggio nella Capitale. \nDal 1948, sotto la guida di Shoghi Effendi, cur\u00f2 la fornitura dei marmi dall'Italia per il completamento della sovrastruttura del santuario del B\u00e1b sul Monte Carmelo ad Haifa, per abbellire e mettere in risalto la primaria costruzione eretta da 'Abdu'l-Bah\u00e1, e altre costruzioni del Centro mondiale Bah\u00e1'\u00ed. Nel dicembre 1951 fu nominato Mano della Causa di Dio da Shoghi Effendi, che nel marzo del 1952 lo chiam\u00f2 anche a far parte del Consiglio Internazionale Bah\u00e1'\u00ed.\nFu chiamato ad essere il portavoce di Shoghi Effendi in pi\u00f9 occasioni di Conferenze Intercontinentali, e viaggi\u00f2 in vari Stati del mondo per diffondere la conoscenza della Fede baha'i.\nFu proprio durante un viaggio nell'area del Pacifico che si spinse fino alle isole di Samoa, dove nel mese di ottobre del 1967 present\u00f2 \"La Proclamazione di Baha'u'llah\" al Re delle Samoa occidentali, Sua Altezza Malietoa Tanumafili II, che nell'anno seguente dichiar\u00f2 di riconoscersi come credente nella Fede di Baha'u'llah. Il 9 aprile 1968, su richiesta della Casa Universale di Giustizia, present\u00f2 \"La Proclamazione di Baha'u'llah\" al Vaticano, tramite il Cardinale Paolo Marella.\nScrisse molti articoli sia in inglese che in italiano sulla Fede baha'i e tradusse diversi testi Bahai in italiano.\nNel 1975 la Casa Universale di Giustizia diede l'annuncio ufficiale che sarebbero iniziati i lavori per la costruzione della Sua sede stabile sulle pendici del Monte Carmelo e il Dr. Giachery venne ancora coinvolto nell'attivit\u00e0 di rappresentante baha'i con l'\"Industrie Marmi Vicentini\" che fu scelta nuovamente da tale Massima Istituzione baha'i per la fase di lavorazione e fornitura dei marmi occorrenti per ornare tale basilare e storico edificio. Nel 1981 accompagn\u00f2 ad Haifa buona parte delle maestranze degli scalpellini di Chiampo, assieme al presidente dell'Azienda vicentina, il conte Paolo Marzotto, che avevano contribuito all'impresa, per ammirare quell'importante costruzione sul Monte Carmelo ormai del tutto costruita.\nNel 1989, bench\u00e9 anziano e non in buona salute, torn\u00f2 per un'ultima visita alle isole Samoa dove spesso incontr\u00f2 Sua Altezza Malietoa Tanumafili II, ma quando preparava il suo ritorno in Europa le sue condizioni di salute subirono un improvviso peggioramento e, ricoverato in ospedale, l\u00ec trapass\u00f2 la sera del 5 luglio 1989.\nI suoi resti mortali riposano ad Apia, la Capitale di quel lontano stato insulare dell'Oceania."}
{"id": "2232247", "revid": "339392", "url": "https://it.wikipedia.org/wiki?curid=2232247", "title": "Ordine al Merito Civile di San Luigi", "text": ""}
{"id": "2232248", "revid": "125078529", "url": "https://it.wikipedia.org/wiki?curid=2232248", "title": "Massimo Antonelli (regista)", "text": "Biografia.\nNato in Eritrea, a due anni torna in Italia insieme ai genitori nella sua terra d'origine, il Molise. Si diploma in Agraria nel 1961 e continua quindi gli studi alla Facolt\u00e0 di Scienze Biologiche all'Universit\u00e0 la Sapienza di Roma. Una sera, in seguito alla proiezione del film \"Accattone\" di Pier Paolo Pasolini, decide di lasciare gli studi scientifici per dedicarsi solo al cinema.\nNel 1967 entra con una borsa di studio al centro sperimentale di cinematografia di Roma sotto la guida di Roberto Rossellini, frequentando i seminari di Jean-Luc Godard e Louis Malle. Collabora come regista e operatore ad un film progetto del Centro Sperimentale sulle lotte operaie a Torino dal titolo \"La Fabbrica\" di Alberto Lauriello. In seguito diventa aiuto regista di Francesco Maselli nel film \"Lettera aperta a un giornale della sera\" e \"Roma'70\" (film inedito). Collabora poi come aiuto regista a diversi lavori cinematografici.\nNel 1971 realizza il suo primo film a soggetto dal titolo \"Tema Di Marco\", girato interamente nel ravennate che ha come interpreti Carla Gravina e Paolo Graziosi. Il film \u00e8 presentato alla Mostra del Cinema Venezia - Sezione Stampa Estera - ottenendo il riconoscimento della targa Leone d'argento, la selezione per il festival di Avellino Cinema Sud e viene premiato con il Laceno d'oro. Successivamente il film viene rielaborato dal regista che lo presenta con il titolo \"Frammenti d'amore (Tema di Marco)\", e nel 1974 \u00e8 presente alla rassegna del cinema a Savona ARS - Momenti del Cinema Contemporaneo Italiano.\nTra il 1973 e il 1978 Massimo Antonelli si occupa nel settore pubblicitario e documentaristico e successivamente svolge un'intensa attivit\u00e0 di soggettista e sceneggiatore collaborando dal 1979 al 2006 con la RAI Radio Televisione Italiana nella veste di filmaker. Dirige per la prima rete RAI uno special sul filosofo Antonio Rosmini, \"Santa Chiara Di Montefalco\", introducendo la macchina da presa all'interno della clausura, un reportage sulla vita delle suore. Realizza \"La voce del silenzio\", un ritratto lirico su suor Teresa, una badessa che esce dalla clausura per poi fondare un eremo sulle colline del Subasio, a Collepino di Spello (Eremo Della Trasfigurazione).\nProduce e dirige per la terza rete RAI e per RAI DSE \"Viggi\u00f9, microcosmo di frontiera\", film-inchiesta su un centro di frontalieri ai confini della Svizzera ed il film \"Padre-Partime\". In questo film a soggetto, sposta il problema del rapporto marito-moglie a quello di padre-figli. Nel 1987 dirige \"Figli dentro le mura\", un film documentario sulla maternit\u00e0, l'educazione e la vita familiare nel chiuso del carcere di Rebibbia, Nisida e La Giudecca. Realizza numerosi servizi e documentari per le seguenti trasmissioni: \"L'aquilone\", \"Ragazzi e ragazze\", \"Parlato semplice\" e \"Cos'\u00e8 la vita\". Conduce per RAI NOTTE una trasmissione dal titolo \"Nessuno \u00e8 perfetto\". Nel 1981 pubblica il libro fotografico \"Roma in botticella\" con testimonianze scritte per l'occasione da Cesare Zavattini, Paolo Stoppa, Luigi Barzini, Giulietta Masina, Goffredo Petrassi, Sante Monachesi, Mario Scaccia, Alessandro Blasetti e Pasquale Festa Campanile. Tra il 1984 e il 1988 allestisce uno spettacolo teatrale all'Argentina di Roma \"Bazar Napoletano\", primo esperimento al mondo di uno spettacolo teatrale recitato dai detenuti del carcere di Rebibbia di Roma.\nNel 2001 pubblica per La Camera Verde una raccolta di poesie dal titolo \"Incontri\". Dal 1997 si dedica a tempo pieno all'arte concettuale come pittore e scultore."}
{"id": "2232250", "revid": "300067", "url": "https://it.wikipedia.org/wiki?curid=2232250", "title": "Mark Alarie", "text": ""}
{"id": "2232251", "revid": "486946", "url": "https://it.wikipedia.org/wiki?curid=2232251", "title": "Nazionale di calcio della Saarland", "text": ""}
{"id": "2232257", "revid": "300067", "url": "https://it.wikipedia.org/wiki?curid=2232257", "title": "Harold Pressley", "text": ""}
{"id": "2232258", "revid": "122659612", "url": "https://it.wikipedia.org/wiki?curid=2232258", "title": "Articolo 81 della Costituzione italiana", "text": "L'articolo 81 della Costituzione italiana disciplina le regole essenziali del bilancio dello Stato che rappresenta il documento contabile in cui vengono elencate le entrate e le spese relative all'attivit\u00e0 finanziaria dello Stato in un periodo di tempo determinato.\nAppartiene alla Sezione II (\"La formazione delle leggi\") della Parte Seconda (intitolata \"Ordinamento della Repubblica\") della Carta costituzionale. \nDescrizione.\nTale documento contabile \u00e8 essenziale in quanto \u00e8 attraverso il bilancio che si attuano le scelte operate dal governo circa gli obiettivi di politica economica (significato politico del bilancio); inoltre la Costituzione ha introdotto un controllo della gestione delle risorse pubbliche da parte del Parlamento, (controllo finanziario), poich\u00e9 ex art. 72 ultimo comma, la legge di approvazione di bilancio \u00e8 promulgata con \u201cla procedura normale di esame e di approvazione diretta da parte della Camera\u201d.\nCon il termine \u201cbilanci\u201d, l'articolo 81 si riferisce ai bilanci preventivi, presupposto di quelli consuntivi (cosiddetto rendiconto consuntivo).\nIl \"bilancio preventivo\" si riferisce all'esercizio posteriore a quello in cui \u00e8 redatto e contiene le entrate e le spese che si prevede di realizzare e sostenere nell'esercizio finanziario che sta per iniziare. Una mera autorizzazione che il Governo chiede per effettuare le operazioni indicate.\nAl contrario, il \"rendiconto consuntivo\" si riferisce ad un esercizio gi\u00e0 concluso ed indica le entrate concretamente realizzate e le spese effettivamente sostenute in tale periodo. Quindi, esso \u00e8 qualificato rendiconto e non bilancio, in quanto rappresenta solo uno strumento di controllo e non di programmazione. \u00c8 legge solo in senso formale dal momento che non \u00e8 possibile apportarvi alcune modifiche, ma fotografa la gestione finanziaria. Il Parlamento ben potrebbe non approvare questo documento, non provocando la paralisi dello Stato, trattandosi di un controllo ex post.\nNel 2012, il Senato ha approvato in seconda lettura il ddl costituzionale di riforma dell'art. 81, che introduce il pareggio di bilancio in Costituzione, superando il quorum necessario ad evitare il referendum popolare confermativo. Il nuovo articolo abroga il divieto di stabilire nuove spese o tributi tramite la legge di bilancio. Sono stati riformati gli articoli 97, 117 e 119 della Costituzione, dotando anche gli enti locali di autonomia di spesa e imposizione di nuovi tributi, nel rispetto del vincolo di pareggio di bilancio, col divieto di ricorso al debito per finanziare la gestione ordinaria.\nIl vecchio testo dell'articolo recitava:"}
{"id": "2232259", "revid": "599013", "url": "https://it.wikipedia.org/wiki?curid=2232259", "title": "Dwayne Washington", "text": ""}
{"id": "2232262", "revid": "101175", "url": "https://it.wikipedia.org/wiki?curid=2232262", "title": "MS Aprilia LCR", "text": ""}
{"id": "2232263", "revid": "300067", "url": "https://it.wikipedia.org/wiki?curid=2232263", "title": "Pearl Washington", "text": ""}
{"id": "2232266", "revid": "300067", "url": "https://it.wikipedia.org/wiki?curid=2232266", "title": "Maurice Martin", "text": ""}
{"id": "2232269", "revid": "599013", "url": "https://it.wikipedia.org/wiki?curid=2232269", "title": "Dave Feitl", "text": ""}
{"id": "2232270", "revid": "124862722", "url": "https://it.wikipedia.org/wiki?curid=2232270", "title": "Giorgio Jossa", "text": "Biografia.\nSi \u00e8 laureato in Giurisprudenza presso l'Universit\u00e0 degli Studi di Napoli \"Federico II\"; dopo aver vinto una borsa di studio presso l'Istituto Italiano per gli Studi Storici \"B. Croce\", ha deciso di dedicarsi allo studio della storia del cristianesimo, ed \u00e8 passato alla facolt\u00e0 di Lettere e filosofia.\nLibero docente nel 1966, professore ordinario dal 1980, ha insegnato Storia religiosa dell'Oriente cristiano, Storia della Chiesa antica e Storia del cristianesimo all'Universit\u00e0 degli Studi di Napoli \"Federico II\".\nLasciata l'Universit\u00e0 nel 2003, ha continuato l'attivit\u00e0 didattica come docente invitato alla Pontificia Facolt\u00e0 Teologica dell'Italia Meridionale e presso l'Istituto Italiano per gli Studi Filosofici.\nTra i fondatori della rivista \"Quarta generazione\", ha diretto per diversi anni la rivista \"Il Tetto\". \u00c8 membro della \"Studiorum Novi Testamenti Societas\", dell'Associazione Biblica Italiana e dell'Associazione Italiana per lo Studio del Giudaismo; fa parte del comitato di redazione della \"Rivista biblica\".\nAttivit\u00e0.\nGiorgio Jossa nei suoi studi si \u00e8 dedicato alle origini del cristianesimo, alla figura storica di Ges\u00f9 (vedi Ges\u00f9 storico) e alla nascita della cristologia. Le sue ricerche indagano ogni possibile testimonianza, canonica o apocrifa, letteraria o archeologica, religiosa o profana, che possa gettar luce sulle origini cristiane. Particolare rilievo assumono gli studi sui movimenti di liberazione della Palestina al tempo di Ges\u00f9, sui rapporti tra i primi cristiani e l'Impero romano, su Flavio Giuseppe (di cui ha tradotto e curato l\"'Autobiografia\") e sui gruppi giudaici al tempo di Ges\u00f9. Da alcuni decenni la sua attenzione si rivolge soprattutto alla ricostruzione storica della figura di Ges\u00f9 e dell'ambiente della sua predicazione, ai rapporti tra giudaismo e cristianesimo, alla natura dei Vangeli e al problema della messianit\u00e0 di Ges\u00f9. I suoi contributi si inseriscono dunque nella complessa ricerca dei rapporti tra storia e fede."}
{"id": "2232274", "revid": "767487", "url": "https://it.wikipedia.org/wiki?curid=2232274", "title": "The Erotic Adventures of Aladdin X", "text": "The Erotic Adventures of Aladdin X \u00e8 un film pornografico del 1994 diretto da Franco Lo Cascio, sotto lo pseudonimo di Luca Damiano. Gli interpreti principali sono Christoph Clark nei panni di Aladino e Simona Valli nel ruolo della principessa e danzatrice.\nFa parte di una serie di pellicole pornografiche a sfondo favolistico, arricchite con costumi d'epoca. Tre desideri erotici che Aladino pu\u00f2 realizzare grazie al Genio della Lampada.\nIl film \u00e8 ricco di scenografie con costumi principeschi arabi.\nTrama.\nUn turista, Aladino, trova per caso una vecchia lampada e strofinandola appare come per magia un genio che gli offre la possibilit\u00e0 di esprimere tre desideri. Aladino vive cos\u00ec delle stupende emozioni prima con una danzatrice del ventre, poi con una ninfomane insaziabile e con due donne. Il genio gli concede anche il quarto desiderio, cio\u00e8 possedere quattro donne contemporaneamente. Aladino, ormai insaziabile, vuole avere cento donne insieme, ma il genio si rifiuta e cos\u00ec Aladino ritorna alla realt\u00e0 per proseguire il suo viaggio."}
{"id": "2232280", "revid": "1543377", "url": "https://it.wikipedia.org/wiki?curid=2232280", "title": "Viana (Angola)", "text": "Viana \u00e8 una municipalit\u00e0 dell'Angola appartenente alla Provincia di Luanda. Ha 68.270 abitanti (stima del 2006). La municipalit\u00e0 di Viana \u00e8 limitata a nord dal municipio di Cacuaco, a est dal municipio di Icolo e Bengo, a sud dal municipio di Kissama e a ovest dall'oceano atlantico e dai municipi di Samba e Rangel.\nIl municipio di Viana fu fondato nel 1963 ed \u00e8 costituito da 8 distretti. "}
{"id": "2232281", "revid": "1543377", "url": "https://it.wikipedia.org/wiki?curid=2232281", "title": "Rangel (Angola)", "text": "Rangel \u00e8 una municipalit\u00e0 dell'Angola appartenente alla Provincia di Luanda. Ha 261.046 abitanti (stima del 2006)."}
{"id": "2232282", "revid": "599013", "url": "https://it.wikipedia.org/wiki?curid=2232282", "title": "Chris Washburn", "text": ""}
{"id": "2232284", "revid": "1543377", "url": "https://it.wikipedia.org/wiki?curid=2232284", "title": "Maianga", "text": "Maianga \u00e8 una municipalit\u00e0 dell'Angola appartenente alla Provincia di Luanda. Ha 319.056 abitanti (stima del 2006)."}
{"id": "2232286", "revid": "1543377", "url": "https://it.wikipedia.org/wiki?curid=2232286", "title": "Sambizanga", "text": "Sambizanga \u00e8 una delle nove municipalit\u00e0 che costituiscono l'area urbana di Luanda (municipalit\u00e0 dell'Angola), nella Provincia di Luanda in Angola. Il municipio di Sambizanga ha una estensione di 14.5 km quadrati e una popolazione di 244.044 abitanti (stima del 2006)."}
{"id": "2232288", "revid": "1543377", "url": "https://it.wikipedia.org/wiki?curid=2232288", "title": "Samba (Angola)", "text": "Samba \u00e8 una municipalit\u00e0 dell'Angola appartenente alla Provincia di Luanda. Ha 54.015 abitanti (stima del 2006)."}
{"id": "2232289", "revid": "74801", "url": "https://it.wikipedia.org/wiki?curid=2232289", "title": "Murfreesboro (Tennessee)", "text": "Murfreesboro \u00e8 una citt\u00e0 degli Stati Uniti d'America, capoluogo della contea di Rutherford, nello Stato del Tennessee.\nMurfreesboro \u00e8 la citt\u00e0 del Tennessee con il pi\u00f9 alto tasso di crescita ( abitanti nel 1990, nel 2000, nel 2018). Fa parte dell'area metropolitana di Nashville, ma non \u00e8 corretto indicarla come sobborgo di questa. Murfreesboro dista infatti circa da Nashville ed ha una propria identit\u00e0 e una propria storia indipendenti.\nStoria.\nFondata nel 1811 col nome di Cannonsburgh, in onore del politico e governatore del Tennessee Newton Cannon, venne poi rinominata Murfreesboro per omaggiare la memoria del colonnello Hardy Murfree, eroe della guerra d'indipendenza americana.\nMurfreesboro \u00e8 stata capitale dello Stato del Tennessee dal 1818 al 1826, quando la stessa venne trasferita proprio a Nashville."}
{"id": "2232292", "revid": "1543377", "url": "https://it.wikipedia.org/wiki?curid=2232292", "title": "Kilamba Kiaxi", "text": "Kilamba Kiaxi \u00e8 una municipalit\u00e0 dell'Angola appartenente alla Provincia di Luanda. Ha 233.754 abitanti (stima del 2006)."}
{"id": "2232294", "revid": "1543377", "url": "https://it.wikipedia.org/wiki?curid=2232294", "title": "Ingombota", "text": "Ingombota \u00e8 una municipalit\u00e0 dell'Angola appartenente alla Provincia di Luanda. Ha 370.000 abitanti."}
{"id": "2232296", "revid": "1543377", "url": "https://it.wikipedia.org/wiki?curid=2232296", "title": "Cazenga", "text": "Cazenga \u00e8 una municipalit\u00e0 dell'Angola appartenente alla Provincia di Luanda. Ha 424.528 abitanti (stima del 2006)."}
{"id": "2232299", "revid": "2039709", "url": "https://it.wikipedia.org/wiki?curid=2232299", "title": "Cahombo", "text": "Cahombo \u00e8 una municipalit\u00e0 dell'Angola appartenente alla provincia di Malanje. Ha 54.157 abitanti (stima del 2006) ed una superficie di 5.690\u00a0km\u00b2.\nIl capoluogo \u00e8 Cahombo."}
{"id": "2232304", "revid": "110157", "url": "https://it.wikipedia.org/wiki?curid=2232304", "title": "Jackson (Tennessee)", "text": "Jackson \u00e8 una citt\u00e0 degli Stati Uniti d'America, capoluogo della contea di Madison, nello Stato del Tennessee.\nNata con il nome di Alexandria, fu ribattezzata col nome attuale nel 1822, per omaggiare il Generale Andrew Jackson, che sarebbe poi diventato Presidente degli Stati Uniti.\nSociet\u00e0.\nEvoluzione demografica.\nSecondo una stima del 2018, la citt\u00e0 ha una popolazione di 66.903 abitanti."}
{"id": "2232306", "revid": "1305772", "url": "https://it.wikipedia.org/wiki?curid=2232306", "title": "Calandula", "text": "Calandula \u00e8 una municipalit\u00e0 dell'Angola appartenente alla provincia di Malanje. Ha 202.443 abitanti (stima del 2006) ed una superficie di 8.358\u00a0km\u00b2.\nIl capoluogo \u00e8 Calandula."}
{"id": "2232308", "revid": "106908", "url": "https://it.wikipedia.org/wiki?curid=2232308", "title": "Marina di Caronia", "text": " \nMarina di Caronia o Caronia Marina o semplicemente Marina \u00e8 una frazione di circa 2000 abitanti del comune di Caronia in provincia di Messina. \u00c8 considerata la \"porta sul mare\" dei Nebrodi.\nGeografia fisica.\nLa frazione si estende lungo la costa tirrenica, fra Canneto (a 5\u00a0km-ovest) e Torre del Lauro (a 7,6\u00a0km-est), e sorge a ridosso della Strada Statale 113 \"Settentrionale Sicula\" Messina-Palermo-Trapani. Da Caronia dista 5\u00a0km e sul lato interno dell'abitato passano la linea ferroviaria Messina-Palermo e l'autostrada A20. Situata circa a met\u00e0 strada fra Palermo e Messina, dall'una dista 110\u00a0km e dall'altra 120. L'abitato sorge lungo una linea costiera di 3,5\u00a0km, ricca di spiagge sassose e costellata di molteplici scogli naturali.\nSul versante opposto sorgono, sino a Caronia, innumerevoli campagne, un tempo incredibilmente coltivate, grazie anche alla presenza di svariati corsi d'acqua, oggi pressoch\u00e9 ridotti a regime torrentizio, come il \"Caronia\", il \"Bruca\" e, poco distante, il \"Buzza\".\nStoria.\nRecenti ritrovamenti archeologici hanno stabilito la presenza di insediamenti umani risalenti al IV millennio a.C., nel neolitico medio; sullo stile di Serra d'Alto.\nSede dell'antica Kalacte (dal greco \"Bella Costa\"), una colonia greca tanto importante da battere moneta propria. La costa fu poi abbandonata nei secoli successivi la caduta dell'Impero romano d'Occidente a causa delle scorrerie piratesche, portando la popolazione sulla montagna fondando l'odierna Caronia.\nNel XII secolo la regina Costanza d'Altavilla, madre di Federico II, sbarc\u00f2 sulla costa a causa di un naufragio. Il salvataggio fu attribuito ad un miracolo e la monarca volle dedicare un tempio alla Madonna Annunziata, attestato sin dal 1178 da una bolla in cui l'Arcivescovo di Messina, Nicol\u00f2, ne consegnava la giurisdizione, insieme alla Chiesa di san Nicol\u00f2 di Caronia, all'abate di Maniace.\nNel 1700 la costa fu poi stabilmente riabitata dapprima da contadini, forse al seguito della famiglia Pignatelli, che si stanziarono circa due km ad est rispetto all'antica citt\u00e0 greca. Successivamente, grazie all'opera di famiglie dedite alla pesca, il borgo si costitu\u00ec anche nei pressi della Chiesa dell'Annunziata, corrispondente alla parte orientale di Kalacte.\nSegnato nel primo trentennio del dopoguerra da una notevole emigrazione, il paese si ripopola nella stagione estiva.\nEventi.\nLa prima domenica di agosto, in occasione del ritorno degli emigranti, si tiene la solennit\u00e0 festiva della Madonna Annunziata.\nIl 10 agosto in onore di san Lorenzo Martire si tiene una processione e la sagra del pesce pettine, specie tipica della fauna marina locale.\nDi particolare interesse antropologico \u00e8 la processione del Crocifisso chiamato U' Signuri ra Marina che, il 3 maggio, lascia il paese marittimo dopo che il sacerdote benedice il paese, la sua popolazione e le barche dei pescatori, per essere portato in processione sino a Caronia, a cui segue la benedizione rituale dei campi e l'invocazione per un buon raccolto. Il 14 settembre, festa dell'Esaltazione della Santa Croce, U' Signuri ra Marina viene ricondotto sulla costa con un'ennesima liturgia processionale.\nFino a qualche decennio fa le due processioni erano eventi di folkloristici \"scontri\" tra i ragazzi delle due entit\u00e0 abitative."}
{"id": "2232310", "revid": "1305772", "url": "https://it.wikipedia.org/wiki?curid=2232310", "title": "Cambundi-Catembo", "text": "Cambundi-Catembo \u00e8 una municipalit\u00e0 dell'Angola appartenente alla provincia di Malanje. Ha 59.314 abitanti (stima del 2006) ed una superficie di 16.097\u00a0km\u00b2.\nIl capoluogo \u00e8 Cambundi-Catembo."}
{"id": "2232312", "revid": "1305772", "url": "https://it.wikipedia.org/wiki?curid=2232312", "title": "Cangandala", "text": "Cangandala \u00e8 una municipalit\u00e0 dell'Angola appartenente alla provincia di Malanje. Ha 32.236 abitanti (stima del 2006) ed una superficie di 6.961\u00a0km\u00b2.\nIl capoluogo \u00e8 Cangandala."}
{"id": "2232314", "revid": "1543377", "url": "https://it.wikipedia.org/wiki?curid=2232314", "title": "Kiwaba-Nzoji", "text": "Kiwaba-Nzoji \u00e8 una municipalit\u00e0 dell'Angola appartenente alla provincia di Malanje. Ha 48.348 abitanti (stima del 2006) ed una superficie di 3.019\u00a0km\u00b2.\nIl capoluogo \u00e8 Kiwaba-Nzoji."}
{"id": "2232316", "revid": "1543377", "url": "https://it.wikipedia.org/wiki?curid=2232316", "title": "Kunda-dia-Baze", "text": "Kunda-dia-Baze \u00e8 una municipalit\u00e0 dell'Angola appartenente alla provincia di Malanje. Ha 30.947 abitanti (stima del 2006) ed una superficie di 5.098\u00a0km\u00b2.\nIl capoluogo \u00e8 Kunda-dia-Baze."}
{"id": "2232317", "revid": "1543377", "url": "https://it.wikipedia.org/wiki?curid=2232317", "title": "Luquembo", "text": "Luquembo \u00e8 una municipalit\u00e0 dell'Angola appartenente alla provincia di Malanje. Ha 32.236 abitanti (stima del 2006) ed una superficie di 10.971\u00a0km\u00b2.\nIl capoluogo \u00e8 Luquembo."}
{"id": "2232319", "revid": "1543377", "url": "https://it.wikipedia.org/wiki?curid=2232319", "title": "Malanje (municipio)", "text": "Malanje \u00e8 una municipalit\u00e0 dell'Angola appartenente alla Provincia di Malanje. Ha 221.785 abitanti (stima del 2006) ed una superficie di 2.422 km\u00b2.\nIl capoluogo \u00e8 Malanje."}
{"id": "2232320", "revid": "1543377", "url": "https://it.wikipedia.org/wiki?curid=2232320", "title": "Marimba (municipio)", "text": "Marimba \u00e8 una municipalit\u00e0 dell'Angola appartenente alla provincia di Malanje. Ha 30.947 abitanti (stima del 2006) ed una superficie di 6.040\u00a0km\u00b2.\nIl capoluogo \u00e8 Marimba."}
{"id": "2232321", "revid": "2110845", "url": "https://it.wikipedia.org/wiki?curid=2232321", "title": "Massimo Bucchi", "text": "Nel 1960 \u00e8 cronista di nera all'Avanti di Roma, passando poi alla cultura e agli interni. Di questo periodo le sue prime vignette pubblicate. Lascia il giornale nel 1964 per dedicarsi alla grafica.\nDal 1965 \u00e8 art director dell'agenzia Rpr di Roma. Disegna per aziende del gruppo Iri. Progetta riviste e pubblicit\u00e0. Cura la grafica del padiglione Italsider della Fiera di Milano disegnato dallo studio Albini.\nNel 1968 si trasferisce alla Mondadori di Verona, dove studia progetti di coedizioni internazionali da presentare alla Fiera di Francoforte.\nDal 1971 \u00e8 a Firenze nel gruppo Giunti, dove realizza lavori per il Centro Internazionale del Libro. Pubblica un libro illustrato per bambini \"Roma Story\", nel 1973. Il libro \u00e8 stato ristampato da Giunti nel 2002. Nel 1973 Bucchi \u00e8 a Roma, nel gruppo Iri-Italstat, Realizza lavori pubblicitari e marchi per aziende del gruppo. \nNel 1976 lascia l'Iri per entrare a Repubblica. Responsabile del settore grafico dal 1978, disegna anche vignette per le pagine economiche e culturali e copertine per gli inserti del giornale (Weekend, Cartellone, Dossier, Mercurio).\nDalla fine degli anni settanta la sua vignetta politica esce quotidianamente sulla pagina degli editoriali. Nel 1982 Bucchi diventa responsabile di Satyricon, inserto su cui scrive e disegna, che dirige per sei anni. Dal 1983 al 1987 scrive e disegna satira, come inviato, sull'inserto di Repubblica per la Mostra del Cinema di Venezia.\nSuoi i progetti internet di Repubblica.it e di Repubblica Arte del 1997, ultimi lavori grafici per il giornale.\nSu Repubblica Bucchi disegna la vignetta quotidiana della pagina dei commenti, una pagina settimanale per il Venerd\u00ec e una per l'inserto Affari e Finanza. Dal 1983 al 1987 tiene una rubrica satirico sportiva sul campionato di calcio, Diverso Parare, oltre a una vignetta sportiva settimanale.\nIn televisione, nella stagione 1986-87, disegna in diretta una vignetta settimanale per \"La Domenica Sportiva\" condotta da Sandro Ciotti; ripete l'esperienza nei due anni seguenti per il programma \"Parlamento In\", in onda su Retequattro. \n\u00c8 fra gli sceneggiatori dei film \"La carne\" e \"Diario di un vizio\" diretti da Marco Ferreri. In tutte e due le pellicole Bucchi figura anche come attore nella parte di un prete.\nTra i premi il Premiolino (1982), due volte il Premio Forte dei Marmi (1987 e 1991, il premio della Biennale di Tolentino alla carriera (2005), il Premio Giusti (2006), il premio Galantara (2007 e 2012).\nNumerose mostre di vignette, tra le quali una a Palazzo San Giorgio di Genova nel 2001. Suoi poster artistici esposti in una mostra personale catalogata nell'ambito del premio Suzzara. Altre opere esposte al Palazzo Pretorio di Certaldo. A Roma una mostra insieme a Fabio Mauri alla Galleria AAM nel 2001."}
{"id": "2232324", "revid": "1543377", "url": "https://it.wikipedia.org/wiki?curid=2232324", "title": "Massango", "text": "Massango \u00e8 una municipalit\u00e0 dell'Angola appartenente alla provincia di Malanje. Ha 41.262 abitanti (stima del 2006) ed una superficie di 7.899\u00a0km\u00b2.\nIl capoluogo \u00e8 Massango."}
{"id": "2232325", "revid": "1543377", "url": "https://it.wikipedia.org/wiki?curid=2232325", "title": "Mucari-Caculama", "text": "Mucari-Caculama \u00e8 una municipalit\u00e0 dell'Angola appartenente alla provincia di Malanje. Ha 27.079 abitanti (stima del 2006).\nIl capoluogo \u00e8 Mucari-Caculama."}
{"id": "2232327", "revid": "1543377", "url": "https://it.wikipedia.org/wiki?curid=2232327", "title": "Quela", "text": "Quela \u00e8 una municipalit\u00e0 dell'Angola appartenente alla provincia di Malanje. Ha 79.946 abitanti (stima del 2006) ed una superficie di 5.830\u00a0km\u00b2.\nIl capoluogo \u00e8 Quela."}
{"id": "2232330", "revid": "1305772", "url": "https://it.wikipedia.org/wiki?curid=2232330", "title": "Bembe", "text": "Bembe \u00e8 una municipalit\u00e0 dell'Angola appartenente alla provincia di U\u00edge. Ha 48.672 abitanti (stima del 2006).\nIl capoluogo \u00e8 Bembe."}
{"id": "2232333", "revid": "1305772", "url": "https://it.wikipedia.org/wiki?curid=2232333", "title": "Buengas", "text": "Buengas \u00e8 una municipalit\u00e0 dell'Angola appartenente alla provincia di U\u00edge. Ha 78.286 abitanti (stima del 2006).\nIl capoluogo \u00e8 Buengas."}
{"id": "2232336", "revid": "1305772", "url": "https://it.wikipedia.org/wiki?curid=2232336", "title": "Bungo", "text": "Bungo \u00e8 una municipalit\u00e0 dell'Angola appartenente alla provincia di U\u00edge. Ha 44.362 abitanti (stima del 2006).\nIl capoluogo \u00e8 Bungo."}
{"id": "2232337", "revid": "1543377", "url": "https://it.wikipedia.org/wiki?curid=2232337", "title": "Damba", "text": "Damba \u00e8 una municipalit\u00e0 dell'Angola appartenente alla provincia di U\u00edge. Ha 131.525 abitanti (stima del 2006).\nIl capoluogo \u00e8 Damba."}
{"id": "2232339", "revid": "1543377", "url": "https://it.wikipedia.org/wiki?curid=2232339", "title": "Kangola", "text": "Kangola \u00e8 una municipalit\u00e0 dell'Angola appartenente alla provincia di U\u00edge. Ha 104.383 abitanti (stima del 2006).\nIl capoluogo \u00e8 Kangola."}
{"id": "2232340", "revid": "1543377", "url": "https://it.wikipedia.org/wiki?curid=2232340", "title": "Maquela do Zombo", "text": "Maquela do Zombo \u00e8 una municipalit\u00e0 dell'Angola appartenente alla provincia di U\u00edge. Ha 247.446 abitanti (stima del 2006).\nIl capoluogo \u00e8 Maquela do Zombo."}
{"id": "2232342", "revid": "1543377", "url": "https://it.wikipedia.org/wiki?curid=2232342", "title": "Milunga", "text": "Milunga \u00e8 una municipalit\u00e0 dell'Angola appartenente alla provincia di U\u00edge. Ha 83.445 abitanti (stima del 2006).\nIl capoluogo \u00e8 Milunga."}
{"id": "2232344", "revid": "1543377", "url": "https://it.wikipedia.org/wiki?curid=2232344", "title": "Mucaba", "text": "Mucaba \u00e8 una municipalit\u00e0 dell'Angola appartenente alla provincia di U\u00edge. Ha 88.725 abitanti (stima del 2006).\nIl capoluogo \u00e8 Mucaba."}
{"id": "2232347", "revid": "1305772", "url": "https://it.wikipedia.org/wiki?curid=2232347", "title": "Negage", "text": "Negage \u00e8 una municipalit\u00e0 dell'Angola appartenente alla provincia di U\u00edge. Ha 231.326 abitanti (stima del 2006).\nIl capoluogo \u00e8 Negage."}
{"id": "2232348", "revid": "1543377", "url": "https://it.wikipedia.org/wiki?curid=2232348", "title": "Puri (municipio)", "text": "Puri \u00e8 una municipalit\u00e0 dell'Angola appartenente alla provincia di U\u00edge. Ha 548.005 abitanti (stima del 2006).\nIl capoluogo \u00e8 Puri."}
{"id": "2232350", "revid": "1543377", "url": "https://it.wikipedia.org/wiki?curid=2232350", "title": "Quimbele", "text": "Quimbele \u00e8 una municipalit\u00e0 dell'Angola appartenente alla provincia di U\u00edge. Ha 160.370 abitanti (stima del 2006).\nIl capoluogo \u00e8 Quimbele."}
{"id": "2232351", "revid": "1543377", "url": "https://it.wikipedia.org/wiki?curid=2232351", "title": "Quitexe", "text": "Quitexe \u00e8 una municipalit\u00e0 dell'Angola appartenente alla provincia di U\u00edge. Ha 28.862 abitanti (stima del 2006).\nIl capoluogo \u00e8 Quitexe."}
{"id": "2232352", "revid": "1543377", "url": "https://it.wikipedia.org/wiki?curid=2232352", "title": "Sanza Pombo", "text": "Sanza Pombo \u00e8 una municipalit\u00e0 dell'Angola appartenente alla provincia di U\u00edge. Ha 13.882 abitanti (stima del 2006).\nIl capoluogo \u00e8 Sanza Pombo."}
{"id": "2232353", "revid": "1543377", "url": "https://it.wikipedia.org/wiki?curid=2232353", "title": "Songo", "text": "Songo \u00e8 una municipalit\u00e0 dell'Angola appartenente alla provincia di U\u00edge. Ha 548.853 abitanti (stima del 2006).\nIl capoluogo \u00e8 Songo."}
{"id": "2232354", "revid": "1543377", "url": "https://it.wikipedia.org/wiki?curid=2232354", "title": "U\u00edge (municipio)", "text": "U\u00edge \u00e8 una municipalit\u00e0 dell'Angola appartenente alla Provincia di U\u00edge. Ha 222.674 abitanti (stima del 2006).\nIl capoluogo \u00e8 U\u00edge."}
{"id": "2232356", "revid": "1573940", "url": "https://it.wikipedia.org/wiki?curid=2232356", "title": "Autostrada A51 (Italia)", "text": " "}
{"id": "2232357", "revid": "1543377", "url": "https://it.wikipedia.org/wiki?curid=2232357", "title": "Bilancio (fenomeni di trasporto)", "text": "Nell'ambito dei fenomeni di trasporto, per bilancio si intende una relazione che intercorre tra i flussi entranti ed uscenti di una certa grandezza fisica in esame, la quantit\u00e0 che viene ad essere generata o distrutta e la quantit\u00e0 accumulata, riferendosi ad un intervallo di tempo e ad un dato volume che contiene il sistema fisico in esame.\nPer impostare un bilancio bisogna definire i seguenti elementi (chiariti in seguito):\nInoltre, nel caso di sistemi in cui siano presenti pi\u00f9 fasi, bisogna anche precisare durante il bilancio a quale \"fase\" \u00e8 riferito il bilancio o se \u00e8 riferito all'intero sistema.\nDescrizione.\nFormulazione generale.\nIl termine \"bilancio\" si riferisce a fenomeni di natura diversa (quali trasporto di materia, di calore e di quantit\u00e0 di moto), ma che condividono la stessa formulazione matematica.\nInfatti, nel caso pi\u00f9 generale, avendo fissato un dato volume di controllo (in inglese \"control volume\", o CV) e un dato intervallo di tempo durante il quale effettuare il bilancio, il bilancio di una grandezza fisica si esprime nel seguente modo:\nIn cui:\nLa formula precedente pu\u00f2 essere scritta anche nel seguente modo:\nin cui l'ultimo termine \u00e8 stato diviso in due contributi distinti, per cui in quest'ultimo caso per \"generazione\" si intende non pi\u00f9 la differenza tra quantit\u00e0 creata e quantit\u00e0 distrutta, bens\u00ec il solo contributo della creazione.\nLe regioni all'interno del volume di controllo in cui viene ad essere generata la grandezza fisica vengono detti \"fonti\" (o \"sorgenti\"), mentre le regioni all'interno del volume di controllo in cui viene consumata la grandezza fisica vengono detti \"pozzi\".\nI termini che sono stati definiti sopra possono essere particolarizzati a seconda della natura del fenomeno fisico trattato: si pu\u00f2 parlare ad esempio di \"sorgente di calore\", \"consumo di materia\" o \"creazione di entropia\".\nConvenzioni sui segni.\nNella formulazione del bilancio visto sopra si hanno i seguenti segni:\nIn altri ambiti di studio, invece, la notazione sui segni \u00e8 differente da quella sopra riportata, per cui bisogna aggiungere un segno \"-\" per riportarsi ai segni come riportati sopra.\nIn particolare, in presenza di un simbolo di differenza finita (\u0394), di un gradiente (\u2207), di una derivata prima o di una derivata parziale prima, i segni vanno corretti, in quanto per definizione la variazione viene calcolata tra l'uscita e l'entrata, per cui:\nquindi le quantit\u00e0 precedute dai simboli \"\u0394\" e \"\u2207\" sono invertite di segno. Questo non accade invece nel caso del laplaciano (\u2207\u00b2), in quanto si hanno due inversioni di segno, per cui il segno rimane inalterato.\nEsempi.\nNell'equazione di Navier-Stokes (che viene formulata a partire da bilanci di quantit\u00e0 di moto e di materia):\nsenza soffermarci sul significato dei simboli, vediamo che il termine al secondo membro formula_3 \u00e8 stato cambiato di segno, mentre i termini successivi, in cui sono presenti i due operatori Nabla, hanno mantenuto il segno positivo.\nAllo stesso modo, la prima legge di Fick della diffusione (che viene formulata a partire da bilanci di materia) presenta un segno \"-\" per questo motivo:\nVolume di controllo.\nIl volume di controllo viene scelto in base al tipo di studio che si vuole effettuare. Esso pu\u00f2 essere fisso nello spazio oppure mobile, e pu\u00f2 anche variare nel tempo le proprie dimensioni, la propria forma e la propria composizione chimica.\nPer definire il volume di controllo possiamo inoltre riferirci ad un'ottica lagrangiana o ad un'ottica euleriana.\nLa superficie che delimita il volume di controllo \u00e8 detta \"contorno\" del sistema, e attraverso di essa (o porzioni di essa) avvengono gli scambi delle grandezze fisiche tra il sistema e l'ambiente (ovvero i termini che abbiamo chiamato \"entrata\" e \"uscita\").\nTipi di bilanci.\nA seconda della grandezza fisica che vogliamo studiare, si possono formulare i seguenti bilanci:\nI bilanci possono essere espressi in termini differenziali se si fa riferimento a intervalli di tempo e volumi di controllo infinitesimi. Dall'integrazione dei bilanci in termini differenziali si ricavano i bilanci in termini finiti, cio\u00e8 relativi ad una determinata porzione dello spazio e un determinato intervallo di tempo.\nBilancio di materia.\nIl bilancio di materia pu\u00f2 essere riferito a qualsiasi particella elementare, a elementi chimici, a sostanze chimiche oppure a correnti materiali (cio\u00e8 fluidi o materia granulare in movimento).\nNel caso in cui una corrente o un sistema sia costituito da pi\u00f9 fasi, si pu\u00f2 effettuare un bilancio di materia dell'intero sistema oppure riferirsi ad una sola fase (si parler\u00e0 quindi ad esempio di \"bilancio di materia per la fase liquida\", \"bilancio di materia per la fase gassosa\" o \"bilancio di materia per la fase dispersa\").\nNei bilanci di materia si fa spesso uso di una cosiddetta \"base di calcolo\", ovvero ci si riferisce ad una determinata quantit\u00e0 di massa, ad esempio si pu\u00f2 effettuare il bilancio di materia di un serbatoio idrico con una corrente in entrata e una corrente in uscita prendendo come base di calcolo 1 chilogrammo di acqua entrante. In questa maniera, le altre quantit\u00e0 sono riferite alla base di calcolo scelta.\nUna volta che si \u00e8 scelto una base di calcolo e si \u00e8 risolto il bilancio di materia, non \u00e8 necessario risolvere nuovamente il bilancio se ci occorre riferirci ad una nuova base di calcolo, ma \u00e8 sufficiente moltiplicare i risultati ottenuti per un opportuno fattore moltiplicativo (dato dal rapporto tra la nuova base di calcolo e la vecchia base di calcolo). Per l'esempio precedente, scegliendo come nuova base di calcolo 2 chilogrammi di acqua entrante, \u00e8 sufficiente moltiplicare per 2 le quantit\u00e0 di materia ottenute in precedenza.\nEsempio pratico.\nConsideriamo un bilancio di materia prendendo in considerazione un sistema comune a tutti: una vasca d'acqua.\nPrendiamo come volume di controllo il volume racchiuso tra le pareti interne della vasca e un piano orizzontale che abbia quota pari al bordo della vasca.\nIl bilancio di materia verr\u00e0 svolto sull'acqua (cio\u00e8 sulla fase liquida).\nPrendiamo inoltre come tempo di osservazione il tempo compreso tra gli istanti t e (t+\u0394t), per cui il bilancio di materia sar\u00e0 riferito all'intervallo di tempo \u0394t.\nSe indichiamo con h l'altezza della massa liquida, tra il tempo t e (t+\u0394t) si avr\u00e0 un innalzamento della massa d'acqua pari a h|(t+\u0394t) - h|t, che corrisponde ad una variazione di volume pari a V|(t+\u0394t) - V|t e ad una variazione della massa d'acqua pari a m|(t+\u0394t) - m|t. Questa variazione di massa corrisponde al termine di accumulo.\nNella vasca entrer\u00e0 dell'acqua dal rubinetto, e questo sar\u00e0 il termine di massa entrata, pari a min|(t+\u0394t) - min|t.\nSe la vasca non \u00e8 tappata, dalla vasca uscir\u00e0 dal tubo di scarico dell'acqua, e questo sar\u00e0 il termine di massa uscita, pari a mout|(t+\u0394t) - mout|t.\nInoltre, siccome non avvengono reazioni chimiche che producono acqua all'interno della vasca, il termine di generazione \u00e8 nullo.\nIl bilancio di materia \u00e8 quindi:\nQuindi se in un certo intervallo di tempo la differenza tra acqua entrata e acqua uscita \u00e8 positiva, la vasca si star\u00e0 riempiendo, mentre se la differenza tra acqua entrata e acqua uscita \u00e8 negativa, la vasca si star\u00e0 svuotando. In pratica, a seconda di quanto apriamo il rubinetto possiamo regolare l'acqua contenuta nella vasca.\nSe invece tappiamo il tubo di scarico della vasca, il termine di uscita sar\u00e0 nullo, ovvero:\nin questa condizione l'accumulo \u00e8 sempre positivo, ovvero la vasca si andr\u00e0 riempiendo sempre di pi\u00f9.\nStato stazionario.\nNell'esempio trattato, lo stato stazionario, che corrisponde all'annullamento del termine di accumulo, si realizza quando il livello di acqua nella vasca \u00e8 costante, quindi se il fondo non \u00e8 tappato, in condizioni stazionarie si ha:\ncio\u00e8 l'acqua entrata eguaglia l'acqua uscita.\nSe invece il fondo \u00e8 tappato, in condizioni di stato stazionario, abbiamo:\novvero il livello di acqua contenuta nella vasca rimane costante se la portata di acqua in entrata \u00e8 nulla (cio\u00e8 se il rubinetto \u00e8 chiuso).\nIl fatto che allo stato stazionario il livello di acqua nella vasca \u00e8 costante non vuol dire che l'acqua non entra e non esce dal sistema, ma che la quantit\u00e0 di acqua nel sistema \u00e8 sempre costante.\nPer fare un altro esempio pratico, consideriamo il caso di un autobus che viaggi sempre pieno (facendo l'ipotesi che nessuno viaggi in piedi): il numero di posti a sedere nell'autobus \u00e8 sempre lo stesso, ma anche se il numero di passeggeri che entrano e che escono dall'autobus fosse sempre uguale, le persone sarebbero sempre diverse, in quanto ad ogni fermata i passeggeri che scendono non risalgono pi\u00f9 sull'autobus (o almeno non nella stessa ora).\nIl significato di bilancio di materia delle reazioni chimiche.\nLe reazioni chimiche vengono ad essere rappresentate da una espressione in cui a sinistra sono presenti i reagenti e a destra i prodotti. Ad esempio una reazione chimica pu\u00f2 essere scritta nel modo seguente:\nin cui \"A\" e \"B\" sono i composti reagenti, mentre \"C\" e \"D\" sono i composti prodotti. A ciascuna specie chimica \u00e8 affiancato un cosiddetto coefficiente stechiometrico, nel nostro caso: \"a\", \"b\", \"c\" e \"d\". Inoltre le specie chimiche sono indicate ad esempio tramite la cosiddetta formula bruta, che mette in evidenza le quantit\u00e0 di atomi presenti nella singola specie chimica. Ad esempio \"CO2\" (che \u00e8 la formula bruta dell'anidride carbonica) indica 1 atomo di carbonio e 2 atomi di ossigeno.\nL'espressione di una reazione chimica costituisce quindi un vero e proprio bilancio di materia sotto le seguenti ipotesi:\nBilancio di energia.\nUn bilancio di energia pu\u00f2 contenere una moltitudine di termini, a seconda del tipo di energia che si considera, ad esempio: energia cinetica, energia potenziale, energia potenziale gravitazionale, energia chimica, energia nucleare.\nSono particolari bilanci di energia i bilanci di calore, i bilanci di entropia, e i bilanci di entalpia.\nIl primo principio della termodinamica si pu\u00f2 ricavare da un bilancio di energia.\nI bilanci e le leggi di conservazione.\nL'applicazione dei bilanci ad un sistema generico di un problema fisico di una determinata natura d\u00e0 luogo alle leggi di conservazione, tra cui:\nL'importanza dei bilanci nel campo dell'ingegneria.\nL'applicazione dei bilanci a dei sistemi specifici di un problema di tipo ingegneristico determinato d\u00e0 luogo alle cosiddette equazioni di progetto, che possono descrivere ad esempio il comportamento di una determinata apparecchiatura chimica (ad esempio: colonna di distillazione, reattore chimico, cristallizzatore, turbina o scambiatore di calore). A seconda che all'interno dell'apparecchiatura in questione avvenga trasporto di calore, di materia, di quantit\u00e0 di moto, o altro, si dovranno scrivere pi\u00f9 bilanci, ciascuno relativo al tipo di fenomeno fisico che avviene nel sistema, prima di ricavare l'equazione di progetto relativa all'apparecchiatura.\nEsempio.\nI bilanci di materia e di energia possono essere utilizzati per ricavare l'equazione di progetto di una torre di raffreddamento. Nello schema della torre di raffreddamento rappresentato qui a lato, si hanno due flussi entranti (uno di liquido e uno di vapore) e 2 flussi uscenti (uno di liquido e uno di vapore).\nSi pu\u00f2 impostare un bilancio di materia globale dell'intera apparecchiatura oppure un bilancio di materia in termini differenziali, considerando una parte della colonna di altezza infinitesima \"dz\".\nInoltre il bilancio di materia pu\u00f2 essere svolto su entrambi i componenti (liquido e vapore) oppure su uno solo dei due componenti. In ogni caso solo 2 di questi bilanci saranno indipendenti, mentre la terza equazione sar\u00e0 linearmente dipendente dalle altre due.\nIn questo esempio il volume di controllo scelto per la determinazione dell'equazione di progetto \u00e8 fisso nello spazio."}
{"id": "2232366", "revid": "290948", "url": "https://it.wikipedia.org/wiki?curid=2232366", "title": "Colonna di raffreddamento", "text": ""}
{"id": "2232369", "revid": "290948", "url": "https://it.wikipedia.org/wiki?curid=2232369", "title": "Bilancio di materia", "text": ""}
{"id": "2232370", "revid": "61938519", "url": "https://it.wikipedia.org/wiki?curid=2232370", "title": "Bilancio di energia", "text": ""}
{"id": "2232376", "revid": "416175", "url": "https://it.wikipedia.org/wiki?curid=2232376", "title": "Computer all-in-one", "text": "L'all-in-one computer o computer all-in-one (ellissi molto utilizzata: \"all-in-one\") \u00e8 una tipologia di computer desktop che si contraddistingue per avere l'unit\u00e0 centrale e altre componenti, come tastiera e display, uniti in un unico blocco.\n\u00c8 un computer progettato quasi sempre con la finalit\u00e0 di offrire ingombri ridotti, e spesso fornisce anche l'occasione di realizzare forme particolari. I vantaggi di questa tipologia di computer sono spesso il fatto che dispongono di un grande schermo, e da come sono realizzati assomigliano molto pi\u00f9 un computer desktop che un normale computer portatile. Questo genere di computer divenne popolare in seguito alla pubblicazione da parte della Apple dei suoi prodotti, che ha inaugurato il mercato con il suo iMac e poi seguiti da LG e Lenovo.\nIl termine \"computer all-in-one\".\n\"All-in-one\" \u00e8 una parola composta mutuata dall'inglese che in italiano significa \"tutto in uno\". \"Computer all-in-one\" vuole quindi essere un riferimento al fatto che tutte le componenti principali del computer desktop formano un unico blocco. Negli all-in-one attuali l'unica componente discriminante \u00e8 il display. Attualmente infatti un computer desktop comprende sempre anche un mouse e una tastiera. Il mouse per\u00f2 non forma mai un unico blocco con l'unit\u00e0 centrale (al massimo \u00e8 collegato ad essa via cavo). La tastiera invece pu\u00f2 essere o non essere implementata in modo da formare un unico blocco con l'unit\u00e0 centrale. Ma anche quando non forma un unico blocco con l'unit\u00e0 centrale, se il display forma un unico blocco con l'unit\u00e0 centrale, si parla comunque di computer all-in-one. Al contrario, se la tastiera forma un unico blocco con l'unit\u00e0 centrale e il display no (come ad esempio nell'Apple II), non si parla di computer all-in-one.\nDescrizione.\nNel computer all-in-one il display pu\u00f2 essere incorporato nell'unit\u00e0 centrale (come ad esempio nell'iMac G3) oppure non essere incorporato nell'unit\u00e0 centrale (come ad esempio nell'iMac G4). La prima soluzione \u00e8 la pi\u00f9 diffusa.\nInoltre, come detto, l'unit\u00e0 centrale e la tastiera del computer all-in-one possono formare o non formare un unico blocco. Quando la tastiera e l'unit\u00e0 centrale formano un unico blocco, normalmente la tastiera \u00e8 incorporata nell'unit\u00e0 centrale (come ad esempio nel Commodore PET).\nLe soluzioni per integrare materialmente il blocco computazionale al monitor sono essenzialmente due:\nRispetto ad un passato anche recente, data la miniaturizzazione sempre pi\u00f9 estrema, ambo le soluzioni spesso non fanno neppure pensare che trattati si un PC o un Mac di tipo all in one (cio\u00e8 un desktop non di tipo tower).\nUn moderno computer all-in-one (al pari di un moderno computer desktop) normalmente ha massimo due periferiche esterne: un mouse e una tastiera. Il mouse si presenta sempre come periferica esterna in quanto non risiede mai all'interno del case del computer. La tastiera invece pu\u00f2 essere implementata sia come periferica interna (quando \u00e8 incorporata nell'unit\u00e0 centrale) che come periferica esterna (quando forma un unico bloco con l'unit\u00e0 centrale ma non \u00e8 incorporata nell'unit\u00e0 centrale, oppure quando non forma un unico blocco con l'unit\u00e0 centrale ed \u00e8 collegata ad essa solo via cavo o via onde radio).\nVendute separatamente dal computer all-in-one sono disponibilit\u00e0 sul mercato periferiche esterne di ogni tipo. Pi\u00f9 rara invece \u00e8 la disponibilit\u00e0 sul mercato di periferiche interne per il computer all-in-one in quanto, come detto, il computer all-in-one \u00e8 un computer normalmente dall'ingombro ridotto, quindi che non ha molto spazio libero per periferiche interne aggiuntive.\nPer quanto riguarda le forme dei computer all-in-one, nel corso dei decenni i designer hanno dato sfogo a tutta la loro inventiva: le forme dei computer all-in-one sono le pi\u00f9 varie. Si pu\u00f2 comunque trovare un denominatore comune: la ricerca di linee (e di materiali) sempre pi\u00f9 eleganti e raffinate, che possono rendere l'all-in-one anche un oggetto di arredamento. Tale ricerca si \u00e8 accentuata negli anni Duemila e ha avuto l'Apple (con la famiglia iMac) tra i produttori pi\u00f9 attivi.\nVantaggi e svantaggi.\nIl principale vantaggio del computer all-in-one, rispetto al computer desktop tradizionale con unit\u00e0 centrale e display non uniti in un unico blocco, \u00e8 l'ingombro ridotto: pu\u00f2 essere la scelta ideale per chi ha poco spazio dove sistemare il computer desktop.\nIl principale svantaggio \u00e8 invece l'espandibilit\u00e0: per molti modelli non \u00e8 possibile aggiungere hardware al computer all-in-one in altro modo, come scheda video o scheda audio pi\u00f9 performanti, un processore pi\u00f9 potente, o un disco fisso pi\u00f9 capiente. Ci\u00f2 comporta una pi\u00f9 rapida obsolescenza del prodotto. La RAM invece pu\u00f2 essere espansa entro un certo limite.\nEsempi.\nEsempi di computer all-in-one sono i seguenti:"}
{"id": "2232377", "revid": "486946", "url": "https://it.wikipedia.org/wiki?curid=2232377", "title": "Stampante all-in-one", "text": ""}
{"id": "2232386", "revid": "339392", "url": "https://it.wikipedia.org/wiki?curid=2232386", "title": "Desktop (computer)", "text": ""}
{"id": "2232389", "revid": "154639", "url": "https://it.wikipedia.org/wiki?curid=2232389", "title": "Riflessione (filosofia)", "text": "La riflessione, secondo Aristotele e gli aristotelici, si ha quando l'intelletto non solo conosce ma \u00e8 consapevole, sa, di conoscere.\nFilosofia antica.\nSe conoscere riguarda ogni atto intellettuale, il sapere di conoscere, una specie di secondo grado del conoscere, si verifica quando l'intelletto pone come oggetto di analisi conoscitiva se stesso e, come dicono gli scolastici, si ha la \u00abseconda intenzione\u00bb.\nSeguendo le concezioni neoplatoniche, gli scolastici concordano sulla possibilit\u00e0 che ha l'intelletto di riflettere su se stesso poich\u00e9 questa operazione pu\u00f2 essere assunta come un segno della sua struttura spirituale.\nLocke.\nNella filosofia moderna, John Locke parla di riflessione a proposito delle modalit\u00e0 secondo cui avviene la conoscenza. Le idee infatti possono provenire dai dati esterni tramite le sensazioni oppure sono opera della riflessione che agisce come senso interno che riguarda gli atti mentali del dubitare, credere, ragionare, avere emozioni, sentimenti ecc.\nHume.\nPer David Hume la riflessione ripropone nell'intelletto quelle \u00abimpressioni\u00bb (immagini ed emozioni) che si sono avute empiricamente in modo immediato: si originano cos\u00ec le \u00abidee\u00bb, una sorta di risonanza pi\u00f9 o meno forte ed incisiva, a seconda del grado di intensit\u00e0 delle impressioni rispetto alle quali le idee hanno minore validit\u00e0 conoscitiva.\nKant.\nPer Kant si deve operare una distinzione tra\nAffinch\u00e9 le relazioni siano colte nel loro giusto senso occorre per\u00f2 mettere in atto una precedente distinzione tra le cose fenomeniche, appartenenti al mondo sensibile, e le cose generate dallo stesso intelletto. Se non si fa questa distinzione si incorre nell'errore di \u00abintellettualizzazione dei fenomeni\u00bb cos\u00ec come \u00e8 avvenuto con Leibniz.\nQuesti infatti secondo il principio dell'\"identit\u00e0 degli indiscernibili\" afferma che \n- due cose che non hanno nessuna differenza interna sono indistinguibili, sono una cosa sola\n- questo Leibniz lo pu\u00f2 sostenere, secondo la relazione di identit\u00e0 e diversit\u00e0, solo perch\u00e9 ha operato intellettualmente\n- ma, obietta Kant, anche se intellettualmente le due cose sono indistinguibili, queste rimangono due, e non sono una cosa sola, se ciascuna di esse occupa uno spazio diverso dall'altra\n- e questo \u00e8 quello che mi dimostra la distinzione fenomenica delle cose, la sensibilit\u00e0, a cui appartiene lo spazio.\nIdealismo.\nPer Fichte la riflessione si verifica quando l'Io pensa se stesso come un oggetto estraneo a s\u00e9 non comprendendo che l'oggetto, il non-Io \u00e8 il risultato dell'autoproduzione, del momento primigenio in cui l'Io pone se stesso.\nHegel condivide la concezione di Fichte rilevando come l'\u00abintelletto riflettente\u00bb separi soggetto e oggetto che la \u00abragione\u00bb mostra uniti.\nLa considerazione del soggetto come in contrasto con l'oggetto \u00e8 il risultato del modo comune di sentire, della mentalit\u00e0 scientifica e della metafisica.\nTuttavia, osserva Hegel, la riflessione acquista un significato accettabile e apprezzabile quando si pensi che la riflessione \u00e8 anche la situazione che caratterizza i concetti puri in coppia e in contrapposizione tra loro in una posizione di positivo e negativo: nel positivo dell'uno vi \u00e8 anche il negativo dell'altro in una unit\u00e0 superiore ai due nell'immanenza reciproca degli opposti ; cosicch\u00e9 a questo punto l'intelletto astratto sar\u00e0 sostituito dalla superiore ragione. Bisogna quindi distinguere l'intellettualismo astratto dalla ragione in grado di svelare la struttura oggettiva del Logos.\nHusserl.\nPer Edmund Husserl la riflessione si identifica con la coscienza per cui si deve distinguere un momento prefilosofico della riflessione \u00abnaturale\u00bb e quello pi\u00f9 consapevole della riflessione \u00abfenomenologica\u00bb, quando cio\u00e8 la coscienza \u00abmette tra parentesi\u00bb, sospende, il convincimento che il mondo materiale sia trascendente rispetto alla vita della coscienza."}
{"id": "2232391", "revid": "1573940", "url": "https://it.wikipedia.org/wiki?curid=2232391", "title": "Chiesa-oratorio di San Giuseppe (Ligornetto)", "text": "L'oratorio di San Giuseppe, precedentemente (e fino al XVIII secolo) dedicato alla Madonna, \u00e8 un edificio religioso attestato sin dall'844 a Mendrisio, nel quartiere di Ligornetto.\nStoria.\nCitato come edificio consacrato alla Madonna a partire dal IX secolo, l'oratorio sorge su un precedente insediamento romano, testimoniato dal ritrovamento, avvenuto in due riprese nel XX secolo (fra il 1936 e il 1937 e poi nel 1973), di sepolture dell'epoca. L'edificio, tuttavia, \u00e8 stato profondamente modificato nel corso dei secoli: l'attuale struttura viene fatta risalire al XVI secolo, ma ulteriori modifiche e ampliamenti (fra i quali va citata la realizzazione, intorno al 1660, della cappella di Sant'Antonio da Padova), sono posteriori. Nel 1897 la facciata venne ridipinta, modificando gli affreschi tardo-cinquecenteschi preesistenti, poi recuperati in parte nel XXI secolo. Nel 1980 l'edificio sub\u00ec un restauro, che si concentr\u00f2 prevalentemente sul tetto e sui dipinti conservati all'interno. Un ulteriore restauro, curato da Lino Caldelari e rivolto alla cura della facciata, inizi\u00f2 nel 2008: le opere, che puntavano al ripristino dell'affresco secentesco, permisero di recuperarne la cornice originale e di scoprire l'esistenza di un ulteriore affresco, forse trecentesco, riportato alla luce solo in parte.\nDescrizione.\nEsterni.\nL'edificio \u00e8 dotato di una pianta longitudinale, con un coro quadrangolare. La facciata \u00e8 dominata da tre affreschi che rappresentano \"Dio Padre\", l'\"Annunciazione\" e la \"Crocifissione di Ges\u00f9 coi santi Rocco e Sebastiano\" circondato da una cornice: sia quest'ultima che gli affreschi, opera forse di Giovanni Battista Tarilli, furono modificati nel XIX secolo da Silvio Gilardi e si sovrapposero a loro volta a opere la cui datazione risalirebbe al XIV secolo.\nInterni.\nLa copertura della navata \u00e8 a capriate scoperte, mentre la volta del coro \u00e8 botte. L'altare in marmo e stucco, in stile barocco, \u00e8 dotato di frontespizio e presenta decorazioni realizzate in pi\u00f9 tempi: le figure dei \"Profeti Isaia e Zaccaria\" sono cinquecentesche come l'affresco con la \"Madonna in trono coi santi Lorenzo e Stefano\", sorretto da angeli in stucco, che si trova fra le colonne; la scultura che rappresenta l'\"Annunciazione\" e l'\"Assunta\" affrescata sulla parte frontale sono secentesche; il paliotto tripartito col monogramma della Vergine e le formelle che rappresentano i \"Misteri del Rosario\" sono settecentesche; la mensa e il tabernacolo, infine, sono neoclassici. Sui fianchi dell'altare si trovano altri quattro affreschi secenteschi, \"San Fermo\" e \"San Nicola da Tolentino\", nella parte inferiore, e \"San Domenico di Guzm\u00e1n\" e \"Santa Caterina da Siena\", nella parte superiore. La volta, infine, ospita dei tondi, realizzati nel 1930 da Cesarino Rusca, che rappresentano le \"Storie della Vergine e di san Giuseppe\".\nInteressanti anche le balaustre a cartiglio del presbiterio e delle cappelle laterali, opera di Antonio Monzini e della sua bottega risalente al 1741. Il piedritto che si trova a sinistra dell'arco trionfale, invece, ospita un pulpito in stucco dipinto tardo-settecentesco.\nLe cappelle.\nMolto ricche di decorazioni sono anche le cappelle di San Giuseppe e Sant'Antonio da Padova, rispettivamente nella parte destra e in quella sinistra della navata. La prima, con volta a botte stuccata, ospita un altare in marmo disegnato da Giuseppe Salvatore Caresana e realizzato nel 1748 dal Provino, una nicchia con una statua di \"San Giuseppe\" in legno (1723) e una medaglia settecentesca nella volta che rappresenta la \"Gloria del Santo\". La seconda, anch'essa con volta a botte stuccata, ospita invece un altare stuccato, sul quale spiccano le statue di \"San Bonaventura di Bagnoregio\" e \"San Luigi Vescovo\", una nicchia con la statua di \"Sant'Antonio da Padova\" in legno (circa 1920) e diverse tele, fra le quali la \"Via crucis\" (1788), gli \"Evangelisti\" (XVIII secolo) e la \"Santissima Trinit\u00e0\" (anch'essa settecentesca e ispirata allo stile di Giovanni Battista Bagutti). Il frontespizio della cappella conserva inoltre un \"San Francesco d'Assisi\" affrescato, mentre sulla volta si trovano gli affreschi secenteschi \"Angeli reggenti la corona del Rosario\" e \"Miracoli del santo titolare\" e la parete destra ospita un secentesco \"Miracolo del santo\" che rievoca la pittura di Giuseppe Antonio Petrini."}
{"id": "2232392", "revid": "438678", "url": "https://it.wikipedia.org/wiki?curid=2232392", "title": "Entrate", "text": ""}
{"id": "2232393", "revid": "339392", "url": "https://it.wikipedia.org/wiki?curid=2232393", "title": "Bilanci preventivi", "text": ""}
{"id": "2232394", "revid": "28592", "url": "https://it.wikipedia.org/wiki?curid=2232394", "title": "Attivit\u00e0 finanziaria", "text": ""}
{"id": "2232395", "revid": "339392", "url": "https://it.wikipedia.org/wiki?curid=2232395", "title": "Assemblea dei condomini", "text": ""}
{"id": "2232396", "revid": "6923", "url": "https://it.wikipedia.org/wiki?curid=2232396", "title": "Mercedes-Benz SEC", "text": ""}
{"id": "2232397", "revid": "320578", "url": "https://it.wikipedia.org/wiki?curid=2232397", "title": "Cooperative agricole", "text": ""}
{"id": "2232407", "revid": "599013", "url": "https://it.wikipedia.org/wiki?curid=2232407", "title": "Biblioteca di Stato russa", "text": "La Biblioteca di Stato russa (), in precedenza Biblioteca Lenin (), familiarmente Leninka (\u041b\u0435\u0301\u043d\u0438\u043d\u043a\u0430), ha sede a Mosca ed \u00e8 una delle maggiori biblioteche al mondo. In essa sono allogati oltre 47,4 milioni di articoli in 367 lingue.\nStoria.\nVenne costituita originariamente a Pietroburgo nel 1828, quale parte integrante del museo Rumjancev'. Nel 1861 venne trasferita a Mosca. Nel 1915 contava gi\u00e0 circa un milione di volumi e dal 1925 fu intitolata a Lenin. In questa biblioteca venivano poi conservati i libri russi scritti dall'Ottocento in poi. Arriv\u00f2 a contare nel 1980 quasi 25 milioni di opere tra libri, riviste e giornali, raddoppiando nei 20 anni successivi. Esiste una sezione dove si possono ammirare quelli pi\u00f9 rari, scritti prima del 1800."}
{"id": "2232409", "revid": "466539", "url": "https://it.wikipedia.org/wiki?curid=2232409", "title": "Gothaer Waggonfabrik", "text": "Gothaer Waggonfabrik AG, conosciuta semplicemente anche come Gotha o con la sigla GWF, fu una azienda tedesca fondata alla fine del XIX secolo attiva nella produzione di materiale rotabile o ferroviario. Durante la prima e la seconda guerra mondiale, spinta dagli obiettivi e necessit\u00e0 militari dell'Impero tedesco e successivamente della Germania nazista, si convert\u00ec alla produzione di aerei militari.\nDurante la prima guerra mondiale produsse una serie di bombardieri che ebbe molto successo basati su un progetto del 1914 di Oskar Ursinus. A causa delle restrizioni imposte dal trattato di Versailles all'azienda venne impedito di continuare la costruzione di velivoli, tornando a produrre materiale ferroviario, ma riprese la costruzione aeronautica su indicazione del governo nazista. Forse il suo aereo pi\u00f9 famoso fu l'Horten Ho 229, ala volante dotata di motore a getto progettata dai fratelli Horten durante la seconda guerra mondiale ma che non riusc\u00ec mai ad entrare in servizio. Dopo la guerra la fabbrica torn\u00f2 a produrre materiale rotabile nella Germania dell'Est.\nStoria.\n1883\u20131918.\nLe origini della Gothaer Waggonfabrik risalgono all'iniziativa di Fritz Bothmann, precedentemente aggiustatore in un'officina meccanica, che nel 1883 decise di fondare una propria azienda. Con l'entrata di Louis Gl\u00fcck, commerciante, l'azienda mut\u00f2 la propria ragione sociale in \"Fritz Bothmann &amp; Gl\u00fcck Maschinenfabrik &amp; Carussellbau-Anstalt\". Dopo un'iniziale attivit\u00e0 nella realizzazione di giostre a cavallo, dette anche \"caroselli\", l'azienda si cominci\u00f2 a dedicare alla produzione di materiale rotabile, in particolar modo di carri. La notoriet\u00e0 venne per\u00f2 definitivamente acquisita con la produzione di tram, realizzati in 57 esemplari tra il 1898 ed il 1913. In quest'ultimo anno l'azienda mut\u00f2 in una Aktiengesellschaft, ovvero societ\u00e0 anonima, acquisendo la nuova denominazione \"Gothaer Waggonfabrik vormals Fritz Bothmann &amp; Gl\u00fcck AG\" nella quale confluirono nuovi soci nei successivi sette anni di attivit\u00e0. Solo nel 1910 l'azienda acquisir\u00e0 l'ultima e definitiva ragione sociale, la Gothaer Waggonfabrik AG.\nProduzione aeronautica.\nla data si riferisce all'anno del primo volo\nAltri progetti, prototipi o produzioni su licenza:"}
{"id": "2232410", "revid": "116907002", "url": "https://it.wikipedia.org/wiki?curid=2232410", "title": "Taichung", "text": "Taichung (cinese: \u81fa\u4e2d\u5e02 / \u53f0\u4e2d\u5e02, \"pinyin\": \"T\u00e1izh\u014dng Sh\u00ec\") \u00e8 una citt\u00e0 di Taiwan.\n\u00c8 localizzata nella regione centro-occidentale dell'isola di Taiwan. Al 2020 possiede una popolazione di 2.816.667 abitanti, ed \u00e8 la terza citt\u00e0 dell'isola dopo Taipei e Kaohsiung. Il nome significa \"Centro di Taiwan\"."}
{"id": "2232411", "revid": "599013", "url": "https://it.wikipedia.org/wiki?curid=2232411", "title": "Cinetofono", "text": "Il cinetofono era un tipo di visore cinematografico, un antico e primitivo tipo di macchina da ripresa, inventato nel 1913 da Thomas Alva Edison.\nStoria.\nNel 1885 unendo il fonografo al cinetoscopio Edison cerc\u00f2 di creare un nuovo strumento che permettesse di unire le immagini in movimento con il sonoro, il \"cinetofono\". I film cos\u00ec prodotti non superavano i 15 minuti, ma il difetto pi\u00f9 grande, che ne decret\u00f2 il fallimento, fu la mancata sincronizzazione dei due elementi, sonoro - visivo."}
{"id": "2232415", "revid": "729019", "url": "https://it.wikipedia.org/wiki?curid=2232415", "title": "Arteria colica sinistra", "text": "L'arteria colica sinistra, detta anche arteria colica superiore sinistra, \u00e8 un ramo arterioso che nasce dall'arteria mesenterica inferiore e si dirige verso la porzione discendente del colon.\nPrima di raggiungerla si divide in un ramo ascendente che si anastomizza con il ramo ascendente dell'arteria colica media branca dell'arteria mesenterica superiore formando l'arcata di Riolano e in un ramo discendente che si anastomizza con il primo ramo dell'arteria sigmoidea."}
{"id": "2232416", "revid": "67128", "url": "https://it.wikipedia.org/wiki?curid=2232416", "title": "Arteria colica superiore sinistra", "text": ""}
{"id": "2232417", "revid": "599013", "url": "https://it.wikipedia.org/wiki?curid=2232417", "title": "Servizio automobilistico dell'Esercito", "text": "Il Servizio automobilistico dell'Esercito era la precedente denominazione dell'attuale Arma dei Trasporti e dei Materiali dell'Esercito Italiano.\nStoria.\nA seguito dell'atto n. 51 del Ministero della Guerra del 1903 vennero selezionati, nella Brigata ferrovieri del Genio, un gruppo di militari che si specializzavano nella conduzione delle automobili, poi costituito nel 1905 come \"Nucleo Automobilistico\".\nQuesto servizio ebbe diversi nomi: nel 1906 divenne la \"Sezione Automobili\" distaccata della stessa Brigata, poi rinominato \"Battaglione automobilisti\", diviso in due gruppi dislocati rispettivamente a Torino e a Roma, nel 1911 venne chiamata \"Battaglione autofotoelettrico\" e le compagnie addette divennero sei, divise fra il Reggimento artiglieria da campagna (quattro) e il Reggimento artiglieria a cavallo (due). Durante la prima guerra mondiale c'erano sette compagnie sotto il nome di \"Compagnie automobilistiche d'artiglieria\". Tra i primi autieri, ricordiamo il Presidente della Repubblica Sandro Pertini che a met\u00e0 del 1916 fu destinato alla 1\u00aa Compagnia Automobilisti del 25\u00ba Reggimento Artiglieria, di stanza presso il Comando della I Armata in Trentino.\nIl 20 aprile 1920 vennero costituiti, tra altri enti, anche 10 Centri automobilistici.\nIl 7 gennaio 1923 fu costituito il \"Servizio trasporti militari\" con 10 Raggruppamenti trasporti (uno per Corpo d'Armata) in sostituzione dei Centri automobilistici e un\"'Officina costruzioni automobilistiche\" a Bologna.\nCon la legge 11 marzo 1926, n. 396 il Servizio dei trasporti militari divenne \"Servizio automobilistico militare\" e fu organizzato in dodici Centri automobilistici, un Ispettorato tecnico automobilistico e una Officina automobilistica; ciascun Centro era costituito da un comando, un deposito e un gruppo o una compagnia automobilistica.\nIl 20 maggio 1932 venne concesso al Servizio automobilistico militare il motto araldico: \"Fervent Rot\u00e6, Fervent Animi\" (fervono le ruote, fervono gli animi).\nNel 1935, dopo aver assunto il nome di \"Automobilismo militare\" divenne, nello stesso anno, a seguito del decreto legge 27 dicembre 1935, n. 2171, \"Corpo automobilistico\".\nIl 18 marzo 1936 vennero determinati il fregio e le mostrine. Nello stesso anno, nel corso della campagna d'Etiopia, venne costituita la memorabile autocolonna di oltre 1.600 veicoli, detta della \"ferrea volont\u00e0\" che da Dessi\u00e9 raggiunse Addis Abeba, in tempi inferiori ad ogni previsione.\nPer decreto del 7 giugno 1938 fu concesso al Corpo il Labaro e nel 1942 venne concessa la Bandiera di Guerra.\nDurante la Seconda Guerra Mondiale, gli Autieri, presenti su tutti i fronti, diedero un altissimo tributo di sangue per tutta la durata del conflitto. Innumerevoli gli episodi di eroismo e rilevanti le perdite su tutti i fronti: Occidentale, Africa settentrionale ed orientale, Balcani, Russia e nella Guerra di Liberazione.\nIl 1\u00ba luglio 1942 il Corpo fu ampliato e i Centri automobilistici divennero 16 e cambiarono la denominazione in \"Reggimenti Autieri\". Nello stesso anno fu istituito l'Ispettorato del Corpo automobilistico.\nIl 20 gennaio 1948 assunse il nome di \"Servizio automobilistico\", con la conseguenza che i Reggimenti autieri assunsero di nuovo la denominazione di Centri autieri\". Vennero altres\u00ec definite le mostrine e il fregio (le mostrine rimasero uguali, mentre il fregio perse il nodo di Savoia). Il servizio era diretto da un Tenente Generale e posto alle dipendenze del Capo di stato maggiore dell'Esercito.\nIl 4 novembre 1954 San Cristoforo Martire venne proclamato Celeste Patrono del Servizio automobilistico.\nNel 1955 venne istituito il \"Museo storico della motorizzazione militare\".\nL'11 ottobre 1965 venne concesso lo stemma araldico al Servizio automobilistico.\nNel 1975, in seguito alla ristrutturazione dell'Esercito, si costituirono i Battaglioni logistici.\nCon la Legge 20 settembre 1980, n. 574 il Servizio automobilistico riassunse la denominazione di \"Corpo automobilistico\". Nello stesso anno estese le sue competenze, su determinazione dello Stato Maggiore dell'Esercito, alla gestione di tutti i materiali di armamento (artiglieria, armi, munizionamento, materiale del Genio, materiale delle Trasmissioni e materiale dell'Aviazione leggera dell'Esercito).\nIl 1\u00ba ottobre 1981 divenne \"Corpo automobilistico dell'Esercito\" e, nella circostanza, si form\u00f2 il Comando dei trasporti e materiali dell'Esercito nel quale confluirono il Comando del Corpo automobilistico ed il Comando dei servizi materiali d'armamento.\nCon decreto legislativo 30 dicembre 1997, n. 490, il Corpo assunse infine l'attuale denominazione di \"Arma dei trasporti e dei materiali dell'Esercito\".\nRicompense alla Bandiera di Guerra del Servizio (poi Corpo) automobilistico dell'Esercito.\nLa Bandiera era custodita presso il Comando della Scuola trasporti e materiali alla Cecchignola:"}
{"id": "2232423", "revid": "92723", "url": "https://it.wikipedia.org/wiki?curid=2232423", "title": "Concilio di Sardica", "text": "Il concilio di Sardica (oggi Sofia) nella provincia romana dell'Illirico si tenne tra il 343 e il 344 e fu convocato dagli imperatori Costante I (augusto d'Occidente) e Costanzo II (augusto d'Oriente) su richiesta di papa Giulio I.\nDatazione.\nGli storici Socrate Scolastico e Sozomene indicano esplicitamente il 347 come anno della celebrazione del concilio; questa data \u00e8 stata considerata a lungo come data tradizionale della celebrazione del concilio di Sardica. Tuttavia, la \"Historia acephala\" riferisce che Atanasio, vescovo di Alessandria, ritorn\u00f2 in Egitto dal suo secondo esilio nell'ottobre 346. Ora, sapendo che questo avvenimento avvenne dopo il concilio, \u00e8 chiaro che quello fu convocato prima dell'autunno 346. La scoperta di altri antichi testi, in particolare la diciannovesima \"Lettera pasquale\" di Atanasio, permette di datare il concilio di Sardica in un periodo compreso tra l'autunno 343 e la Pasqua 344.\nIl contenuto.\nIl concilio doveva essere ecumenico, cio\u00e8 doveva riguardare tutti i vescovi della cristianit\u00e0. Fu scelta Sardica poich\u00e9 la citt\u00e0, corrispondente alla moderna Sofia, capitale della Bulgaria, si trovava al confine delle due partizioni dell'impero.\nTuttavia l'assenza di molti vescovi orientali e l'abbandono degli ariani, che si riunirono in un concilio alternativo a Filippopoli, lo rese un concilio provinciale, sebbene coinvolgesse anche i vescovi spodestati dagli ariani, fra cui Atanasio, vescovo di Alessandria e futuro dottore della Chiesa.\nIn tale concilio si conferm\u00f2 la fede \"nicena\", contro Ario che negava la divinit\u00e0 del Figlio di Dio, e fu sostenuta la correttezza della posizione di Atanasio di Alessandria.\nAltre decisioni disciplinari riguardarono l'assenza dei vescovi dalle proprie diocesi, che fu limitata a tre settimane, e accompagnata dalla raccomandazione ai vescovi di evitare di frequentare gli ambienti di corte, in un'epoca in cui il potere politico aveva una rilevante influenza sulla vita della Chiesa.\nPadri conciliari.\nAl concilio di Sardica parteciparono 170 vescovi, dall'Italia, Africa, Pannonia, Britannia, Egitto, Siria, Tracia, Spagna, Cipro e Gallia. Tra questi:"}
{"id": "2232428", "revid": "1632387", "url": "https://it.wikipedia.org/wiki?curid=2232428", "title": "Grigore Vieru", "text": "\u00c8 tra i pi\u00f9 noti poeti contemporanei di lingua romena.\nGrigore Vieru \u00e8 conosciuto soprattutto per le sue poesie e i libri per bambini. La sua opera \u00e8 caratterizzata da una rappresentazione vivida della natura e dei temi patriottici, come per la presenza venerata della figura materna. \u00c8 considerato uno dei maggiori scrittori contemporanei della letteratura romena.\nBiografia.\nGrigore Vieru nasce nel 1935 a Perer\u00eeta, nel distretto Briceni in Moldavia (a quel tempo in Romania). I suoi genitori, Pavel e Eudochia Vieru (nata Didic) erano agricoltori.\nIl suo debutto letterario risale al 1957 con la pubblicazione di un libretto di poesie per bambini, dal titolo \"Allarme\". L'anno successivo, Vieru si laurea presso l'Universit\u00e0 Pedagogica Statale di Chi\u0219in\u0103u Ion Creang\u0103 con una tesi in storia e filologia e inizia a lavorare come redattore presso una rivista per bambini \"Scintilla Leninista\" (attualmente \"Noi\").\nL'8 giugno 1960 sposa Raisa Nacu, professoressa di romeno e latino, dalla quale ha due figli: Tudor (nato il 16 giugno 1960) e Calin (nato il 29 giugno 1965). Nello stesso anno diviene redattore della rivista \"Nistru\" (oggi \"Basarabia\"), pubblicata dall'Unione degli Scrittori Moldavi, mentre dal 1960 al 1963 ha lavorato come caporedattore presso la casa editrice Cartea Moldoveneasc\u0103.\nNel 1965 pubblica i \"Versi per i lettori di tutte le et\u00e0\" che due anni dopo verr\u00e0 insignito del premio moldavo per la letteratura giovanile.\nNel 1968 l'opera \"Il tuo nome\" entra a far parte del curriculum letterario delle universit\u00e0 moldave. Tale libro viene stimato dalla critica letteraria come la pi\u00f9 originale opera poetica del periodo.\nNel 1973 Vieru visita per la prima volta la Romania, quale membro di una delegazione di scrittori sovietici. Su sua richiesta il gruppo visita anche i monasteri di Putna, Vorone\u021b, Sucevi\u021ba, Dragormina, V\u0103ratec. L'anno seguente \u2013 e di nuovo nel 1977 \u2013 invitato dal presidente dell'Unione degli Scrittori Romeni, Vieru visita Bucarest, Costanza, Ia\u0219i e altre citt\u00e0 in Transilvania.\nNel 1978 la casa editrice Junimea pubblica \"La stella del venerd\u00ec\" prima opera di Vieru pubblicata in Romania.\nNel 1980 viene prodotto un film su Grigore Vieru dal titolo \"Vicini\", mentre nel 1982 esce il film musicale per bambini \"Maria Mirabela\", diretto da Ion Popescu Gopo, con i testi di Grigore Vieru e la musica di Eugen Doga.\nNel 1989 viene eletto al Parlamento moldavo e prende parte alla campagna per l'unificazione di Romania e Moldavia. L'anno seguente diviene Membro Onorario dell'Accademia Romena che, nel 1992, lo segnala per il Premio Nobel per la Pace.\nNel 1995 \u00e8 membro della Compagnia Radiofonica Romena.\nNel 2000 il Governo Romeno lo insignisce della medaglia Eminescu.\nIl 5 dicembre 2005 Grigore Vieru \u00e8 vittima di un incidente che avrebbe potuto costargli la vita. Lo stesso poeta era convinto che non si trattasse di un evento casuale.\nNell'aprile del 2007 ha ricevuto a Ginevra dal World Intellectual Property Organisation, una medaglia d'oro per la sua intera attivit\u00e0 letteraria.\nIl 15 gennaio 2009 Grigore Vieru viene coinvolto in un incidente automobilistico che lo porter\u00e0 alla morte quarantotto ore dopo. Il presidente della Repubblica Moldava, Vladimir Voronin, proclama il lutto nazionale per il giorno dei funerali del poeta.\nDopo la sua morte, il presidente romeno Traian B\u0103sescu insignisce Grigore Vieru della Gran Croce dell'Ordine della Stella di Romania.\nImpegno politico.\nNel 1994 Grigore Vieru scrisse:\nGrigore Vieru, infatti, ha lottato per tutta la vita per un ideale: l'unificazione delle terre separate dal fiume Prut, che funge da confine tra la Romania e la Moldavia. Secondo il poeta tale unificazione sarebbe dovuta avvenire salvaguardando la lingua del suo popolo dalla degradazione dovuta alle incursioni degli \u201coccupanti\u201d sovietici.\nVieru e la musica.\nMolti compositori moldavi si ispiravano alla poes\u00eda di Grigore Vieru (\"Poftim de intra\u021bi\", \"Cine crede\" etc.). Grigore Vieru stesso \u00e8 l'autore di melod\u00ece di canzoni per i bambini (\"S\u0103 cre\u0219ti mare\" etc. ), ma la pi\u00f9 fruttuosa era la sua collaborazione con la compositora Iulia Zibulscaia (\"Soare, soare\", \"Clopo\u021beii\", \"Stea-stea, logostea\", \"Ramule-neamule\", \"C\u00eent\u00eend cu iubire\" etc)."}
{"id": "2232429", "revid": "80565", "url": "https://it.wikipedia.org/wiki?curid=2232429", "title": "Cosmos 954", "text": "Cosmos 954 era un satellite militare sovietico da sorveglianza oceanica del tipo US-A , le cui apparecchiature di bordo erano alimentate da una batteria nucleare (conosciuti in Occidente con il nome di RORSAT). In fase di rientro, a causa di un malfunzionamento, il reattore rientr\u00f2 in atmosfera e precipit\u00f2 in Canada.\nStoria.\nIl Cosmos 954 era il quattordicesimo satellite del tipo US-A a diventare operativo. Fu lanciato con un vettore Ciklon-2 il 18 settembre 1977.\nIl 23 gennaio 1978 il satellite rientr\u00f2 nell'atmosfera terrestre. Tuttavia, a causa di un malfunzionamento, il reattore non era stato eiettato in precedenza in orbita alta, ed anche il dispositivo di emergenza di dispersione delle componenti radioattive negli strati alti dell'atmosfera non aveva funzionato. Il risultato fu che si schiant\u00f2 nei Territori del Nord-Ovest, contaminando un'area di 124.000 chilometri quadrati.\nIn seguito a questi eventi, il governo canadese chiese all'Unione Sovietica un risarcimento di 6.041.174,70 dollari.\nL'URSS in un primo momento si difese, allegando la mancanza di colpa nella caduta del satellite, che era stato progettato e lanciato in orbita con la massima diligenza. Sostenne di non dover risarcire i danni perch\u00e9 la caduta si era verificata non per propria colpa, ma per forza maggiore. Il Canada ribatt\u00e9 sostenendo che bastasse il lancio del satellite a generare in capo all'URSS una responsabilit\u00e0 oggettiva. Dopo ulteriori resistenze, l'Unione Sovietica ritenne, infine, che il risarcimento fosse dovuto, non per un obbligo giuridico ma per gentile concessione. Tuttavia, i sovietici alla fine pagarono solo tre milioni di dollari canadesi."}
{"id": "2232433", "revid": "767487", "url": "https://it.wikipedia.org/wiki?curid=2232433", "title": "Good Rats", "text": "I Good Rats sono un gruppo rock di Long Island, New York. La loro musica mischia elementi hard rock con il jazz e il pop. Bench\u00e9 abbiano avuto qualche successo a livello nazionale e internazionale, \u00e8 nella loro Long Island che sono sempre stati conosciuti."}
{"id": "2232434", "revid": "1654832", "url": "https://it.wikipedia.org/wiki?curid=2232434", "title": "Suwon", "text": "Suwon () \u00e8 il capoluogo e la pi\u00f9 grande citt\u00e0 della provincia di Gyeonggi nella Corea del Sud. Con una popolazione di circa 1,2 milioni di abitanti \u00e8 localizzata circa 30\u00a0km a sud di Seul. Suwon \u00e8 famosa per essere l'ultima rimasta delle citt\u00e0 fortificate della Corea, e per questo il suo ruolo turistico \u00e8 molto apprezzato. \u00c8 inoltre un rinomato centro universitario, con 14 istituti e diversi campus secondari delle universit\u00e0 della capitale.\nGeografia antropica.\nSuddivisioni amministrative.\nLa citt\u00e0 \u00e8 divisa in 4 quartieri (\"gu\"):\nInfrastrutture e trasporti.\nSuwon \u00e8 al momento servita dalla linea 1 della metropolitana di Seul, ma sono in fase di realizzazioni nuove linee per migliorare i collegamenti con la capitale e il Gyeonggi-do, fra cui un'estensione della linea Bundang e la nuova linea Suin per collegarla con Incheon. Presso la stazione centrale fermano anche alcuni treni ad alta velocit\u00e0 KTX diretti a Taegu e Pusan."}
{"id": "2232436", "revid": "1354930", "url": "https://it.wikipedia.org/wiki?curid=2232436", "title": "Casalino", "text": "Casalino (\"Casal\u00ecn\" in piemontese e in lombardo) \u00e8 un comune italiano di abitanti della provincia di Novara in Piemonte.\n\u00c8 composto dal capoluogo Casalino di circa 450 abitanti, la frazione maggiore Cameriano, posto sulla strada statale Padana Superiore, sede di caserma dei carabinieri, con circa 900 abitanti, mentre i restanti abitanti risiedono fra le piccole frazioni di Orfengo, Ponzana e le innumerevoli cascine.\nSi configura come un tranquillo centro agricolo, sfiorato solo dall'autostrada A26 dei Trafori, dalla ferrovia Torino-Milano, e dalla stessa Strada Statale 11 Padana Superiore, nonch\u00e9 dalla vicinanza col capoluogo Novara.\nMonumenti e luoghi d'interesse.\nChiesa di San Pietro.\nSi tratta della vecchia chiesa parrocchiale di Casalino datata con ogni probabilit\u00e0 alla fine dell'XI secolo.\nLa prima testimonianza certa della chiesa di San Pietro risale infatti al 25 maggio 1194, data in cui fu stipulato il trattato di pace fra novaresi e vercellesi (noto come pace di Casalino).\nL'edificio \u00e8 a tre navate coperte da tetto ligneo. Fu decorata con affreschi nella seconda met\u00e0 del Quattrocento, come attesta la lunetta della facciata, datata 1479.\nTra la fine del Cinquecento e l'inizio del Seicento venne abbattuta l'abside.\nNel XIX secolo venne pesantemente intonacata all'esterno e all'interno, ora decorato da profilature che richiamano lo stile gotico.\nAttualmente \u00e8 chiusa al culto.\nChiesa parrocchiale dei Santi Pietro e Paolo.\nDedicata ai santi Pietro e Paolo, fu costruita verso la met\u00e0 dell'Ottocento su disegno dell'architetto Luigi Cerasoli per volere del parroco don Giuseppe Silva. \u00c8 una chiesa neoclassica che si apre con un grandioso pronao costituito da quattro grandi colonne in granito rosso di Baveno.\nAll'interno possiede tre altari: quello maggiore \u00e8 costruito in marmo. Un dipinto raffigura la Madonna del Rosario e due altri dipinti del novarese Andrea Miglio raffigurano i santi patroni.\nLo scultore Sella realizz\u00f2 la statua lignea della Vergine.\nFu dipinta e decorata nel 1843 da Gaspare Ranieri e poi, una seconda volta, nel 1913 sulla base del progetto di Giovanni Stura di Torino, dal pittore Aluffi.\nNel 1924 fu arricchita con un nuovo organo fabbricato dalla ditta Aletti di Monza.\nMonumento dei sette martiri.\nSi tratta di un monumento situato in fregio alla strada provinciale (Sp.10) tra Casalino e Cameriano, luogo in cui 7 partigiani di Casalino il 30 marzo 1945, furono fucilati da una pattuglia fascista. All'interno dell'area si trovano sette croci con inciso il nome.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2232437", "revid": "297059", "url": "https://it.wikipedia.org/wiki?curid=2232437", "title": "John Smyth", "text": "Gi\u00e0 ministro della Chiesa di Inghilterra, \u00e8 esponente di rilievo dell'ala radicale del puritanesimo inglese. \u00c8 considerato l'antesignano, con Thomas Helwys, del movimento delle chiese battiste per il quale costituisce la transizione fra puritanesimo e battismo. Si distingue particolarmente per la forza con la quale propugna e difende la libert\u00e0 di coscienza e la democrazia ecclesiastica contro quella che considera la tirannia dell'episcopato.\nLineamenti bibliografici.\nSmyth nasce nel Nottinghamshire (Inghilterra) intorno al 1570 da una famiglia di classe media ed \u00e8 educato nella Grammar School di Gainsborough. Sentendo la vocazione al ministero pastorale, studia per diventare ministro di culto anglicano presso il Christ's College dell'Universit\u00e0 di Cambridge dal 1596-al 1598, college dove l'influenza puritana era forte, conseguendo il Master of Arts nel 1595. Durante questo periodo, condivide cos\u00ec le idee di molti intellettuali che la Chiesa d'Inghilterra non abbia condotto abbastanza a fondo la riforma biblica della sua fede e delle sue pratiche. Per questi dissidenti (fra cui gli stessi insegnanti dello Smyth), essa era ancora \"troppo cattolica\", troppo ancora legata alle tradizioni considerate non bibliche del \"Papismo\" e che dovesse essere \"purificata\". Bench\u00e9 giunga alla consacrazione sacerdotale, lo Smyth sente di non poter svolgere il suo ministero in una chiesa dominata dalla maggioranza anglo-cattolica. Riesce a farsi nominare cappellano privato di un nobile per evitare le restrizioni e il controllo a cui sono sottoposti i preti delle parrocchie, ma la sua predicazione diventa ben presto troppo radicale e perde il posto.\nNon ritenendo che la Chiesa anglicana possa essere riformata attraverso procedure istituzionali, raccoglie a Londra una comunit\u00e0 di dissidenti che intende sperimentare subito le auspicate riforme, \"senza attendere\", e fonda una comunit\u00e0 cristiana \"separatista\" (come verr\u00e0 allora considerata) detta \"il libero popolo del Signore\". Non conformarsi, per\u00f2, alle direttive ufficiali era considerato allora illegale, e la comunit\u00e0 si espone cos\u00ec alle azioni repressive delle autorit\u00e0. Crescendo il numero degli aderenti a questa comunit\u00e0, essa sente di doversi dividere in due gruppi per non esporsi troppo. Un gruppo si riunisce cos\u00ec a Scrooby (Nottinghamshire), e l'altro, condotto da Smyth, a Gainsborough. La comunit\u00e0 di Scrooby, condotta da John Robinson decide di emigrare in massa nei Paesi Bassi, laddove a quel tempo, caso unico in Europa, avrebbe potuto praticare liberamente le sue persuasioni. Da l\u00ec, la comunit\u00e0 del Robinson sarebbe poi emigrata in America, entrando nella storia sotto il nome di \"Padri pellegrini\", coloni della Nuova Inghilterra e promotori della nazione americana.\nGli sviluppi in Olanda.\nNel frattempo, nel 1607, la comunit\u00e0 di Gainsborough dello Smyth era ancor pi\u00f9 aumentata di numero, e si trasferisce per intero, a sua volta, nei Paesi Bassi, finanziata da un ricco esponente del gruppo, Thomas Helwys (1550-1616), di professione avvocato. Ad Amsterdam alla comunit\u00e0 dello Smyth viene offerto di riunirsi nei locali della comunit\u00e0 mennonita della citt\u00e0, condotta da Jan Munter. Bench\u00e9 grati di questa ospitalit\u00e0, la comunit\u00e0 \u00e8 dapprima sospettosa dei Mennoniti, per la cattiva fama che li lega agli Anabattisti, e nemmeno aiuta la differenza di lingua degli uni e degli altri. D'altro canto anche i mennoniti sono sospettosi di questi rifugiati stranieri, considerati in genere molto litigiosi fra di loro.\nPer il 1609, per\u00f2, il gruppo dello Smyth, influenzato dai mennoniti stessi, si trasforma assumendo caratteristiche diverse da quelle con le quali era giunto in Olanda:\nNel 1608, lo Smyth, nel suo libro \"Il carattere della bestia\", sosteneva che i sacramenti di una chiesa falsa dovessero essere altres\u00ec falsi e da respingere. Gli appartenenti alla Chiesa di Inghilterra non sarebbero pi\u00f9 stati considerati, cos\u00ec, battezzati, ma eventualmente da ribattezzare.\nSmyth, per\u00f2, non \u00e8 ancora completamente sicuro dell'ortodossia dei Mennoniti (non era sicuro che fossero \"una vera chiesa\"), cos\u00ec, invece di farsi battezzare da loro, la sua comunit\u00e0 si dissolve per riorganizzarsi sulla base di un patto fraterno e del battesimo dei credenti. Lo Smyth si battezza da solo con un secchio d'acqua ed un mestolo, procedendo a sua volta a battezzare il resto della comunit\u00e0. Questo auto-battesimo (o \"se-battesimo\", come verr\u00e0 poi chiamato) scandalizza allora non poche persone. \"Nemmeno Ges\u00f9 aveva battezzato s\u00e9 stesso\" (dicono i suoi critici). In ogni caso lo Smyth concorda con i Mennoniti quasi del tutto, accogliendo il loro pacifismo e il rifiuto del giuramento, e cerca di fondere le due comunit\u00e0. Dai mennoniti lo Smyth eredita anche la peculiare loro cristologia non del tutto ortodossa (simile al Docetismo).\nIl compagno Thomas Helwys non vede per\u00f2 di buon occhio questi cambiamenti e con diversi altri si allontana dalle persuasioni e pratiche dello Smyth. Considera il loro battesimo originale (anglicano) come valido e non vuole alcun nuovo battesimo. Helwys, come avvocato, non concorda n\u00e9 con il rifiuto completo del giuramento, n\u00e9 con il pacifismo assoluto dei Mennoniti, sostenendo il diritto dei governi alla legittima difesa armata e ammettendo il concetto di \"guerra giusta\". Inoltre Helwys crede che se la comunit\u00e0 si fosse fusa in Olanda con i Mennoniti, la loro residenza in quel paese sarebbe stata considerata permanente e non temporanea. Helwys sosteneva che fosse loro dovere ritornare in Inghilterra e testimoniare l\u00ec della loro fede. Alla fine, per\u00f2, la maggioranza segue lo Smyth e diventa mennonita (a tutt'oggi il nome dello Smyth \u00e8 considerato un anziano della chiesa mennonita). Helwys e 10 altri ritornano per\u00f2 nel 1611 in Inghilterra e fondano la prima comunit\u00e0 battista su suolo inglese a Spitalfields, fuori Londra. Questi primi battisti, per\u00f2, conservando persuasioni arminiane, saranno chiamati \"Battisti generali\", in distinzione dai \"battisti particolari\" che sorgeranno un secolo pi\u00f9 tardi, di stretta osservanza calvinista.\nLa vicenda dello Smyth e del suo gruppo si sposta cos\u00ec dall'Anglicanesimo per assumere un carattere decisamente mennonita, mentre quella del compagno Helwys sar\u00e0 maggiormente legata allo sviluppo del Battismo.\nLo Smyth muore di tubercolosi ad Amsterdam nel 1612 quando ancora erano in corso i negoziati per l'adesione della sua comunit\u00e0 ai mennoniti olandesi (chiamati Waterlanders). La fusione delle due comunit\u00e0 avverr\u00e0 solo nel 1615.\nAltre caratteristiche del pensiero dello Smyth.\nIl pensiero dello Smyth, \"dalla mente singolarmente aperta\", \u00e8 stato considerato eccezionalmente creativo e originale. Oltre alle caratteristiche citate, esso influisce sul movimento battista anche per altre sue caratteristiche peculiari.\nPer quanto riguarda il culto comunitario, lo Smyth abbandona il sistema liturgico dell'Anglicanesimo sostenendo che il vero culto debba provenire solo dal cuore e che l'idea di liturgia sia un'invenzione dell'uomo peccatore. Promuove cos\u00ec l'abbandono di libri liturgici in favore di un culto comunitario libero e spontaneo, guidato dallo Spirito Santo, quello che chiama \"il culto spirituale\", in ogni caso dotato di una struttura minima. Il culto poteva cos\u00ec comprendere fino a cinque oratori, e durare dalle otto della domenica mattina fino a mezzogiorno, chiudendosi con una colletta per i poveri. Era previsto un secondo culto, alle 2 del pomeriggio, che durava fino alle sei di sera e che si chiudeva con l'espletamento di questioni riguardanti l'amministrazione della comunit\u00e0.\nIn secondo luogo, Smyth introduce l'idea che la comunit\u00e0 debba essere condotta soltanto da due tipi di ufficiali, il pastore ed i diaconi, a differenza del sistema presbiteriano e riformato che prevede: pastore-anziano, laici-anziani, e diaconi. Il potere reale doveva essere investito, per\u00f2, soltanto nella comunit\u00e0 riunita in assemblea, \"secondo gli ideali del Nuovo Testamento\", comunit\u00e0 in cui i membri sottoscrivono un patto fraterno e che quindi doveva essere regolata da una seria disciplina. Il battesimo rappresentava non solo una confessione di fede, ma anche l'assunzione, da parte del credente, di un preciso impegno nell'ambito della comunit\u00e0 cristiana.\nRespinge inoltre la dottrina del peccato originale e sostiene il diritto di ogni cristiano a coltivare liberamente le proprie idee religiose, opponendosi al \"potere eccessivo\" dei leader ecclesiastici. Smyth sviluppa le sue persuasioni sulla libert\u00e0 religiosa solo pi\u00f9 tardi. Nel 1605 predicava che: \"Quando c'\u00e8 tolleranza di molte religioni, il regno di Dio \u00e8 respinto a spallate dalla porta dal regno del diavolo\". Prima della sua morte nel 1612, per\u00f2, Smyth scrive una confessione di fede ed un breve trattato dal titolo: \"L'ultimo libro di John Smyth, chiamato la ritrattazione dei suoi errori e la conferma della verit\u00e0\". Nell'articolo 84 della Confessione di fede, Smyth scrive che: \"Il magistrato non deve impicciarsi di religione o in questioni di coscienza in virt\u00f9 del suo ufficio, oppure forzare e costringere persone in una forma di religione o dottrina\". Questo esprime la comprensione matura dello Smyth sulla natura della libert\u00e0 religiosa e della separazione fra chiesa e stato. Sarebbe stata un'idea peculiare che i suoi seguaci avrebbero diffuso pi\u00f9 largamente."}
{"id": "2232441", "revid": "767487", "url": "https://it.wikipedia.org/wiki?curid=2232441", "title": "Italia 7 Toscana", "text": "Italia 7 Toscana \u00e8 una rete televisiva italiana a carattere regionale con sede a Firenze. In passato \u00e8 stata affiliata ai circuiti Italia 7 e 7 Gold.\nStoria.\nLa rete nacque nel 1977 come Tele 37, che in seguito divent\u00f2 il nome di un altro canale dello stesso gruppo, Il Gelsomino Srl, successivamente rinominato 8 Toscana. Lo stesso editore possedeva anche Rete 37. Dall'ottobre 1987 al 1996 Tele 37 fece parte del circuito nazionale Italia 7, di cui trasmetteva i contenuti per Toscana e Umbria. Agli inizi degli anni Novanta cambi\u00f2 nome in Italia 7 Toscana.\nNel 1996 il gruppo dell'imprenditore Francesco Di Stefano rilev\u00f2 Teleregione Toscana e la affili\u00f2 al network Italia 7, rimpiazzando Italia 7 Toscana. \nIn seguito Italia 7 Toscana ader\u00ec al nuovo circuito nazionale 7 Gold e continu\u00f2 a proporre i suoi programmi fino al 26 agosto 2008, quando 7 Gold, per la Toscana, strinse un accordo con TVR Teleitalia. Da quella data l'emittente si dedica esclusivamente ad una programmazione indipendente.\nTra l'ottobre 2010 e il 25 giugno 2013 era visibile anche sul canale 517 di Sky nel pacchetto \"Sky TV\".\nAd inizio luglio 2018 la societ\u00e0 televisiva concessionaria del canale, Il Gelsomino Srl, ha dichiarato il fallimento. Durante l'asta fallimentare svoltasi il 31 luglio, la societ\u00e0 \u00e8 stata acquistata dal gruppo Gold TV, che si \u00e8 aggiudicato cos\u00ec Italia 7 Toscana con le sue prestigiose LCN 17 in Toscana e 19 in Umbria, altri marchi televisivi interregionali minori e i mux posseduti nelle due regioni, comprensivi di frequenze, impianti e postazioni.\nL'emittente irradia il suo segnale in Toscana, Umbria, Liguria (limitatamente alla provincia della Spezia) e Lazio (limitatamente alla provincia di Viterbo)."}
{"id": "2232442", "revid": "287204", "url": "https://it.wikipedia.org/wiki?curid=2232442", "title": "Doug Bradley", "text": " Principalmente noto per aver interpretato per 18 anni (dal 1987 al 2005) il personaggio di Pinhead in 8 film della serie cinematografica \"Hellraiser\".\nBiografia.\nAmico e quasi coetaneo (\u00e8 pi\u00f9 giovane di due anni) del regista e produttore Clive Barker, entrambi sono di Liverpool, deve la sua fama proprio alla creazione di Clive Barker, \"Hellraiser\" (1987) e alla sua interpretazione del leader dei Cenobiti Pinhead (talvolta in italiano tradotto come Puntaspilli), la cui immagine \u00e8 oggi considerata una icona del cinema horror e questo grazie anche allo stesso Bradley, che nel 1996 si \u00e8 impegnato in prima persona affinch\u00e9 si realizzasse il quarto capitolo della serie \"Hellraiser\", cio\u00e8 \"Hellraiser - La stirpe maledetta\", facendo s\u00ec che la serie non si estinguesse e che anzi continuasse, con ben altri 4 film realizzati successivamente."}
{"id": "2232445", "revid": "767487", "url": "https://it.wikipedia.org/wiki?curid=2232445", "title": "Alberto Batistoni", "text": "Carriera.\nCrebbe nel Cuoiopelli e nel 1966 approd\u00f2 nella , ma non venne mai impiegato in prima squadra. La stagione successiva passa al Verona, societ\u00e0 dove rimarr\u00e0 per sei stagioni giocando per molte stagioni in serie A, in cui esord\u00ec il 29 settembre 1968 in -Verona 1-1. Con la squadra veneta disputa 6 stagioni ad alto livello.\nNel 1973 lasci\u00f2 la citt\u00e0 scaligera per trasferirsi alla . Esordisce il 1\u00ba ottobre 1973 in Roma- 2-1; nella capitale il difensore di origine pisana disput\u00f2 tre stagioni con 69 presenze in campionato. Nell'estate del 1976, \u00e8 uno di coloro che vengono sacrificati alla rivoluzione che tende a ricostruire una squadra giovane e che dovrebbe gettare le basi per un futuro pi\u00f9 luminoso della societ\u00e0 giallorossa. Passa quindi al . Concluse la carriera alla Spezia in serie C. Durante la sua attivit\u00e0 agonistica, non \u00e8 riuscito a realizzare nessuna rete.\nA fine carriera, nel 1991 ha allenato il Cesena."}
{"id": "2232457", "revid": "106456", "url": "https://it.wikipedia.org/wiki?curid=2232457", "title": "Beguine", "text": "La beguine \u00e8 un ballo di coppia, simile alla rumba. Secondo i cinque balli \"rhythm\" di stile americano la beguine \u00e8 classificata come rumba. Il termine deriva dal creolo della Martinica, \"Beke\" o \"Begue\" che indica una persona dalla pelle bianca, \"beguine\" ne \u00e8 il sostantivo femminile.\nStoria.\nNato negli anni 1930 nei Caraibi, in particolare nelle isole di Martinica e Guadalupa dalla rumba della quale prende il ritmo anche se pi\u00f9 rallentato. Ne esistono di due tipi: quella che deriva dalla controdanza e quella chiamata \"beguine-beguine\" di matrice afro-americana.\nFu Cole Porter che con il brano \"Begin the Beguine\", scritto nel 1935 per il musical di Broadway \"Jubilee\", e portato al successo nel 1938 con un adattamento orchestrale fece conoscere il ballo al di fuori dei Caraibi. Il brano fu usato per il musical cinematografico \"Balla con me\" con Fred Astaire ed Eleanor Powell.\nUn'altra \"beguine\" famosa \u00e8 stata \"Beneath The Southern Cross\" scritta da Richard Rogers per il musical \"Victory at Sea\" nel 1952. \nCollegamenti esterni.\nTecnica della Beguine"}
{"id": "2232465", "revid": "124123", "url": "https://it.wikipedia.org/wiki?curid=2232465", "title": "Gary Fisher", "text": "\u00c8 considerato uno degli inventori della moderna mountain bike.\nCominci\u00f2 a correre su strada e pista all'et\u00e0 di 12 anni; tuttavia nel 1968 fu sospeso dalle corse a causa di una regola che prevedeva una lunghezza massima per i capelli. Fortunatamente questa fu abolita nel 1972 e la sua carriera pot\u00e9 proseguire. Vinse la TransAlp race in Europa e il titolo nazionale XC Master.\nNel 1975 Fisher si recava al lavoro utilizzando la sua bicicletta Schwinn Excelsior X degli anni trenta: rinnov\u00f2 il mezzo adattando dei freni a tamburo (leve e cavi presi da motociclette) e una tripla guarnitura, tutti ricavati da \"junkers\" che Fisher aveva trovato in negozi di biciclette. L'anno successivo partecip\u00f2 alla \"Repack downhill race\", organizzata dal suo compagno di stanza Charlie Kelly, lungo un tortuoso tracciato che scendeva dal monte Pine vicino a Fairfax, in California, appena a nord di San Francisco, che metteva a dura prova gli impianti frenanti dei partecipanti. Fisher ottenne il miglior tempo con 4:22.\nKelly cre\u00f2 il termine \"mountain bike\", dopo aver sentito una frase di un meccanico. Quell'anno Kelly e Fisher fondarono MountainBike, la prima azienda specializzata nella realizzazione di questo tipo di biciclette. I telai erano costruiti da Tom Ritchey che pi\u00f9 tardi fond\u00f2 un proprio marchio. Il primo modello costava 1300$ e ne furono venduti 160 esemplari nel primo anno.\nIl 1979 vide l'avvento di Shimano nella \"mtb\" e la sfortunata evoluzione di \"MountainBike\", tanto che fall\u00ec nel 1983. Nello stesso anno tuttavia Fisher fond\u00f2 un nuovo marchio : \"Fisher Mountain Bikes\". Questo fu poi successivamente acquistato da Trek nel 1993.\nFisher comunque continu\u00f2 a gestire in design ed il marketing, oltre a essere scopritore e mentore di nuovi talenti.\nIl pi\u00f9 celebre fu la vincitrice della medaglia d'oro della mountain bike femminile alle olimpiadi del 1996 e 2000: Paola Pezzo.\nNel 2006 partecipa al film documentario \"\" diretto da William Savage.\nRiconoscimenti.\nNel 1988 Fisher \u00e8 stato inserito nel \"Mountain Bike Hall of Fame\".\nNel 1994 \u00e8 stato citato citato su \"Smithsonian\" come \"padre fondatore della mountain bike\".\nNel 1998 ha ottenuto un riconoscimento da \"Popular Mechanics\" per le sue innovazioni nello sport. \nNel 2000, la rivista \"outside\" ha messo il suo nome tra i 50 che \"hanno lasciato la loro impronta\" nello sport."}
{"id": "2232466", "revid": "330183", "url": "https://it.wikipedia.org/wiki?curid=2232466", "title": "Fratelli Fabbri", "text": ""}
{"id": "2232471", "revid": "110157", "url": "https://it.wikipedia.org/wiki?curid=2232471", "title": "Oratorio della Madonna di Caravaggio (Stabio)", "text": "L'oratorio della Madonna di Caravaggio \u00e8 situato a Stabio. \nStoria.\nL'oratorio fu edificato negli anni 1754-1758 dalla Confraternita del Suffragio e ampliato nell'Ottocento con l'aggiunta del coretto; fu restaurato nel 1974. \nDescrizione.\nL'edificio \u00e8 in stile tadobarocco, con volte a cupola nella navata e nel presbiterio, affrescate nella seconda met\u00e0 del secolo XVIII. \nSulle pareti sono presenti oli su tela con la \"Madonna di Caravaggio\" di Bartolo Chizoleti del 1760, e l'\"Estasi di santa Teresa d'Avila\" di Antonio Rinaldi (1816-1875) degli anni 1865-1875 circa; due \"stendardi\" dipinti con le \"Anime purganti\" del secolo XVIII e secolo XIX. Nel coro, in una nicchia \u00e8 custodita la statua lignea della \"Madonna di Caravaggio\", del 1882, di Giuseppe Conza di Rovio."}
{"id": "2232472", "revid": "6923", "url": "https://it.wikipedia.org/wiki?curid=2232472", "title": "Barry White Sings for Someone You Love", "text": "Barry White Sings for Someone You Love \u00e8 il settimo album del cantante statunitense Barry White, pubblicato nel 1977 dalla 20th Century Records.\nStoria.\nL'album raggiunse la vetta della classifica R&amp;B, il primo a riuscirci dopo il 1975. Ottenne anche il #8 della Billboard 200, il secondo album di White a raggiungere la top ten. L'album fu un successo, e raggiunse la top ten R&amp;B con due singoli, \"It's Ecstasy When You Lay Down Next to Me\", che raggiunse il #1, e \"Playing Your Game, Baby\". \"It's Ecstasy When You Lay Down Next to Me\" fu anche una hit della Billboard Hot 100, riuscendo a ottenere il #4. Un terzo singolo, \"Oh What a Night for Dancing\" raggiunse il #13 della classifica R&amp;B e il #24 della classifica Pop. L'album \u00e8 stato rimasterizzato in digitale e ristampato su CD con l'aggiunta di alcune bonus tracks nel 1996 dalla Island/Mercury Records.\nClassifiche.\nAlbum\nSingoli"}
{"id": "2232473", "revid": "767487", "url": "https://it.wikipedia.org/wiki?curid=2232473", "title": "Ci divertiamo da matti", "text": "Ci divertiamo da matti (\"Smashing Time\") \u00e8 un film del 1967 diretto da Desmond Davis. \u00c8 una satira del fenomeno della \"Swinging London\" degli anni sessanta. \u00c8 stato scritto da George Melly ed interpretato da Rita Tushingham e Lynn Redgrave.\nTrama.\nBrenda e Yvonne, due ragazze del nord-Inghilterra, arrivano a Londra in cerca di fama e di successo. Per\u00f2, l'immagine della citt\u00e0 che si erano fatta viene offuscata quando vengono derubate dei loro risparmi. Determinate a non perdere la loro chance, Yvonne va a Carnaby Street sperando di catturare l'attenzione di un fotografo di moda, mentre Brenda trova lavoro in un piccolo caff\u00e8. Yvonne viene notata da un fotografo, Tom Wabe, ma \u00e8 scelta per essere vestita poveramente. Dopo vari tentativi di lavorare senza successo, Yvonne vince casualmente il primo premio in uno gioco televisivo e decide di investire i soldi per diventare una star della musica pop. Il suo singolo, \"I'm so young\", seppur brutto, diviene un grande successo e lei e Brenda si separano. Per\u00f2, ad un importante party, le ragazze si rendono conto della futilit\u00e0 del lavoro nei media e decidono di tornare a casa."}
{"id": "2232474", "revid": "110157", "url": "https://it.wikipedia.org/wiki?curid=2232474", "title": "I Love to Sing the Songs I Sing", "text": "I Love to Sing the Songs I Sing \u00e8 il nono album del cantante statunitense Barry White, pubblicato nel 1979 dalla 20th Century Records.\nStoria.\n\"I Love to Sing the Songs I Sing\" concluse il contratto di Barry White con la 20th Century. Sempre pi\u00f9 insoddisfatto del management della 20th Century, decise di lasciare la compagnia e di firmare un contratto per un'etichetta personalizzata con la CBS Records per pubblicare il proprio materiale sotto il marchio della propria Unlimited Gold. Il primo album di White con la nuova etichetta, \"The Message Is Love\", fu pubblicato pochissimo tempo dopo \"I Love to Sing the Songs I Sing\". A causa dell'attenzione e dell'interesse focalizzato sul suo ben pubblicizzato accordo con la CBS, \"I Love to Sing the Songs I Sing\" pass\u00f2 largamente inosservato. \u00c8 stato l'album con meno successo della carriera di White con la 20th Century, avendo ottenuto soltanto il #40 della classifica R&amp;B, la vetta della quale era stata raggiunta da ben sei dei suoi otto album precedenti. Nessun singolo pubblicato riusc\u00ec a provocare alcun impatto."}
{"id": "2232475", "revid": "599013", "url": "https://it.wikipedia.org/wiki?curid=2232475", "title": "Esposizione internazionale d'arte decorativa moderna", "text": "L'Esposizione internazionale d'arte decorativa moderna fu un importante evento espositivo internazionale dello stile Liberty, svoltosi a Torino nel 1902. Fu la prima su questa tematica, \u00e8 infatti ufficialmente denominata \"Prima esposizione internazionale d'arte decorativa moderna\".\nStoria.\nInaugurata grandiosamente presso il parco del Valentino ad aprile del 1902, in un clima di attesa febbrile e di intenso fermento culturale, l'esposizione ebbe l'intento di presentare al pubblico italiano ed europeo il meglio della produzione internazionale nell'ambito dell'architettura, dell'arredamento e delle arti applicate.\nFrutto di un entusiastico lavoro di un gruppo di artisti torinesi, tra cui Pietro Fenoglio e Gottardo Gussoni, l'avvenimento rappresent\u00f2 il culmine del successo nella breve ma gloriosa esperienza del Liberty italiano e torinese. Grazie anche al contributo di Raimondo D'Aronco, .\nNon rimane traccia delle strutture fieristiche e dei padiglioni degli stati partecipanti (Gran Bretagna, Germania, Francia, Belgio, Austria, Ungheria, Danimarca, Svezia, Stati Uniti e Giappone), realizzati in stile Liberty presso il parco del Valentino, ad eccezione di rare fotografie. RImase aperta fino a novembre dello stesso anno."}
{"id": "2232478", "revid": "110157", "url": "https://it.wikipedia.org/wiki?curid=2232478", "title": "The Message Is Love", "text": "The Message Is Love \u00e8 il decimo album del cantante statunitense Barry White, pubblicato nel 1979 dalla Unlimited Gold.\nStoria.\n\u00c8 stato il primo lancio di White con la propria etichetta affiliata alla CBS, la Unlimited Gold, seguente il suo allontanamento dopo molti anni dalla casa discografica 20th Century, e l'aspettativa fu molta. Tuttavia l'album provoc\u00f2 una certa delusione sia nella critica che nel pubblico. Nell'evidente mancanza di un singolo di successo che risollevasse le vendite, l'album stazion\u00f2 fuori dalla top ten R&amp;B (posizionandosi al #14) e riusc\u00ec a raggiungere solo il #67 nella classifica Pop. Lo scarso successo dell'album pose le basi per la crisi della carriera musicale di Barry White negli anni '80, che lo vedr\u00e0 non riuscire a piazzare nessun altro album nella Billboard Hot 100 durante tutto il decennio."}
{"id": "2232482", "revid": "767487", "url": "https://it.wikipedia.org/wiki?curid=2232482", "title": "Sheet Music (Barry White)", "text": "Sheet Music \u00e8 l'undicesimo album del cantante statunitense Barry White, pubblicato nel 1980 dalla Unlimited Gold Records. Include una cover del brano \"Rum and Coca-Cola\", grande hit del 1945 resa celebre dalle Andrews Sisters. Esistono anche due versioni di \"She's Everything to Me\" e \"Love Makin' Music\" incise da White in lingua spagnola con i titoli di \"Ella Es Todo Para Mi\" e \"Mi Nueva Cancion\", come lato B degli omonimi 45 giri."}
{"id": "2232484", "revid": "36426", "url": "https://it.wikipedia.org/wiki?curid=2232484", "title": "Footman", "text": "I footmen (letteralmente \"uomini che vanno a piedi\") erano messaggeri del medioevo, poi diventati corridori sui quali si facevano scommesse.\nStoria.\nDi loro si servivano i signori inglesi nel medioevo; essi erano armati di un lungo bastone, arma di difesa contro i briganti e i messaggi erano nascosti all'interno del pomo in cima al bastone.\nSuccessivamente nel XVII secolo, annunciavano il passaggio di carrozze che portavano personaggi importanti, i loro padroni. un nuovo tipo di scommesse su questi uomini veloci, i premi superavano anche 10.000 sterline, di cui solo un decimo spettava al vincitore.\nSi racconta che nel 1790 Foster Powell, un abitante dello Yorkshire, copr\u00ec in 5 giorni e 18 ore il percorso York-Londra, andata e ritorno, si parlava di 643 km."}
{"id": "2232487", "revid": "827882", "url": "https://it.wikipedia.org/wiki?curid=2232487", "title": "Barry White's Greatest Hits Vol. 2", "text": "Barry White's Greatest Hits Vol. 2 \u00e8 il secondo greatest hits del cantante statunitense Barry White, pubblicato nel 1981 dalla Casablanca Records."}
{"id": "2232488", "revid": "183694", "url": "https://it.wikipedia.org/wiki?curid=2232488", "title": "Marcello Vittorini", "text": "Biografia.\nNasce all'Aquila dove compie gli studi; nel 1944 si iscrive alla facolt\u00e0 di Ingegneria di Roma, conseguendo la laurea in Ingegneria civile edile nel 1949. Per alcuni anni \u00e8 assistente volontario; nel 1963 consegue la libera docenza in Pianificazione Urbanistica. Svolge attivit\u00e0 didattica nelle facolt\u00e0 di Architettura di Venezia e Napoli oltre che in quella di Roma che, nel 2004, gli conferisce la carica di Professore emerito.\nInizia la sua attivit\u00e0 professionale nel campo della progettazione architettonica nell'ente Fucino (1950-1956), con progetti di borghi e scuole rurali. Successivamente progetta complessi di edilizia pubblica a Bologna, Salerno, Torino, Roma, Napoli, Boscoreale, Potenza e opere pubbliche come l'Ospedale regionale dell'Aquila, lo stadio San Filippo di Messina, un complesso parrocchiale a Ponticelli, un centro culturale commerciale ed amministrativo a Boscoreale, il Parco e il Museo archeologico di Classe. Partecipa a numerosi concorsi di architettura e urbanistica.\nTra gli anni sessanta e settanta si svolge la maggior parte della sua attivit\u00e0 di pianificazione urbanistica; nel 1973 predispone, con Ennio Borzi, Mario d'Erme, Piero Maria Lugli e Camillo Nucci, una proposta di variante generale al PRG di Roma che sar\u00e0 adottata, per le sole norme tecniche redatte dagli uffici comunali, nell'agosto di quell'anno, e che sar\u00e0 infine sostituita da una nuova variante generale interamente allestita dagli uffici comunali nel 1974 (la \"variante Samperi\")) e approvata dalla Regione Lazio nel 1979. Tra il 1975 e il 1985 coordina i piani socio-sanitari delle regioni Campania, Sicilia e Calabria. Elabora, tra gli altri, i piani regolatori dei comuni di Cosenza, Catanzaro, Ravenna, Faenza, Piacenza, Trento, Bolzano, Verona, Firenze, Aversa, Rocca di Mezzo, Colleferro oltre ai piani territoriali nel napoletano e nel bresciano, al Piano di Bacino dell'Adige e al Programma di sviluppo integrato delle Colline romane.\nNegli stessi anni svolge attivit\u00e0 politica nella corrente pi\u00f9 a sinistra del Partito Socialista Italiano, nonch\u00e9 attivit\u00e0 culturale e professionale, anche all'estero. In Nepal \u00e8 coordinatore per conto dell'ONU di una ricerca per un programma di potenziamento delle infrastrutture di trasporto; in India \u00e8 componente del Comitato internazionale per il Piano di Jaipur; in Brasile elabora una proposta di piano sanitario per lo Stato del Cear\u00e1. Nel biennio 1999-2000 \u00e8 inoltre impegnato nel coordinamento del Piano di Sviluppo urbano dell'area metropolitana di San Salvador.\nDirettamente impegnato in incarichi e ruoli istituzionali partecipa attivamente all'elaborazione delle nuove leggi urbanistiche e di studi e di proposte in materia di pianificazione territoriale. Socio dell'INU dal 1954 (e componente del Consiglio direttivo) ha avuto incarichi presso il Ministero dei lavori pubblici, come membro del Consiglio Superiore e Segretario Generale del Servizio Studi e Programmazione, presso il CNR e nella Commissione per la difesa della natura. \u00c8 componente della Commissione Ministeriale per la frana di Agrigento e delle Commissioni che, subito dopo, elaborano la legge 6 agosto 1967, n. 765 detta \"legge-ponte\", i decreti ministeriali n. 1404/68 e n. 1444/68 sugli standard urbanistici e la legge 865/71 della \"legge sulla casa\". Collabora a lungo con Giovanni Astengo negli anni in cui quest'ultimo \u00e8 assessore all'urbanistica a Torino e assessore regionale per il Piemonte e negli anni di fondazione ed avvio del corso di laurea in Urbanistica a Venezia.\nLe sue pubblicazioni comprendono scritti e saggi su temi di attualit\u00e0 e denuncia, sulle politiche del territorio e dell'energia, sulla pianificazione urbanistica e documentano gli esiti dell'attivit\u00e0 di pianificazione urbana e territoriale, di progettazione, di didattica e di ricerca svolta dagli anni settanta in poi. Articoli, scritti e saggi sono pubblicati su riviste specializzate italiane e straniere, tra cui: \"Architettura Cronache e Storia\", \"Casabella\", \"Urbanistica\",\" Economia pubblica\", \"Urbanistica Informazioni\", \"Astrolabio\", \"Citt\u00e0-Regione\", \"Parametro\"; per la rivista giapponese Toshi Yutaku (Tokio, 1976) cura il numero monografico dal titolo \"Nuovo modo di pensare le citt\u00e0\".\nMuore il 16 marzo 2011 a Roma.\nAttivit\u00e0 didattica.\nNegli oltre quaranta anni di attivit\u00e0 didattica a partire dal 1963 \u00e8 professore straordinario e ordinario nelle Facolt\u00e0 di Urbanistica a Venezia e nella Facolt\u00e0 di Architettura a Napoli (1973-1984), e poi professore ordinario presso la Facolt\u00e0 di Architettura dell'Universit\u00e0 degli Studi di Roma \u201cLa Sapienza\u201d (1984-2003).\nConclude la sua esperienza a Roma, nell'anno accademico 2002-2003, come responsabile del Laboratorio di sintesi del Programma Sperimentale dell'Unione Europea nonch\u00e9 titolare del Corso di progettazione Urbanistica. Nel 2004 riceve il conferimento della carica di Professore Emerito.\nOpere.\nProgetti architettonici.\n\"(Per alcuni progetti sono presenti le schede dettagliate)\"\nScritti.\nHa pubblicato numerosi scritti ed articoli, collaborando dal 1957 a quotidiani e riviste, tra cui Urbanistica, Aut, Economia Pubblica, Casabella, Citt\u00e0-Spazio, Citt\u00e0-Regione, il Comune Democratico, Hinterland, Urbanistica-Informazioni, Parametro, Astrolabio, L'Industria delle costruzioni. \u00c8 inoltre autore di numerosi saggi e pubblicazioni. Di seguito \u00e8 riportata una selezione degli scritti pi\u00f9 significativi:\nArchivio.\nL'archivio professionale, riconosciuto di interesse storico particolarmente importante dal Ministero per i beni e le attivit\u00e0 culturali con decreto del 31 dicembre 2007, testimonia sessant'anni di intensa attivit\u00e0 professionale, culturale didattica e di ricerca, documentata da materiali inediti e significativi relativi a circa 140 progetti, concorsi e piani urbanistici - con relazioni, studi, disegni, documenti, modelli, pannelli, fotografie - e oltre 400 scritti, articoli, saggi e pubblicazioni. Il fondo \"Marcello Vittorini\" \u00e8 conservato presso l'Archivio di Stato di L'Aquila."}
{"id": "2232498", "revid": "1724194", "url": "https://it.wikipedia.org/wiki?curid=2232498", "title": "Santi Quaranta (Benevento)", "text": "I Santi Quaranta sono i resti di un lungo criptoportico di et\u00e0 romana situati a Benevento, fra il rione San Lorenzo e l'area rurale di Cellarulo, in corrispondenza di un dirupo sulla sinistra della basilica della Madonna delle Grazie. L'edificio consisteva in un sistema di gallerie coperte a volta, di datazione e utilizzo incerti; pi\u00f9 precisamente, vi era almeno un lungo corridoio cui si connettevano due trasversali, pi\u00f9 corti.\nIl monumento fu riutilizzato nel Medioevo per impiantarvi una chiesa dedicata ai quaranta martiri di Sebaste che, bench\u00e9 scomparsa, gli d\u00e0 ancora oggi il nome. \u00c8 stato seriamente danneggiato dai bombardamenti che interessarono Benevento durante la seconda guerra mondiale. I cosiddetti \"Grottoni\" di epoca romana, situati all'interno del complesso dei Santi Quaranta, sono stati propriet\u00e0 della famiglia di Nicola Collarile dal XVI al XX secolo. Attualmente il sito \u00e8 curato da un gruppo di volontari.\nCollocazione.\nL'edificio sorge lungo l'orlo di un dislivello naturale, inclinato in salita da Cellarulo verso il centro cittadino, ed effettua quindi una funzione di contenimento. La zona si trova fuori dalla cinta muraria tardoantica e longobarda, ma era parte integrante della citt\u00e0 romana, anche se la topografia di quest'ultima \u00e8 ancora in discussione. Forse il dislivello fungeva da limite naturale per la colonia romana che fu stabilita nell'insediamento irpino nel 268 a.C., e quindi il complesso potrebbe aver preso il posto delle mura primitive.\nL'epoca di costruzione e la funzione del criptoportico non sono documentate da fonti di et\u00e0 romana, ma si ritiene che fosse un edificio di grande rilievo, a causa della sua mole e della sua posizione scenografica: esso \u00e8 infatti collocato di fronte al ponte Leproso, il quale costituiva l'ingresso della via Appia a Benevento provenendo da Roma. L'accesso al complesso si trova in un vicolo in discesa, oggi chiamato via Ursus, forse nato come variante al percorso originario della via Appia.\nL'architetto Almerico Meomartini poteva riconoscere dietro l'edificio, sopra il terrapieno naturale dove ora sorge la basilica della Madonna delle Grazie, un'altra strada importante, parallela al corridoio principale dell'edificio. Essa, dopo aver scavalcato il \"Pons Maior\" lungo il fiume Calore (i cui resti sono oggi noti come ponte Fratto), lambiva il quartiere di lavorazione della ceramica stabilito sul lungofiume e procedeva verso est, in direzione dell'\"arx\" della citt\u00e0 romana. Alcuni autori affermano che questa strada fosse una diramazione della via Latina passante per Teano, Alife e Telesia; altri invece ritengono che sia parte della via dell'Alto Sannio, che conduceva a Saepinum.\nDatazione.\nLa datazione dell'edificio romano, complicata dal fatto che fu costruito in tre o quattro fasi distinte, viene dedotta da vari autori sulla base della tecnica muraria predominante: due paramenti costituiti da fasce di opera quasi reticolata alternate con file di laterizi, e riempiti a getto; ma i loro pareri sono discordanti.\nAlmerico Meomartini, autore del primo studio dettagliato dell'edificio alla fine del XIX secolo, sostenne che esso sorse in un periodo di poco precedente all'impero di Traiano (I secolo), e i due successivi complessi di modifiche ed espansioni possono essere stati effettuati, rispettivamente, sotto Traiano e Adriano. Poco dopo di lui Esther Boise Van Deman sugger\u00ec l'epoca triumvirale o augustea (I secolo a.C.). Un parere simile a quest'ultimo \u00e8 quello di Carlo Ebanista, archeologo medievalista, almeno per quanto riguarda il nucleo primitivo; mentre Mario e Marcello Rotili, storico e archeologo rispettivamente, sono anch'essi orientati sul I secolo d.C. Werner Johannowsky credette invece che il criptoportico sia da attribuire al tardo II, o III secolo.\nStoria dal Medioevo in poi.\nLa chiesa e il culto dei santi Quaranta.\nSecondo Almerico Meomartini, la costruzione della chiesa dei Santi Quaranta, che usava un corridoio minore del criptoportico come fondazione, dovrebbe risalire all'epoca del ducato longobardo a Benevento. In effetti, il culto dei quaranta martiri di Sebaste a Benevento potrebbe avere un nesso con la traslazione di Sant'Eliano, narrata nel \u00abtomo IV. degl'Atti de' Santi della biblioteca Beneventana\u00bb in questi termini: nell'anno 763 Gualtari, gastaldo del duca Arechi II, fu inviato per una missione diplomatica a Bisanzio ma fu sorpreso da una tempesta in mare. Le preghiere di Gualtari, che temeva che la sua imbarcazione fosse spacciata, furono esaudite da un'apparizione di sant'Eliano, uno dei quaranta martiri di Sebaste uccisi e cremati nell'anno 320. Sant'Eliano, prevedendo che l'imperatore Costantino V avrebbe offerto un dono a Gualtari, chiese a quest'ultimo di farsi dare le sue reliquie. Il gastaldo beneventano avrebbe dovuto poi custodirle in una chiesa che aveva gi\u00e0 costruito a Benevento. Gualtari accett\u00f2 e, al suo ritorno in citt\u00e0, le ceneri di Eliano furono accompagnate da una folla in festa verso l'edificio di culto. La chiesa in questione non sarebbe quella costruita sopra il criptoportico, ma la sede della \"Parrochia Sancti Heljani\", citata nel 1198 nella prima stesura del necrologio della Confraternita di Santo Spirito, e situata ove ora si apre Piazza Roma.\nIn realt\u00e0 mancano attestazioni esplicite che consentano di fissare l'origine della chiesa dei Santi Quaranta all'et\u00e0 longobarda: nelle fonti pi\u00f9 antiche, incluso il \"Chronicon Sanctae Sophiae\" del 1119, non se ne trova traccia. Solo nel 1180 si parla si una permuta effettuata da Elia, custode della chiesa; in tempi successivi viene annotato, ancora nell'\"Obituarium S. Spiritus\", il decesso di Raymundus, abate dei Santi Quaranta. A dirigere Meomartini verso una datazione anteriore furono, fra l'altro, gli archi di et\u00e0 longobarda presenti nel criptoportico, che sembrano costruiti insieme alla chiesa che vi insisteva sopra. Anche la venerazione dei santi Quaranta, che nel XII secolo erano festeggiati il 9 marzo con grande partecipazione, \u00e8 riscontrata in calendari locali di epoca longobarda; e il racconto della \"Translatio\" potrebbe risalire all'IX secolo.\nIn ogni caso, a partire dal XIII secolo il culto dei santi Quaranta cominci\u00f2 a perdersi, per essere infine dimenticato del tutto: nacque addirittura una leggenda popolare secondo cui nel criptoportico stesso perirono quaranta martiri cristiani. La chiesa ebbe una sorte simile: l'edificio sacro nel XVII secolo era quasi del tutto perduto; e Meomartini ne pot\u00e9 discernere solo degli \u00abinformi ruderi\u00bb. Non vi \u00e8 pi\u00f9 alcuna traccia neanche delle ceneri che venivano considerate appartenere al corpo di sant'Eliano; nel XVIII secolo Stefano Borgia ne ipotizzava la presenza nella chiesa di Santa Sofia e nel monastero di San Vittorino.\nIl declino dell'edificio.\nNel frattempo gli spazi davanti e sopra al criptoportico venivano coltivati, e cos\u00ec esso fu impiegato come rimessa per attrezzi e materiali agricoli; con il tempo sub\u00ec alcune modifiche e aggiunte per meglio servire allo scopo. Tra il XVIII e il XIX secolo il portico ospit\u00f2 anche l'attivit\u00e0 di funai gestita dalla famiglia Collarile che ne \u00e8 stata proprietaria per quattro secoli (inizialmente in enfiteusi).\nFino alla met\u00e0 del XIX secolo l'interesse degli studiosi di storia e archeologia verso i Santi Quaranta era stato scarso. Nel 1878 era stata considerata la possibilit\u00e0 di insediarvi il museo provinciale (poi accantonata a causa della posizione periferica del monumento): per l'occasione era stata istituita una commissione archeologica, presieduta da Saverio Sorda, che effettu\u00f2 uno studio del monumento e dei saggi di scavo, risultati sterili. Circa vent'anni dopo, finalmente, arriv\u00f2 la minuziosa analisi dell'architetto Almerico Meomartini; all'epoca il complesso o cosiddetto orto dei Santi Quaranta che \u00e8 stato propriet\u00e0 della famiglia Collarile dal XVI al XX secolo apparteneva al Sacerdote Nicola Collarile prozio dell'aviatore Nicola Collarile.\nFra agosto e settembre 1943 il complesso dei Santi Quaranta sub\u00ec ingenti danni dovuti ai bombardamenti alleati su Benevento; in particolare le volte dei corridoi crollarono quasi del tutto. Dopo decenni di abbandono, durante i quali i resti del criptoportico subirono qualche ulteriore manomissione, nel 1985 esso fu sottoposto a un restauro conservativo. In questa occasione furono anche rinvenute delle sepolture longobarde, probabilmente collegate alla chiesa.\nIn seguito il monumento fu per\u00f2 di nuovo abbandonato, insieme all'adiacente via Ursus. Una parte del monumento fin\u00ec per essere utilizzata come discarica abusiva, e l'intera zona fu progressivamente avvolta dalla vegetazione spontanea.\nUn gruppo di volontari, radunati dal giornalista Felice Presta tramite il suo sito di inchiesta Sannio Report, ha chiesto e ottenuto l'affidamento dell'area. A partire dal 29 maggio 2015 il gruppo ha ripulito il monumento e riaperto via Ursus; attualmente, si tengono in modo regolare degli eventi pubblici attorno al criptoportico.\nIpotesi sulla funzione originaria.\nNel 1845 l'archeologo Raffaele Garrucci, menzionando i Santi Quaranta, li chiam\u00f2 \u00abreliquia grandiosa di magnifiche terme\u00bb, ma probabilmente senza fondamento. L'ipotesi non \u00e8 stata considerata valida negli studi successivi. \u00c8 invece ampiamente accettata l'interpretazione proposta inizialmente da Saverio Sorda nel 1878: i Santi Quaranta sarebbero stati un criptoportico, ovvero un passaggio pedonale coperto (e probabilmente pubblico).\nCuriosamente Almerico Meomartini, nel suo studio del monumento, rifiut\u00f2 questa opinione. Egli riteneva, piuttosto, che l'edificio fosse un emporio per lo stoccaggio e lo smistamento delle merci importate, essenzialmente derrate alimentari. Tali edifici, in realt\u00e0, sono in genere posizionati in aree portuali; ma Meomartini sugger\u00ec che ce ne potessero essere anche in importanti snodi commerciali, come doveva essere l'ingresso dell'Appia a Benevento.\nDa un lato infatti, l'architetto sostenne che il corridoio principale fosse troppo angusto per un passaggio pubblico; inoltre, se lo scopo di un criptoportico era proteggere i passanti dalla calura estiva, dal freddo e dai venti invernali, le finestre dei Santi Quaranta erano posizionate in maniera ben poco conveniente, e aeravano gli ambienti in maniera scarsa. Dall'altro, la opinione di Meomartini fu condizionata dal fatto che il monumento doveva includere, originariamente, un numero imprecisato di corridoi secondari: questi per lui potevano essere dei cellari per le varie merci. Ci\u00f2 avrebbe spiegato anche perch\u00e9 la zona dove si trova il monumento \u00e8 chiamata Cellarulo, fin dall'XI secolo. L'idea di Meomartini fu accolta con scetticismo gi\u00e0 dai suoi contemporanei.\nSebbene, in un manoscritto del 1656, lo storico Alfonso De Blasio avesse individuato l'etimologia del toponimo Cellarulo in una maniera simile, questi non aveva identificato l'emporio con i Santi Quaranta: a suo parere l'edificio era un portico facente parte di una basilica. Mario Rotili sottolineava che tale parere, poich\u00e9 espresso prima del grande terremoto del Sannio del 1688, era da tenere in considerazione.\nLe interpretazioni attuali sembrano pi\u00f9 vicine a De Blasio che a Meomartini. Nel 1985 ricerche archeologiche portarono alla scoperta che i Santi Quaranta avevano un secondo piano colonnato, e soprattutto che non lontano da essi si trova un anfiteatro. Ci\u00f2 ha accresciuto la sensazione che in epoca romana la zona fosse un centro di attivit\u00e0 pubbliche, e in particolare che davanti al criptoportico fosse ubicato un foro, magari il \"forum commune\" menzionato in un'iscrizione; esso si affiancherebbe a un altro foro cittadino, cui si accedeva tramite l'arco del Sacramento.\nSecondo Daniela Giampaola, il colonnato sovrastante i corridoi dei Santi Quaranta \u00e8 infatti un elemento comune ad altri edifici pubblici situati in fori romani; la studiosa ha anche avanzato l'ipotesi pi\u00f9 precisa che questo fosse un foro boario, poi ripresa da Marcello Rotili. Comunque pi\u00f9 studiosi ritengono che i Santi Quaranta ebbero una funzione di tipo commerciale, come un mercato coperto.\nSi distacca parzialmente da questo filone l'interpretazione di Mario Torelli. Questi ha accolto l'esistenza del secondo foro, ma ha suggerito che il criptoportico, posizionato in modo da attirare l'attenzione di chiunque arrivasse dal ponte Leproso, possa essere stato l'importante santuario di Minerva \"Berecyntia\", collegato a un culto attestato da pi\u00f9 iscrizioni di et\u00e0 imperiale ma probabilmente pi\u00f9 antico. \"Berecyntia\" \u00e8 un appellativo che rimanda alla Frigia, e quindi a Troia. Benevento, infatti, prima di essere sannitica, era stata una citt\u00e0 ai confini occidentali della Daunia che, come altre in tale regione, vantava di essere stata fondata dall'eroe troiano Diomede, protetto dalla dea Atena (cio\u00e8 Minerva). I Romani, dopo aver conquistato tali citt\u00e0, avevano instaurato un legame con esse tenendo acceso il ricordo della comune discendenza dagli eroi della guerra di Troia.\nNon ci sono prove archeologiche a supporto dell'ipotesi di Torelli, come egli stesso ammette. Tuttavia la sua idea ha indotto a pensare anche che, ai tempi dell'imperatore Domiziano, al culto di Minerva sia stato affiancato quello di Iside, e che il tempio cittadino dedicato alla dea egizia sia quindi anch'esso da identificare con i Santi Quaranta.\nDescrizione.\nQuando, a fine Ottocento, Almerico Meomartini condusse il suo dettagliato studio, i Santi Quaranta consistevano di tre corridoi, gli stessi di cui sono visibili i resti oggi. A ovest dei corridoi sono i resti di piccoli vani di carattere rurale, costruiti forse a partire dalla dismissione della chiesa dei Santi Quaranta fino al secondo dopoguerra. Meomartini era ignaro dell'esistenza di un livello superiore ai corridoi, scoperto solo con i restauri del 1985.\nIl corridoio longitudinale, lungo 60 metri, \u00e8 orientato in direzione WNW-ESE (ma per semplicit\u00e0 verr\u00e0 considerato semplicemente W-E); i due corridoi minori si innestano quasi ortogonalmente nel fianco settentrionale di questo, quindi penetrando nel terrazzo naturale su cui sorge la basilica della Madonna delle Grazie. Uno di essi \u00e8 ubicato all'estremit\u00e0 orientale del corridoio maggiore, mentre l'accesso all'altro si trova a circa 1/3 della lunghezza del maggiore a partire dall'estremit\u00e0 orientale.\nTale ambiente principale, anche se doveva essere gi\u00e0 nel XVIII secolo simile a come lo descrisse Meomartini, era una rimanenza di una galleria ben pi\u00f9 lunga. Sostruzioni che proseguono lungo la stessa direttrice (ancora parzialmente visibili) furono individuate dall'architetto a entrambe le estremit\u00e0; in totale, insieme al corridoio rimanente, coprivano 546\u00a0m. Se a queste si aggiunge un ambiente coperto a volta osservato, negli anni 1980, sotto un'abitazione di via Luca Mazzella nel centro storico, si pu\u00f2 ipotizzare che il manufatto avesse superato i 600\u00a0m di lunghezza.\nCorridoio principale (ambiente A).\nAll'epoca di Meomartini, i 60\u00a0m rimasti della galleria principale erano chiusi con due mura alle estremit\u00e0; in quella orientale si apriva la porta di accesso. La galleria si suddivide in tre bracci, costruiti in tempi diversi. Quello costruito per primo \u00e8 quello centrale, fra gli innesti dei due corridoi minori. Era piuttosto degradato gi\u00e0 ai tempi dello studioso, tanto che vi era stato costruito un pilastro esterno di sostegno. Il secondo braccio a essere costruito \u00e8 quello a ovest del primo mentre il terzo, il pi\u00f9 breve entro i limiti del corridoio analizzato da Meomartini, si trova a est, in corrispondenza dell'accesso al corridoio trasversale orientale.\nI primi due bracci furono costruiti seguendo quasi lo stesso schema. La parete esterna, meridionale, era costruita sopra un masso sporgente che si appoggiava sul conglomerato roccioso naturale; originariamente questi ultimi due dovevano essere sepolti dal terreno, ma l'utilizzo agricolo dell'area ha provocato l'abbassamento del livello alla base del criptoportico. La parete era costituita da sei fasce con paramenti in opera quasi reticolata riempiti a getto; ciascuna si esse \u00e8 innalzata sopra una fascia a filari di laterizi. La fascia a getto pi\u00f9 alta presentava tale paramento quasi reticolato solo sulla faccia esterna, mentre l'interno fungeva da estradosso per la volta a botte della galleria. L'estremit\u00e0 orientale del braccio pi\u00f9 antica terminava con un'intera cantonata in laterizio, mentre la sua parte occidentale fu asportata per impiantarvi la muratura del secondo braccio. Sopra la terza e la quinta fascia di laterizi la parete si restringeva con due riseghe, visibili su entrambi i lati.\nIl braccio centrale della parete meridionale si apriva in tre finestre a intervalli regolari, e quello occidentale in sei. La spaziatura fra le finestre era lievemente diversa nei due bracci. Tutte le finestre erano interamente cortornate in laterizi, con un disegno dentato sulla faccia esterna, ed erano ad arco. Gli archi erano tutti impostati sopra la fascia di laterizi pi\u00f9 alta della parete; ma, se questa fungeva anche da davanzale per le finestre del braccio pi\u00f9 antico, quelle del braccio occidentale erano aperte fino alla fascia di laterizi inferiore. La finestra pi\u00f9 a ovest era stata trasformata in un'ulteriore porta di accesso alla galleria, e collegata alle campagne sottostanti con una scala esterna.\nSecondo Meomartini, l'imponente spessore delle mura alla base era un elemento a favore dell'identificazione dell'edificio come un emporio. A dire dello studioso, l'accorgimento era dovuto alla necessit\u00e0 di sostenere le spinte impresse alle pareti dalle merci stoccate. Ebanista, invece, ritiene che esso sia stato necessario per poter sostenere il peso del livello superiore dell'edificio, oltre che contrastare le spinte dovute al dislivello naturale.\nLa parete settentrionale del braccio occidentale \u00e8 simile a quella meridionale, ma non include le due fasce in opera quasi reticolata pi\u00f9 basse, perch\u00e9 pu\u00f2 contare su una sostruzione rocciosa pi\u00f9 alta. Inoltre \u00e8 pi\u00f9 sottile, ed \u00e8 risegata solo sul lato prospiciente l'interno del corridoio; non presenta finestre, come del resto nessuna delle pareti adiacenti al terrazzo naturale. All'estremit\u00e0 occidentale della parete si apre un canale di scolo.\nLa parete settentrionale del braccio pi\u00f9 antico, quello fra gli accessi ai due corridoi trasversali, era stato alterato: la parte pi\u00f9 vicina al corridoio minore intermedio era stata ingrossata con un muro in laterizi (Meomartini sosteneva che il muro originario fosse ancora presente dietro di esso), mentre quella pi\u00f9 vicina al corridoio minore orientale era stata tagliata via e arretrata, con un nuovo paramento in opera mista. Alla fine del XVIII secolo entro quest'ultimo muro era riconoscibile un'apertura murata, forse un ingresso a un ulteriore corridoio minore, parallelo agli altri due.\nProbabilmente il piano di calpestio del corridoio era poco al di sotto della risega pi\u00f9 bassa, cosicch\u00e9 il filare di laterizi pi\u00f9 alto delle due pareti era collocato a un'altezza di circa 3,30\u00a0m. Tale filare fungeva da imposta per la volta della galleria, ampia 3,25\u00a0m. Questa era realizzata con un getto di malta e tufo; due archi in laterizi la delimitavano in corrispondenza dell'estremit\u00e0 occidentale e dell'intersezione con il corridoio minore intermedio.\nLa parte meno antica del corridoio, quella a oriente, presentava diverse differenze dalle altre due. Fu costruita quando venne realizzato, in corrispondenza, il corridoio minore orientale; in quest'occasione venne anche realizzato il tratto sbieco di parete in opera mista sopra menzionato.\nLa parete meridionale di tale tratto \u00e8 innestata, piuttosto che sulla roccia naturale, su un masso di muratura a getto che segue un andamento in salita verso est, mimando quello del terreno. La parete \u00e8 spessa quanto la base della parete meridionale nel resto del corridoio, ma a differenza di questa non presentava riseghe. Inoltre, anche se essa aveva una suddivisione in fasce analoga al resto delle pareti del corridoio, tali fasce erano in numero maggiore e non corrispondevano a quelle gi\u00e0 costruite. Anche l'unica finestra che poteva vedere Meomartini in questo braccio aveva l'arco impostato pi\u00f9 in alto di tutte le altre, forse per assecondare la salita del piano di calpestio. In aderenza al tratto centrale, tale parete presenta anch'essa una cantonata in laterizi; sono visibili in essa tracce di fori circolari, in cui probabilmente erano iserite le travi del ponteggio durante la costruzione.\nProseguendo verso est si trova, integrato con tale parete, un ulteriore tratto costruito a ciottoli e laterizi, che raggiunge via Ursus. Tale tratto, costruito nel periodo in cui l'edificio ospitava attrezzi agricoli, delimitava un portico, visibile nelle raffigurazioni dell'edificio del XIX secolo, in fondo al quale si trovava l'accesso alla galleria.\nLa volta del corridoio \u00e8 crollata ovunque. La parete settentrionale del braccio occidentale \u00e8 conservata per intero, compreso l'intradosso della volta. Tuttavia durante i restauri del 1985 si \u00e8 resa necessaria qualche integrazione.\nLa parete meridionale in corrispondenza \u00e8 inclinata di qualche grado e conserva, nel tratto pi\u00f9 alto, cinque fasce in opera quasi reticolata e parte di una finestra. Tale tratto \u00e8 stato consolidato con un sostegno esterno in cemento. A est di esso, i brandelli pi\u00f9 consistenti di un ampio segmento di muro crollato sono stati lasciati ai piedi dell'edificio. Ancora oltre, la parete meridionale \u00e8 conservata per circa met\u00e0 della sua altezza originaria, anche se la parte pi\u00f9 antica ha perso quasi del tutto il suo paramento. La parete settentrionale sbieca, fra i due corridoi trasversali, \u00e8 in precario stato di conservazione, e il corridoio in questo tratto \u00e8 sepolto dal terreno.\nCorridoio trasversale intermedio (ambiente B).\nIl pi\u00f9 lungo dei due corridoi minori ha un'ampiezza oscillante fra i 3 e i 3,30\u00a0m. All'epoca di Meomartini era lungo circa 17\u00a0m, ma pi\u00f9 di 4 metri in fondo a esso sono, attualmente, completamente coperti: l'attuale fondo del corridoio \u00e8 segnalato da un muro a secco eretto sopra materiale di crollo.\nIl corridoio appare delimitato da due pareti laterali in laterizi ma, a dire di Meomartini, questi sono soltanto dei paramenti, aggiunti come rinforzo sulla facciata di pareti in opera quasi reticolata, analoghe a quelle del corridoio maggiore (rinforzo che viene suggerito anche dalla parete sbieca che delimita una parte di quest'ultimo). Tali pareti originarie non sono distinguibili attualmente (tranne forse una piccola chiazza) ma, ammesso che esistano, esse potrebbero essere parte del nucleo originario dei Santi Quaranta; mentre le pareti o rivestimenti in laterizi sarebbero coeve all'espansione occidentale della galleria maggiore.\nLe pareti poggiano su un masso di muratura a getto, che digrada dal fondo del corridoio verso il suo innesto con il corridoio principale, seguendo l'andamento naturale del terreno. L'elevazione della parete est sopra tale masso forma una risega che segnalerebbe, secondo Meomartini, il piano di calpestio; l'altezza totale del corridoio in fondo sarebbe stata di 3,55\u00a0m. In corrispondenza della parete orientale, il masso si eleva per 90\u00a0cm sopra la roccia sottostante; mentre, a causa della configurazione naturale della zona, la controparte occidentale \u00e8 pi\u00f9 profonda. Due canaletti di scolo, situati immediatamente sotto la base delle pareti, si trovavano in fondo al corridoio e nella parete orientale rispettivamente. Tuttavia, nulla di ci\u00f2 risulta visibile: il corridoio si andava gi\u00e0 riempiendo di terreno alla fine del XIX secolo, e allo stato attuale lo \u00e8 ancora di pi\u00f9.\nLa volta del corridoio \u00e8 stata costruita in due periodi diversi. Quella frontale, che da quel poco che rimane sembra impostata in laterizi, fu realizzata insieme alle pareti visibili; mentre quella in fondo, in \u00abconci calcarei e laterizi\u00bb, \u00e8 frutto di un intervento successivo. Quest'ultima \u00e8 l'unico tratto di volta che sia rimasto integro in tutto l'edificio.\nCirca a met\u00e0 della lunghezza della galleria in questione erano probabilmente innestati due ulteriori ambienti a volta, uno di fronte all'altro, paralleli al corridoio maggiore. Indizi di ci\u00f2 sono il fatto che il tratto di volta crollato in questo punto era a crociera, e sotto di esso la parete presenta segni di aperture murate: quella a ovest in laterizi, quella a est in \u00abmuratura moderna\u00bb di et\u00e0 imprecisata. Il corridoio obliterato a est sopravvisse forse pi\u00f9 a lungo dell'altro, e la sua altra estremit\u00e0 potrebbe essere stata collegata con il corridoio minore orientale tuttora visibile. Un tratto di muro trasversale \u00e8 visibile attualmente presso l'ingresso otturato di tale corridoio.\nMeomartini ritenne che ci potessero essere ulteriori corridoi obliterati paralleli ai due di sopra: presso il fondo della galleria esistente (nella zona ora inaccessibile), dietro una fenditura del muro orientale, egli aveva individuato un tratto di un ulteriore muro in laterizi. E anche il muro di fondo della galleria, da lui considerato recente, coprirebbe un pilastro antico che lasciava aperto un passaggio verso nord.\nUn ulteriore elemento nel tratto ora inaccessibile sono due lunette aperte sui fianchi della volta, le uniche aperture della galleria verso l'esterno.\nLa parete nordorientale in laterizi presenta una risega, spessa 30\u00a0cm e alta 1,30\u00a0m, che parte dal fondo del corridoio e fa un angolo come per seguire il corridoio murato. Secondo Meomartini, questo poteva essere un piano d'appoggio per \u00abvasi contenenti liquidi\u00bb, relativo all'utilizzo del corridoio come cellario.\nCorridoio trasversale orientale (ambiente C).\nIl corridoio orientale, largo all'incirca quanto quello intermedio ma pi\u00f9 corto, fu realizzato insieme al braccio del corridoio principale situato davanti a esso. Il Meomartini lo descrisse come interamente costruito in opera quasi reticolata. Attualmente il terreno ingombra i resti di tale ambiente quasi per intero, e se ne possono vedere solo la parete occidentale e un tratto di quella di fondo, che sono conservate per l'intera loro altezza e delimitano il terrapieno. Tre pilastri, costruiti in aderenza alla parete occidentale, sostengono due archi, e lo stesso avveniva nella parete orientale. Un ulteriore arco si trovava in corrispondenza dell'accesso dal corridoio principale. Meomartini notava anche un pilastro in laterizi, di epoca romana, a sinistra dell'ingresso, in corrispondenza del punto dove la parete originaria del corridoio longitudinale era stata tagliata via.\nGli archi, che risalgono molto probabilmente all'epoca longobarda, sostenevano una volta a botte che sostituiva quella originaria; sopra di essa era costruita la chiesa dedicata ai Santi Quaranta. Tali archi sono costituiti da conci in tufo, alternati a laterizi di reimpiego, simili a quelli dell'ex chiesa di Sant'Ilario a Port'Aurea sempre a Benevento.\nL'unico tratto di mura romane distinguibile \u00e8 quello al di sotto dell'arco pi\u00f9 vicino all'ingresso. Sotto l'altro arco, infatti, \u00e8 una muratura in opera incerta, che potrebbe essere servita a chiudere il vano obliterato di cui si vede l'altro accesso nel corridoio trasversale intermedio. Di opera incerta, in ciottoli e laterizi, sono anche tutti i tratti di muratura nella parte alta.\nMeomartini segnal\u00f2 la presenza, sotto il primo arco nella parete orientale, ora sepolta o crollata, di un ingresso al corridoio, aperto in tempi successivi alla realizzazione del vano. L'architetto ipotizz\u00f2 che tale ingresso servisse per comunicare con la chiesa sovrastante. Gi\u00e0 Stefano Borgia aveva ipotizzato, infatti, che questo corridoio fosse stato riutilizzato come la \"Carniera\" dove, secondo il resoconto di Falcone Beneventano del 1128, fu trasportato il corpo del rettore Guglielmo dopo la sua esecuzione. Sebbene Meomartini affermasse di aver riconosciuto dei resti umani, non ci sono elementi concreti a sostegno di tale proposta.\nLivello superiore.\nIl secondo livello dell'edificio, all'incirca alla stessa quota della basilica della Madonna delle Grazie, conserva pochi resti di alcuni vani. Uno di questi ricalcava il corridoio trasversale intermedio; un altro, pi\u00f9 grande, era a ovest di questo. Tale ambiente maggiore occupava buona parte del braccio occidentale del corridoio longitudinale, e si spingeva pi\u00f9 indietro, sul piano del terrapieno. Conserva alcuni brani di pavimento in opera spicata, e un paio di basi di colonne, resti probabilmente di un colonnato che sorgeva sopra la parete settentrionale del corridoio principale del criptoportico. Ovviamente tale ambiente deve essere stato realizzato non prima del braccio occidentale del corridoio longitudinale; forse risale all'epoca di costruzione del corridoio orientale.\nIn una fase successiva il colonnato fu inglobato in un muro continuo, di cui rimane qualche resto. Alcuni scalini conducevano a una porta entro tale muro, situata nel mezzo delle due basi di colonne superstiti. Si vedono resti di un ulteriore ambiente ancora pi\u00f9 a ovest, realizzato forse in questa stessa occasione.\nNella parte occidentale dell'ambiente maggiore sono tre tombe tardoantiche o altomedievali, due con cassa in tufo e una in conci calcarei. Le sepolture dovrebbero essere collegate all'esistenza della chiesa dei Santi Quaranta."}
{"id": "2232500", "revid": "767487", "url": "https://it.wikipedia.org/wiki?curid=2232500", "title": "Barry &amp; Glodean", "text": "Barry &amp; Glodean \u00e8 il dodicesimo album del cantante statunitense Barry White, in collaborazione con Glodean White, sua moglie nonch\u00e9 cantante delle Love Unlimited, trio femminile che accompagnava le esibizioni di Barry White. L'album \u00e8 stato pubblicato nel 1981 dalla Unlimited Gold Records."}
{"id": "2232501", "revid": "125976057", "url": "https://it.wikipedia.org/wiki?curid=2232501", "title": "Barbato di Benevento", "text": "Biografia.\nParlare di san Barbato vuol dire in primo luogo parlare dell'organizzazione ecclesiastica beneventana tra VI e VII secolo e, quindi, della conversione della gente longobarda alla fede cattolica.\nDella vita di san Barbato non si conosce niente prima del suo irrompere improvviso sulla scena politica-religiosa della Benevento della seconda met\u00e0 del VII secolo. \nFu detto l'apostolo del Sannio per la magnifica opera episcopale spiegata dal 20 marzo 663 al 19 febbraio 683 (S. De Lucia).\nEletto vescovo di Benevento nel 664, \u00e8 presente al concilio di Roma indetto da papa Agatone nel marzo del 680.\nPersonaggio di grande cultura e prestigio, s. Barbato esercit\u00f2 la sua influenza su tutta l'Italia meridionale, che versava in uno stato di profonda crisi religiosa, e ne riorganizz\u00f2 le diocesi sia sul piano disciplinare sia su quello morale e culturale, guidando personalmente le chiese che risultavano prive di Pastori, come, probabilmente, quella di Telesia.\nUn\u00ec alla \"chiesa beneventana\" quella della desolata Siponto con la basilica dell'Arcangelo San Michele nel monte Gargano, il 30 gennaio del 668; e come vescovo della metropoli gli sottopose le chiese vescovili di Bovino, Ascoli e Larino.\nResse la sua chiesa per 18 anni ed 11 mesi.\nIl 30 gennaio del 668, il papa Vitaliano, per premiare l'opera pastorale di s. Barbato, volle unire alla Chiesa Beneventana le diocesi di Bovino, Ascoli, Larino e Siponto; da quest'ultima dipendeva la basilica sul Monte Gargano, eretta in onore di S. Michele, gi\u00e0 eletto patrono di Benevento nel 492. \nS. Barbato \u00e8 ricordato per aver convertito i Longobardi al Cristianesimo, i quali bench\u00e9 fossero battezzati adoravano ancora gli idoli come la vipera d'oro e gli alberi sacri.\nNel luogo dove fu tagliato il noce delle streghe, il Santo fece erigere un tempio con il nome di S. Maria in Voto, ma gli fu dedicata una Chiesa a Benevento ed a Salerno.\nIl 19 febbraio del 683, s. Barbato mor\u00ec, sotto il papa s. Leone II (682-683). \nAi nostri giorni le reliquie di S. Barbato riposano in parte nel Santuario di Montevergine ed in parte nel Duomo di Benevento, dove furono riposte dal cardinale Orsini nell'anno 1687.\nViene oggi ricordato e festeggiato il 19 febbraio ed \u00e8 patrono di Cicciano (NA), Castelvenere (BN), Casalattico (FR), San Barbato (AV) e Valle dell'Angelo (SA). In questo giorno, a Castelvenere, suo paese natale, si tiene la tradizionale \u201cFesta del Tuono\u201d, una gara pirotecnica fra tre abili fuochisti.\nAgiografia.\nUna leggenda, da collocarsi tra i primissimi anni del IX secolo e trascritta in un codice della biblioteca capitolare di Benevento, redatto alla fine del XII secolo, parla del culto della vipera, del noce ritenuto sacro e delle superstizioni dei Longobardi.\nSi parla in esso dell'assedio di Benevento, da parte dell'Imperatore bizantino Costante, si ricorda il nome del santo sacerdote \u00abBarbato\u00bb che promette la liberazione, purch\u00e9 il duca ed i Longobardi si convertano alla religione cristiana e confidino in Dio e nella Vergine che prega per loro.\nL'Imperatore lev\u00f2 il campo e Barbato fu eletto vescovo."}
{"id": "2232507", "revid": "767487", "url": "https://it.wikipedia.org/wiki?curid=2232507", "title": "Beware!", "text": "Beware! \u00e8 il tredicesimo album del cantante statunitense Barry White, pubblicato nel 1981 dalla Unlimited Gold Records. Include una cover di \"Louie Louie\", famoso brano scritto nel 1955 da Richard Berry."}
{"id": "2232515", "revid": "330183", "url": "https://it.wikipedia.org/wiki?curid=2232515", "title": "Due volumi", "text": ""}
{"id": "2232519", "revid": "124123", "url": "https://it.wikipedia.org/wiki?curid=2232519", "title": "Shmuel Dayan", "text": "Biografia.\nNato nell'attuale Ucraina - all'epoca parte dell'Impero Russo - ader\u00ec da ragazzo al movimento sionista. Emigr\u00f2 in Palestina gi\u00e0 nel 1908, quando ancora questa faceva parte dell'Impero Ottomano, durante la seconda Aliyah, lavorando poi in diversi insediamenti agricoli. Nel 1911 ader\u00ec al partito dei giovani lavoratori, e nello stesso anno fu tra i primi coloni di Degania Alef, dove nel 1915 nacque suo figlio, il futuro generale ed uomo politico Moshe Dayan.\nNel 1921 si trasfer\u00ec con la famiglia nel moshav Nahalal, il primo ad essere fondato, dove divenne unno dei leader del movimento moshav, compiendo diversi viaggi negli Stati Uniti ed in Polonia come emissario del movimento sionista.\nEntrato a far parte del partito Mapai, fu eletto alla Knesset alle prime elezioni del 1949, venendo poi confermato anche nelle due successive legislature (1951-1955 e 1955-1959). Durante la terza legislatura fu anche presidente del parlamento."}
{"id": "2232520", "revid": "88740", "url": "https://it.wikipedia.org/wiki?curid=2232520", "title": "Trentin", "text": ""}
{"id": "2232528", "revid": "1942745", "url": "https://it.wikipedia.org/wiki?curid=2232528", "title": "Armoriale dei comuni della citt\u00e0 metropolitana di Messina", "text": "Questa pagina contiene le armi (stemmi e blasonature) dei comuni della citt\u00e0 metropolitana di Messina."}
{"id": "2232530", "revid": "120040412", "url": "https://it.wikipedia.org/wiki?curid=2232530", "title": "Il viaggio della Mayflower", "text": "Il viaggio della Mayflower \u00e8 un film per la televisione del 1979 diretto da George Schaefer con Anthony Hopkins e Richard Crenna."}
{"id": "2232531", "revid": "729019", "url": "https://it.wikipedia.org/wiki?curid=2232531", "title": "ATM (Ravenna)", "text": "L'Azienda Trasporti e Mobilit\u00e0 (ATM) di Ravenna fu l'azienda che assicur\u00f2 il servizio pubblico di trasporto urbano nel circondario di Ravenna tra il 1972 e il 2011.\nStoria.\n per coprire l'ambito urbano di Ravenna. In seguito, la rete di trasporto dell'azienda si estese ai collegamenti extraurbani, lungo il litorale ed il forese, e alla gestione del servizio pubblico urbano di Faenza, del traghetto sul Canale Candiano e dei parcheggi a pagamento.\n. Il capitale sociale vide la partecipazione della Provincia di Ravenna e dei comuni di Alfonsine, Bagnacavallo, Brisighella, Castelbolognese, Cervia, Conselice, Cotignola, Faenza, Fusignano, Lugo, Massalombarda, Ravenna, Riolo Terme, Russi e Sant'Agata sul Santerno.\nDal 1\u00ba gennaio 2012, la societ\u00e0 conflu\u00ec in Start Romagna SpA."}
{"id": "2232546", "revid": "2083832", "url": "https://it.wikipedia.org/wiki?curid=2232546", "title": "Ivan Olita", "text": "Biografia.\nNato a Verona, da padre italiano e madre russa, Ivan comincia la propria carriera come modello all'et\u00e0 di 15 anni. Nel corso della sua carriera di modello ha sfilato, per importanti case di moda come Roberto Cavalli, Dolce &amp; Gabbana, Gianfranco Ferr\u00e9, Gucci, Valentino e Gianni Versace, ed \u00e8 apparso su riviste come \"Vogue\" e \"Rolling Stone\".\nNel 2007 ha iniziato a lavorare per la televisione italiana conducendo una diretta quotidiana su All Music insieme a Valeria Bilello. Nel 2009 ha partecipato a una serata del Festival di Sanremo accanto a Paolo Bonolis. Dal 27 febbraio 2010 al 14 maggio 2011 ha condotto Top Of The Pops su Raidue. Nel gennaio del 2015 ritorna brevemente alla TV italiana per condurre Forte Forte Forte con Raffaella Carr\u00e0. Durante la sua carriera televisiva ha intervistato diverse star musicali che vanno da Katy Perry a Ben Harper e Depeche Mode.\nContenuto editoriale.\nOlita ha tenuto un blog sulla versione online di Rolling Stone Italia nel 2010. Negli anni successivi ha continuato a collaborare, sia per iscritto, sia tramite fotografie e video, con numerose riviste italiane e internazionali come Vogue, Vanity Fair, Wired, GQ, Visionnaire, Purple, V Magazine e W. Ha collaborato e intervistato artisti come Lady Gaga e Miley Cyrus e icone di moda come Karl Lagerfeld. Nel 2014 \u00e8 diventato uno dei collaboratori della piattaforma di contenuti di propriet\u00e0 di LVMH, Nowness.\nRegia.\nOlita ha frequentato la Rogue Film School con Werner Herzog.\nNel 2010 ha iniziato a documentare i suoi viaggi in luoghi lontani come Mali, la giungla amazzonica, Siberia e Colombia con reportage fotografici che sono stati pubblicati su Vogue.it. Nel 2011 ha documentato la scena underground di clubbing e travestiti milanesi con Freakers un progetto-mostra a Fotografica 2011 di Milano.\nIl suo primo corto \u00e8 venuto nel 2014 con Fabulous James un breve documentario sulla vita del miliardario James Goldstein e la sua casa, disegnata dall\u2019architetto modernista americano John Lautner. Il film \u00e8 stato pubblicato su Nowness e presentato al Centre Pompidou di Parigi in occasione di Asvoff 7. \u00e8 stato proiettato durante l\u2019annuncio della donazione della propriet\u00e0 di Goldstein al LACMA.\nOlita ha continuato con una serie di tre film dedicati a documentare le personalit\u00e0 della scena di Los Angeles; Nel 2015 ha girato un secondo film su Mark Mahoney, celebre tatuatore della West Coast e un terzo film e ultimo su Angelyne, showgirl losangelina degli anni '80.\nNel 2015 Purple.tv ha pubblicato una retrospettiva di tutto il suo lavoro legato alla scena di Los Angeles chiamandola TRI-LA-GY.\nNell'ottobre del 2015 Olita ha pubblicato un breve documentario sulla rivoluzione a quattro ruote di L'Havana e il movimento degli skater Cubani seguito da un breve doc su ALMA, l'array Atacama Large Millimeter / submillimeter in Cile, il pi\u00f9 grande e costoso progetto di telescopio astronomico al mondo, il breve doc \u00e8 stato pubblicato su Amuse nel marzo 2016.\nNel gennaio del 2016 V Magazine ha pubblicato Gaga su Gaga, un cortometraggio di Olita che si immerge nella filosofia e nell'etica di vita di Lady Gaga.\nNel dicembre 2016 Olita ha lanciato Muxes, un documentario sul terzo genere del Messico, una comunit\u00e0 di persone che vivono nella parte meridionale della regione di Oaxaca. Il breve doc \u00e8 stato pubblicato su Short of The Week e il personale scelto da Vimeo prima di essere presentato su National Geographic.\nDirezione creativa.\nNel gennaio 2014, dopo essersi trasferito negli Stati Uniti, Olita ha fondato la propria agenzia creativa e casa di produzione a New York, BRAV\u00d2.\nNell'ottobre del 2013 ha collaborato con l'artista contemporanea Paola Pivi\nNel marzo 2015 Olita ha collaborato con l'artista contemporaneo Francesco Vezzoli su una serie di film esclusivamente pubblicati su NOWNESS.\nNel 2015 Olita \u00e8 stata scelta come regista per dirigere la campagna Farfetch Unfollow.\nNel 2014, ha gestito il lancio di Kim.guru un'applicazione che permettealle persone di prevedere il clima secondo gli outfit di Kim Kardashians. Nel 2015 la sua agenzia BRAVO era dietro il lancio di JustinKiss.me un'applicazione che permette che le persone vengano baciate da Justin Bieber caricando un selfie o usando una webcam per caricare un'immagine.\nNel 2014 ha diretto Sincerely La, un cortometraggio per Hugo Boss che ha evidenziato lo spirito e la cultura unici di Los Angeles.\nNel gennaio 2017 Olita \u00e8 stato affiancato al premio Paolo Sorrentino per dirigere la campagna pubblicitaria Campari 2017.\nAltro.\nOlita \u00e8 un collaboratore di SHOWstudio il sito web diretto da Nick Knight.\nOlita era uno dei protagonisti del 2011 Lavazza Calendar scattato da Mark Seliger\nOlita \u00e8 stato inserito nella pubblicazione \u201cDream, Believe, Createo di pubblicazione edita da Electa come uno dei principali creatori contemporanei insieme a Ashton Kutcher Lena Dunham e molti altri."}
{"id": "2232550", "revid": "149164", "url": "https://it.wikipedia.org/wiki?curid=2232550", "title": "Agostino John Sinadino", "text": " \nDall'esistenza nomade e girovaga, scrisse in francese e in italiano. Fu amico di Andr\u00e9 Gide, Paul Val\u00e9ry, Konstantinos Kavafis, Filippo Tommaso Marinetti.\nTra le sue opere pi\u00f9 singolari, lo straordinario \"poema\" \"La Festa\", pubblicato nel 1901 in 100 esemplari, i quaderni del \"Dio dell'attimo\" (1910-1924), e la raccolta \"Po\u00ebsies\", integralmente in francese (1929).\nSaggi di riferimento:\nErnesto Citro, \"Agostino John Sinadino e la poetica del simbolismo\", Ravenna, Pleiadi, 1986; \nMargherita Orsino-Alcacer, \"Agostino John Sinadino, Manuscrits in\u00e9dits (1947-1953)\", Tolosa, PUM, 2006; Paul-Andr\u00e9 Claudel, \"Le po\u00e8te sans visage: sur les traces du po\u00e8te A.J. Sinadino\", Parigi, PUPS, 2008."}
{"id": "2232554", "revid": "1226", "url": "https://it.wikipedia.org/wiki?curid=2232554", "title": "Timeline dei computer dal 1980 al 1989", "text": ""}
{"id": "2232555", "revid": "767487", "url": "https://it.wikipedia.org/wiki?curid=2232555", "title": "Consensus (diritto)", "text": "Il Consensus \u00e8 una pratica diffusasi in seno alle Nazioni Unite per evitare che il processo decisionale sia pregiudicato dalla necessit\u00e0 di conseguire unanimit\u00e0 di difficile approdo. \nModalit\u00e0.\nTrattasi di un'approvazione di una determinata risoluzione senza una votazione formale tramite una dichiarazione in precedenza concertata tra gli Stati del presidente a capo dell'Organo in questione che riconosce semplicemente l'accordo tra i membri. L'accordo generalizzato \u00e8 constatato dal presidente dell'organo interessato mediante la formula \"Is there any objection? If not, it is so approved\" [C'\u00e8 qualche obiezione? Se no, \u00e8 cos\u00ec approvato].\nQuesta pratica \u00e8 stata criticata da ampia dottrina per alcuni aspetti: ad esempio i contenuti vaghi e spesso di compromesso.\nLa ricerca della volont\u00e0 del collegio, che approva in tal modo la risoluzione, si sposta quindi sulla lettura delle dichiarazioni lasciate a verbale dalle varie delegazioni presenti."}
{"id": "2232559", "revid": "211345", "url": "https://it.wikipedia.org/wiki?curid=2232559", "title": "John Agostino Sinadino", "text": ""}
{"id": "2232564", "revid": "196390", "url": "https://it.wikipedia.org/wiki?curid=2232564", "title": "Cane terranova", "text": ""}
{"id": "2232565", "revid": "297745", "url": "https://it.wikipedia.org/wiki?curid=2232565", "title": "Vallicoltura", "text": ""}
{"id": "2232567", "revid": "958185", "url": "https://it.wikipedia.org/wiki?curid=2232567", "title": "Valle da pesca", "text": "Per valli da pesca si intendono quelle aree della laguna di Venezia delimitate da argini o recinzioni ove si pratica la \"vallicoltura\", un genere di itticoltura estensiva. L'etimo deriva infatti dal latino \"vallum\" \"protezione\" e quindi \"argine\".\nAnaloghe strutture si trovano nella zona del delta del Po e in Sardegna gli stagni di Cabras.\nLa vallicoltura.\nAttualmente, circa 92 km\u00b2 di acque lagunari (ovvero un sesto della superficie totale) \u00e8 adibito a valli da pesca. Le dimensioni di una singola valle possono variare notevolmente, da poche decine di ettari sino ad oltre un migliaio. Si concentrano soprattutto nella parte pi\u00f9 interna dell'estuario, in particolare lungo la \"gronda lagunare\".\nLa presenza degli argini esclude gli effetti delle maree e la diffusione di agenti inquinanti dall'esterno. La valle da pesca, nonostante sia di fatto un ambiente artificiale, \u00e8 dunque fondamentale nel preservare il delicato ecosistema lagunare. Rappresenta inoltre l'habitat ideale per varie specie di uccelli palustri.\nLe specie ittiche dell'alto Adriatico si riproducono in mare aperto, nelle cosiddette \"tegn\u00f9e\", ambienti costituiti da affioramenti rocciosi che offrono una buona protezione contro i predatori. Durante la fase giovanile, i pesci si spostano nell'estuario, dove non vi sono predatori e abbonda il cibo. I vallesani sfruttano proprio questa abitudine del pesce (detta \"montada\"), facendolo entrare nelle valli durante la risalita e poi rinchiudendolo per non farlo uscire.\nStoria.\nSi tratta di una pratica assai antica, essendo ricordata gi\u00e0 in documenti dell'XI secolo (ma dev'essere di molto precedente). Le valli furono a lungo monopolio dei monasteri e dei nobili che le davano in affitto ai cosiddetti \"vallesani\". Bench\u00e9 Venezia importasse le risorse alimentari dalla terraferma, le valli potevano assicurarle una certa autosufficienza in caso di crisi, anche perch\u00e9 fungevano pure da riserve di caccia. Per questo motivo il governo incentivava particolarmente la vallicoltura e la regolava tramite rigide norme, note sin dal 1314; alla Repubblica spettavano per esempio le spese per la manutenzione delle valli.\nDopo la caduta della Serenissima alcuni studiosi favorirono la diffusione dell'argine fisso (valli \"ad argine\"), in sostituzione dell'argine mobile costituito da \"grisio\u0142e\", cio\u00e8 graticci di canne (\"valli a seragia\") . Questa tecnica impediva i flussi di marea, ma non permetteva l'entrata del novellame, cio\u00e8 dei pesci pi\u00f9 giovani. L'argine fisso comport\u00f2 l'introduzione artificiale del novellame e la conseguente nascita di una nuova attivit\u00e0, quella del \"pescenovellante\", che prelevava i pesciolini dal mare aperto per portarli nelle valli."}
{"id": "2232568", "revid": "297745", "url": "https://it.wikipedia.org/wiki?curid=2232568", "title": "Valli da pesca", "text": ""}
{"id": "2232569", "revid": "767487", "url": "https://it.wikipedia.org/wiki?curid=2232569", "title": "Goldau", "text": "Goldau \u00e8 una frazione del comune svizzero di Arth, nel Canton Svitto."}
{"id": "2232576", "revid": "26630", "url": "https://it.wikipedia.org/wiki?curid=2232576", "title": "Specchi retrovisori", "text": ""}
