{"id": "2332994", "revid": "110157", "url": "https://it.wikipedia.org/wiki?curid=2332994", "title": "Plastic Components and Modules Automotive", "text": "La PCMA (acronimo di Plastic Components and Modules Automotive) \u00e8 un'azienda del gruppo Stellantis.\nLa storia.\nLa PCMA nasce nel 2008 come naturale prosecuzione delle attivit\u00e0 di \"Ergom Automotive\", azienda dell'indotto Fiat fondata nel 1972 dall'imprenditore calabrese Francesco Cimminelli a Borgaro Torinese.\nNegli anni ottanta cominciarono per la Ergom le prime produzioni di particolari stampati per il mercato della componentistica auto, fornendo prodotti finiti e semilavorati, articoli tecnici in particolare sistemi di introduzione di carburante, plance, paraurti, finizioni interne, pedaliere, stampi e attrezzature.\nIl principale cliente \u00e8 Fiat Group da cui rilev\u00f2 in ramo d'azienda lo stabilimento \"Fiat Comind sud\" di Napoli. Con l'acquisto di alcune societ\u00e0 del settore (\"Complasud\", \"Complasint\", \"Faima\" del gruppo di Mario Maione) accresce il suo fatturato annuo e conquista ampie fette di mercato dando vita ad un nuovo gruppo denominato \"Automotive System S.p.A.\". Le attivit\u00e0 del gruppo si espansero anche all'estero con l'apertura di due nuovi siti in Polonia e in Brasile, nuovi investimenti furono attuati anche altri settori, con l'acquisizione della compagnia aerea Air Vall\u00e9e.\nDopo un periodo di crescita ebbe per\u00f2 inizio una fase difficile della storia del gruppo, un forte calo di vendite che invest\u00ec la Fiat e il fallimento della squadra Torino calcio acquisita da Cimminelli nel 2000 su consiglio e suggerimento di Paolo Cantarella, allora amministratore delegato proprio della Fiat, porta ad un'inevitabile crisi che persiste per diversi anni.\nNel corso del 2007 le rappresentanze sindacali degli stabilimenti della Campania dove \u00e8 concentrato il maggior numero dipendenti, diedero inizio ad una vertenza con diversi giorni di sciopero che inevitabilmente bloccarono le attivit\u00e0 produttive della Fiat di Pomigliano d'Arco e Termini Imerese.\nNell'agosto 2007 il presidente Cimminelli rassegna le sue dimissioni e l'azienda viene acquisita per una cifra simbolica dal Gruppo Fiat.\nIl cambio di propriet\u00e0, dopo essere stato al vaglio degli organi antitrust, vede la sua ufficialit\u00e0 il 6 dicembre 2007, dopo l'assenso dell'Unione europea che ha consentito il passaggio di azioni di Ergom Holding al gruppo Fiat.\nErgom nel 2008 viene inserita nel bilancio consolidato di Fiat Group e aggiunta nella Business Lines della Magneti Marelli, cambiando nome in quello attuale, ovvero PCMA (Plastic Components and Modules Automotive) con sede legale a Torino.\nNel 2018 FCA cede la Magneti Marelli al gruppo giapponese Calsonic Kansei, ma la \"PCMA\" strettamente legata alle produzioni dell'azienda italo-statunitense, continua ad essere un'azienda del noto gruppo automobilistico.\nI 16 stabilimenti produttivi di PCMA sono situati in tre continenti: in Europa (Italia e Polonia), in Asia (Turchia) ed in America Latina (Brasile)."}
{"id": "2333000", "revid": "599013", "url": "https://it.wikipedia.org/wiki?curid=2333000", "title": "Hern\u00e1n Montenegro", "text": ""}
{"id": "2333001", "revid": "287204", "url": "https://it.wikipedia.org/wiki?curid=2333001", "title": "Hernan Montenegro", "text": ""}
{"id": "2333003", "revid": "1529788", "url": "https://it.wikipedia.org/wiki?curid=2333003", "title": "Biografia", "text": "Una biografia (dal greco \"b\u00edos\" \u03b2\u03af\u03bf\u03c2 \"vita\" e \"gr\u00e1phein\" \u03b3\u03c1\u03ac\u03c6\u03b5\u03b9\u03bd, \"scrivere\") \u00e8 un testo che contiene la ricostruzione complessiva della vita di una persona, scritto in forma narrativa o di saggio. Quando proviene dallo stesso soggetto, si ha una autobiografia.\nLa storiografia dell'esistenza di una persona \u00e8 variata nel corso dei secoli in funzione non solo del contesto culturale e del modello letterario, ma anche della considerazione dell'individualit\u00e0 e dell'incidenza delle varie fasi della vita. Attualmente si sono diffuse biografie che, sfruttando gli studi psicoanalitici, dedicano ampio spazio all'infanzia del protagonista; altre culture e civilt\u00e0, invece, si limitano a narrare i comportamenti che hanno inciso oggettivamente sulla realt\u00e0 e trattano l'infanzia solo come un periodo profetico sull'avvenire del soggetto.\nAntichit\u00e0.\nNell'antichit\u00e0 e nel primo Medioevo le biografie vennero redatte con intenti diversi da quelle contemporanee: la descrizione globale della vita e del protagonista era secondaria rispetto ai suoi pensieri e alle sue azioni e quindi gli scritti assunsero il valore di lezioni o di storie esemplari. Spesso il loro fine era quello di difendere una tesi o di narrare virt\u00f9, vizi, successi e cadute, come nel caso delle biografie bibliche.\nGenere letterario ellenistico, \u00e8 di particolare interesse scientifico aristotelico per i particolari del carattere del personaggio. Un primo esempio \u00e8 la \"Vita di Euripide\" di Satiro.\nI soggetti in origine sono personalit\u00e0 politiche o militari, con caratteri di gloria, e le gesta sono narrate a partire dalla nascita.\nUno dei primi esempi sono le Vite parallele di Plutarco: se Senofonte, nei \"Memorabilia\", si era premurato di narrare soprattutto i detti di Socrate, Plutarco, con le sue \"Vite parallele\" (quarantasei biografie di personaggi greci e romani), Diogene Laerzio, Quinto Curzio Rufo con la sua \"Vita di Alessandro\", Publio Cornelio Tacito con la \"Vita di Agricola\" e Gaio Svetonio Tranquillo con le \"Vite dei Cesari\", indulsero, per lo pi\u00f9, sulle descrizioni delle gesta dei protagonisti, mentre i Vangeli si proposero come fine primario la diffusione del nuovo messaggio.\nBiografia cristiana e medievale.\nIn ambito cristiano il genere letterario della biografia comincia a svilupparsi dagli \"Acta martyrum\", descrizioni dei processi e delle condanne a morte dei martiri cristiani. In seguito si svilupparono le \"passiones\", nelle quali alla scarna citazione degli atti processuali si aggiungeva la descrizione di eventi straordinari; in un passo successivo vi furono le \"vitae\" finivano per abbracciare tutto il percorso esistenziale del martire, spesso arricchito di numerosi dettagli leggendari.\nLa prima biografia nota della letteratura cristiana fu scritta da Ponzio di Cartagine su Tascio Cecilio Cipriano, vescovo del III secolo.\nPer quanto riguarda l'agiografia medioevale, si mise in luce Tommaso da Celano con la sua \"Vita di san Francesco\" del 1229 e nei secoli successivi la quattrocentesca \"Vita del beato G. Colombini\" compilata da Feo Belcari e la seicentesca \"Vita del cardinale Bellarmino\" del padre D. Bartoli.\n\"Su questo polimorfico scenario di raccolte di biografie esemplari (per imprese e per detti: sempre memorabili; perch\u00e9 la virt\u00f9 \u00e8 nel fare e nel dire) che viene da molto lontano e che ha con modalit\u00e0 differenziate attraversato il Medioevo, si colloca il progetto di Francesco Petrarca, che mutua, gi\u00e0 nel titolo, la tradizione classica: \"De viris illustribus\"\".\nRinascimento.\nLe biografie (come anche le autobiografie) crebbero nei secoli affermandosi sempre pi\u00f9 come genere letterario a s\u00e9, con esempi di tutto rilievo come \"Le Vite\" degli artisti rinascimentali di Giorgio Vasari.\nNel Cinquecento ritornarono in auge Svetonio e le biografie greche e latine, che ispirarono le biografie dell'epoca della Riforma protestante. In questo periodo si distinsero le biografie di William Roper su Tommaso Moro, e di George Cavendish su Thomas Wolsey.\nDal Seicento fino ad oggi.\nLa biografia moderna nacque nel XVII secolo per merito di Izaak Walton, quando in Francia e nell'Europa settentrionale si diffuse la tendenza a descrivere anche le esistenze di personaggi arricchiti o di avventurieri o di criminali. Verso la fine del Seicento, grazie al variato senso del rigore storico, ebbe origine la biografia di tipo universitario, basata su un nuovo metodo di indagine rigorosa degli avvenimenti.\nL'opera biografica pi\u00f9 significativa del Settecento risult\u00f2 la \"Vita del dottor Johnson\" di James Boswell, pubblicata nel 1791. Ma proprio in quegli anni il movimento romantico e gli studi sempre pi\u00f9 accurati della mente umana rivelarono la limitatezza delle valutazioni biografiche basate solo su elementi esteriori, e perci\u00f2 l'indagine psicologica si aggiunse ai metodi storici scientifici per interpretare pi\u00f9 compiutamente i grandi personaggi del mondo e gli esiti sorprendenti non si fecero attendere, basti pensare alle biografie su Ges\u00f9 scritte da David Friedrich Strau\u00df nel 1835 e da Ernest Renan nel 1863. Dal 1830 fino alla fine del secolo divenne quasi un dovere, in ogni nazione, la compilazione di biografie inerenti alla patria e ai patriottici, tra le quali in Italia si distinse quella su \"Mazzini\" redatta da J.White Mario.\nAll'inizio del Novecento, il progresso della psicologia e le innovazioni apportate dalla psicoanalisi spinsero verso una nuova interpretazione biografica ancora pi\u00f9 totale rispetto al passato. Nei decenni successivi del Novecento si impose la tendenza ad accostare la biografia alla monografia storica e alla libera saggistica."}
{"id": "2333004", "revid": "71433", "url": "https://it.wikipedia.org/wiki?curid=2333004", "title": "Zowie Bowie", "text": ""}
{"id": "2333005", "revid": "71433", "url": "https://it.wikipedia.org/wiki?curid=2333005", "title": "Joey Bowie", "text": ""}
{"id": "2333009", "revid": "599013", "url": "https://it.wikipedia.org/wiki?curid=2333009", "title": "Jos\u00e9 Vargas", "text": ""}
{"id": "2333010", "revid": "287204", "url": "https://it.wikipedia.org/wiki?curid=2333010", "title": "Jose Vargas", "text": ""}
{"id": "2333012", "revid": "539155", "url": "https://it.wikipedia.org/wiki?curid=2333012", "title": "Le rossignol", "text": "Le rossignol (\"L'usignolo\") o \"Solovej\" \u00e8 una fiaba musicale in tre atti con musica di Igor' F\u00ebdorovi\u010d Stravinskij scritta fra il 1907 e il 1914. \u00c8 la prima opera teatrale del musicista ed \u00e8 anche uno dei suoi lavori pi\u00f9 affascinanti. Il libretto si basa su una favola di Hans Christian Andersen, \"L'usignolo dell'imperatore\" ed \u00e8 stato scritto dal compositore stesso e da Stepan Mitussov.\nStoria.\nStravinskij scrisse il primo dei tre atti che compongono l'opera tra il 1907 e il 1909, anno in cui ricevette l'incarico da Sergej Djagilev di scrivere un balletto originale tratto dalla vecchia fiaba russa dell\"'Uccello di fuoco\". L'impresario, che aveva gi\u00e0 potuto apprezzare la bravura del compositore russo ne lo \"Scherzo fantastique\" e in \"Feu d'artifice\", gli affid\u00f2 la partitura per i Balletti russi, incarico che Stravinskij accett\u00f2 immediatamente. \"Le rossignol\" venne cos\u00ec abbandonato e rimase nel dimenticatoio finch\u00e9 nel 1913 il Teatro Libero di Mosca non invit\u00f2 il musicista a completarlo. Stravinskij esit\u00f2 molto prima di accettare la commissione, infatti era per lui quasi impossibile, dopo quattro anni, riprendere un lavoro e continuarlo con lo stesso stile di allora dopo le esperienze musicali e le innovazioni di \"Petrushka\" e soprattutto de \"Le sacre du printemps\". Il linguaggio e la tecnica del musicista erano profondamente mutati e non era possibile tornare indietro. Non volendo modificare il primo atto, egli decise di lasciarlo cos\u00ec come era e continuare la composizione col rischio, per\u00f2, di una disomogeneit\u00e0 del lavoro; complet\u00f2, nel giro di un anno, il secondo e terzo atto e l'opera fu terminata nei primi mesi del 1914. Solo allora il compositore seppe che nel frattempo il Teatro Libero di Mosca aveva chiuso; chiese perci\u00f2 a Sergej Djagilev di includere \"Le rossignol\" nel repertorio dei Balletti Russi di allora. L'impresario stava infatti allestendo in quel periodo il \"Gallo d'Oro\" di Rimskij-Korsakov. \"Le rossignol\" entr\u00f2 a far parte del cartellone di quell'anno e fu rappresentato per la prima volta all'Op\u00e9ra di Parigi il 26 maggio 1914 con la scenografia di Alexandre Benois e la direzione di Pierre Monteux. La rappresentazione non ebbe una grande accoglienza dal pubblico e, come dice il compositore stesso, \"fu un insuccesso, solo nel senso che non riusc\u00ec a creare uno scandalo\". In effetti, dopo il \"Sacre\", da Stravinskij ci si sarebbe aspettato un altro lavoro innovativo e dirompente sull'esempio del precedente. Nel 1917 Stravinskij ricav\u00f2 dall'opera un poema sinfonico intitolato \"Le chant du rossignol\", utilizzando solo il secondo e terzo atto proprio per avere uno stile uniforme. Successivamente, nel 1920, Djagilev realizz\u00f2 un balletto da quest'ultima versione con la coreografia di L\u00e9onide Massine e le scene di Henri Matisse.\nTrama.\nL'opera \u00e8 ambientata nell'antica Cina. Il Pescatore in scena \u00e8 rappresentato da un mimo, mentre il cantante si trova in orchestra come pure il soprano che interpreta l'usignolo. \nPrimo atto.\nIn riva al mare, poco prima dell'alba, un pescatore ricorda la voce dell'usignolo che dava sollievo alle sue pene. All'improvviso ecco che risente il canto meraviglioso dell'uccellino. Sulla spiaggia giungono i cortigiani dell'Imperatore l\u00ec condotti da una giovane cuoca che conosce il luogo dove canta l'usignolo. Gli sprovveduti dignitari scambiano il canto melodioso con il muggito di una mucca e poi con il verso di una rana, finch\u00e9 la cuoca non indica loro la provenienza del canto. Il ciambellano chiede allora all'uccellino di recarsi a corte per allietare le orecchie dell'Imperatore. L'usignolo accetta l'invito, ma ricorda per\u00f2 che il suo canto deve rimanere libero. \nSecondo atto.\nIl secondo atto si apre con una processione che annuncia l'arrivo dell'Imperatore; questi fa il suo ingresso seduto su di un baldacchino e ordina all'usignolo di cantare. Il suono della sua melodia commuove profondamente l'imperatore e fa piangere gli altri ascoltatori mentre alcune sciocche dame tentano invano di imitare il canto. L'usignolo viene interrotto dall'arrivo di tre ambasciatori dell'imperatore giapponese. Questi ha inviato in dono all'imperatore della Cina un usignolo meccanico che comincia a cantare. Il sovrano mostra subito un grande entusiasmo per questi suoni nuovi, molto diversi ed artificiali rispetto alle dolci melodie udite prima. L'usignolo, indignato, abbandona il palazzo, causando le ire dell'Imperatore che lo bandisce dal regno e nomina l'usignolo meccanico \"primo cantante\".\nTerzo atto.\nL'Imperatore della Cina \u00e8 molto malato e vicino alla fine. Accanto al capezzale del sovrano si erge la figura della Morte. L'Imperatore invoca allora l'usignolo, riconoscendo che solo il bel canto di quest'ultimo potr\u00e0 guarirlo. L'usignolo arriva per dare sollievo all'Imperatore ed inizia a cantare. La sua melodia fa commuovere persino la Morte che accetta di allontanarsi dalla scena. Il sovrano riconquista lentamente le sue forze, nomina il vero usignolo \"primo cantante\" e vorrebbe che questi diventasse dignitario della corte. L'usignolo, per\u00f2, soddisfatto delle lacrime dell'Imperatore, declina l'offerta e gli promette di cantare per lui ogni sera, dal crepuscolo fino al tramonto, a patto di restare per sempre libero.\nAnalisi.\nIl giovane Stravinskij era stato allievo di Nikolaj Rimskij-Korsakov ed i suoi primi lavori risentono dell'influenza del maestro; anche \"Le rossignol\", soprattutto nella scelta del soggetto favolistico, fa ancora parte di quelle opere nate nell'ambito musicale di quel periodo. Stravinskij, per\u00f2, con la sua indiscussa personalit\u00e0, riesce gi\u00e0 a scostarsi da certi stereotipi della tradizione russa per il suo stile particolare ed ironico. La notevole differenza che l'opera presenta tra il primo atto e gli altri due, dovuta al lasso di tempo intercorso nella composizione, viene in certo qual modo genialmente spiegata dall'autore sottolineando il fatto che l'azione scenica vera e propria prende avvio soltanto nel secondo atto, mentre il primo assume una funzione di prologo; inoltre la parte iniziale, con le sue atmosfere rarefatte all'approssimarsi dell'alba, il canto sognante del pescatore, i trilli ed i gorgheggi melodici dell'usignolo, l'atteggiamento cerimonioso e buffo dei cortigiani, sono ben lontani dalla pomposit\u00e0 barocca della corte dell'Imperatore con i suoi luccichii, le sue feste ridondanti e il suono artificioso dell'usignolo meccanico. Rispetto alla favola di Andersen la necessit\u00e0 scenica, dettata dalla trasposizione musicale della stessa, ha fatto s\u00ec che il compositore ponesse l'attenzione sul canto dell'usignolo; nella fiaba la melodia semplice e naturale dell'uccellino era in contrapposizione con l'artificiosit\u00e0 di un ambiente basato sulla ricchezza ed i fasti; nell'opera di Stravinskij tutta l'attenzione \u00e8 incentrata sulla straordinaria capacit\u00e0 canora dell'usignolo i cui gorgheggi raffinati contrastano con l'aspetto s\u00ec pomposo, ma anche grezzo e buffonesco della corte imperiale.\nOrganico orchestrale.\nOttavino, due flauti, due oboi, corno inglese, tre clarinetti, tre fagotti, quattro corni, quattro trombe, tre tromboni, basso tuba, timpani, piatti, triangolo, tamburo militare, grancassa, tamburello basco, due campanelli, tam-tam, due arpe, celesta, pianoforte, chitarra, mandolino, archi."}
{"id": "2333017", "revid": "599013", "url": "https://it.wikipedia.org/wiki?curid=2333017", "title": "Derek Hamilton", "text": ""}
{"id": "2333020", "revid": "287204", "url": "https://it.wikipedia.org/wiki?curid=2333020", "title": "Incontro nell'abisso", "text": "Incontro nell'abisso (\"The Watch Below\") \u00e8 un romanzo fantascientifico di James White del 1965.\n\u00c8 una variazione originale sul tema del primo contatto in quanto si svolge in ambiente sottomarino sulla Terra e con modalit\u00e0 del tutto inconsuete.\nIl pacifismo di White propone qui un finale a lieto fine a quella che appariva come una situazione di reciproca distruzione di due razze senzienti.\nFu l'ultimo dei romanzi dello scrittore a essere pubblicato in Italia dalla Mondadori nella collana Urania, nel n\u00ba 1011 dell'8 dicembre 1985.\nTrama.\n\u00c8 il 3 febbraio 1942 e un convoglio alleato sta cercando di raggiungere l'Irlanda sotto la minaccia degli U-Boot tedeschi; la nave cisterna modificata \"Gulf Stream\" viene colpita da due siluri e cola a picco con tutto il suo carico e i superstiti salvati da altre navi affondate. Potrebbe essere la fine della sua storia, in realt\u00e0 la nave, seppure affondata, ha dei superstiti che, intrappolati nelle camere stagne, sopravvivono alle terribili condizioni ambientali, mentre \u00e8 l'inizio di una epica avventura destinata a protrarsi per generazioni e generazioni, fino ad un incontro nell'abisso assolutamente straordinario.\nLa flotta Unthan ha raggiunto lo spazio prossimo alla Terra quando viene attaccata con un missile nucleare; viene colpita l'astronave-cambusa, mentre l'ammiraglia aliena si salva, raggiunge la Terra e si inabissa presso la costa spagnola. Inizia uno scambio di informazioni tra gli Unthan e gli eredi dei sopravvissuti della \"Gulf Stream\", sino alla sorpresa finale; gli Unthan sono dei profughi, la loro flotta non \u00e8 una flotta di astronavi da battaglia, sono dotati di branchie e possono vivere solamente in acqua. Chiedono asilo politico e di vivere nel profondo degli oceani della Terra che essi, prima di fuggire da proprio pianeta, credevano fosse disabitata."}
{"id": "2333021", "revid": "287204", "url": "https://it.wikipedia.org/wiki?curid=2333021", "title": "Misao Makimachi", "text": " \u00e8 un personaggio fittizio tratto dal manga e dall'anime di Nobuhiro Watsuki \"Kenshin samurai vagabondo\".\nStoria.\nMisao \u00e8 una ninja alquanto abile del clan degli Oniwabansh\u016b di Kyoto. Come armi usa dei kunai e quando appare per la prima volta nel manga dimostra sedici anni.\nInfanzia.\nMisao \u00e8 la nipote del gran capo degli Oniwabansh\u016b; fu posta sotto le cure di Aoshi Shinomori, il capo degli Oniwaban di Edo, fin quando questi e i suoi quattro alleati (Han'nya, Shikij\u014d, Beshimi e Hyottoko) la lasciarono a Kashiwazaki Nenji, ossia Okina degli Oniwabanashu, all'et\u00e0 di otto anni. Misao \u00e8 stata da sempre innamorata di Aoshi e molto legata ad Hannya e quando viene a sapere che Aoshi si trova a Tokyo decide di partire alla sua ricerca.\nSaga di Kyoto.\nDurante il tragitto per Tokyo, Misao si imbatte in quattro uomini che aggira e deruba facilmente. Poco dopo per\u00f2 incontra Kenshin Himura al quale tenta di sfilare la katana; questi evita facilmente gli attacchi della ragazza che ora vuole saperne di pi\u00f9 del samurai vagabondo. Cos\u00ec lei e Kenshin iniziano a viaggiare insieme verso Kyoto, passando per il villaggio Shingetsu, dove aiutano un ragazzino e forniscono informazioni ad Hajime Saito.\nArrivati a Kyoto, Kenshin vuole trovare Arai Shakku per farsi forgiare una nuova sakabato. Cos\u00ec Misao e Okina lo accompagnano dal figlio, che per\u00f2 rifiuta la commissione. I tre ritorneranno nuovamente all'abitazione dello spadaio poich\u00e9 il figlioletto viene rapito da Ch\u014d Sawagej\u014d e Kenshin decide di affrontarlo. Misao non partecipa al duello, ma osserva molto attentamente ed \u00e8 la prima ad accorgersi che l'ultima spada di Shakku Arai \u00e8 una sakabato e che Cho non \u00e8 morto.\nQuando Kenshin si reca da Seij\u016br\u014d Hiko per apprendere l'ultimo segreto dello stile Mitsurugi Hiten, Misao incontra Kaoru Kamiya e Yahiko My\u014djin e li accompagna da Kenshin. Durante il tragitto a Yahiko viene in mente che deve avvertire Kenshin dell'arrivo di Aoshi. Udendo il suo nome Misao chiede spiegazioni e Kaoru gli racconta dello scontro avuto a Tokyo e di come siano morti Hannya e gli altri. A questo punto Misao, sconvolta, ritorna da Okina per chiedere spiegazioni, ma l'Aoi-ya \u00e8 vuoto e il vecchio \u00e8 andato a battersi con Aoshi Shinomori. La giovane non fa in tempo a recarsi sul luogo dello scontro per cercare di impedirlo e l'unica cosa che pu\u00f2 fare \u00e8 osservare lo sguardo truce di Aoshi, e prestare soccorso allo sconfitto Okina.\nQuando Shishio esce allo scoperto e ordina l'incendio di Kyoto, Misao aiuta la popolazione a sconfiggere i tirapiedi del samurai. Tuttavia si espone troppo e rischia di finire uccisa per mano di Usui Uonuma, ma viene salvata dall'intromissione di Anji, un altro membro delle Dieci Spade. Qualche giorno dopo Misao e Kaoru si apprestano invece ad affrontare l'androgino Kamatari Honjo detto \"La Grande Falce\". Inizialmente le due sono in palese difficolt\u00e0, ma l'immagine di Hannya apparsa in visione a Misao la rassicura sul fatto che Kenshin riuscir\u00e0 a riportare a casa Aoshi. Cos\u00ec insieme a Kaoru riesce a battere il sicario inviato da Shishio.\nSaga del Jinchu.\nMisao ricompare, insieme ad Aoshi, nella saga di Enishi Yukishiro quando riporta da Kyoto il diario dell'ex moglie di Kenshin.\nTuttavia Misao arriva troppo tardi: Enishi ha gi\u00e0 attuato il suo piano di vendetta riducendo Kenshin a un vegetale, mostrandogli il corpo esanime di Kaoru. Aoshi scopre per\u00f2 che il cadavere \u00e8 in realt\u00e0 un fantoccio e quindi Misao, coadiuvata da Yahiko, si mettono alla ricerca del nascondiglio di Enishi. Partiti alla volta dell'isola del nemico, il gruppo di salvataggio si trova di fronte ad alcuni ostacoli come delle mine acquatiche. Sar\u00e0 proprio Misao, con la partecipazione di Aoshi, a sgomberare la rotta dai pericolosi esplosivi col lancio dei suoi pugnali.\nAl termine della storia Misao ritorna a Kyoto con Aoshi e decidono di seppellire Hannya e gli altri in un posto pi\u00f9 soleggiato.\nRetroscena.\nStando alle dichiarazioni di Nobuhiro Watsuki, il personaggio di Misao era inizialmente una combinazione tra Kaoru e Yahiko: alla sua prima apparizione compie gesti infantili e innocenti. Comunque, col progredire della storia, Misao diventa pi\u00f9 matura ed empatica, perdendo le sue attitudini spensierate."}
{"id": "2333022", "revid": "767487", "url": "https://it.wikipedia.org/wiki?curid=2333022", "title": "Rob Lock", "text": ""}
{"id": "2333030", "revid": "599013", "url": "https://it.wikipedia.org/wiki?curid=2333030", "title": "Derrick Lewis", "text": ""}
{"id": "2333031", "revid": "767487", "url": "https://it.wikipedia.org/wiki?curid=2333031", "title": "Selected Areas in Cryptography", "text": "Selected Areas in Cryptography (SAC) \u00e8 il nome sotto al quale vanno le conferenze internazionali dedicate alla crittografia che si tengono annualmente in Canada ogni mese di agosto dal 1994. Fino al 1999 le conferenze sono state ospitate esclusivamente o presso la Queen's University o presso l'Universit\u00e0 Carleton; negli ultimi anni le localit\u00e0 sono invece variate molto.\nAnche se al SAC sono state presentate ricerche su argomenti crittografici tra i pi\u00f9 vari, la maggior parte dei esse si concentra sull'analisi dei cifrari a blocchi.\nDal 2003 il SAC include un discorso d'apertura della conferenza denominato \"Stafford Tavares Lecture\", in onore di uno dei suoi primi organizzatori e sostenitori, tenuto da un membro della comunit\u00e0 crittografica internazionale appositamente invitato."}
{"id": "2333033", "revid": "123236446", "url": "https://it.wikipedia.org/wiki?curid=2333033", "title": "Assi italiani della seconda guerra mondiale", "text": "Questa lista comprende tutti gli assi dell'aviazione della seconda guerra mondiale di nazionalit\u00e0 italiana.\nNon esiste una lista ufficiale degli assi italiani della seconda guerra mondiale, pertanto il conteggio delle vittorie \u00e8 stato fatto dagli storici sulla base di documenti d'archivio, testimonianze orali o diari di reparto (tutti e tre non sempre disponibili). Le fonti quindi possono discostarsi tra loro indicando numeri diversi ma in genere \u00e8 preferibile attenersi alle pubblicazioni pi\u00f9 recenti possibili vista la continua ricerca e scoperta di giornali di bordo. Si pensi ad esempio che Adriano Visconti era al terzo posto della lista degli assi italiani con 19 vittorie nella Regia Aeronautica pi\u00f9 altre 7 con l'Aeronautica Nazionale Repubblicana, ma il suo libretto di volo, rinvenuto attorno al 1998, indica rispettivamente solo 6 e 4 vittorie.\nQuella che segue \u00e8 una lista basata su una fonte del 2000 che include solo le vittorie confermate, escludendo quelle probabili e quelle condivise con altri aviatori il cui metodo di assegnazione, come si \u00e8 detto, cambiava da comandante a comandante. Sono indicate anche le vittorie ottenute, oltre che con la Regia Aeronautica, con l'Aeronautica Nazionale Repubblicana (ANR) o con l'Aeronautica Cobelligerante Italiana (ACI).\nRegole di attribuzione delle vittorie.\nPer gran parte della guerra i comandanti dei reparti erano soliti attribuire le vittorie alle unit\u00e0 piuttosto che ai singoli piloti per evitare l'abbassamento del morale dei piloti meno capaci. Ai piloti era solamente permesso di annotare le vittorie nel libretto personale, ufficialmente accreditate per\u00f2 al reparto di appartenenza o a tutti i piloti che avevano preso parte al combattimento, indipendentemente se avessero sparato o meno, o ancora a tutti quelli coinvolti una determinata azione.\nL'esigenza di pi\u00f9 precisione e la necessit\u00e0 di motivare i piloti di fronte allo strapotere delle forze aeree Alleate port\u00f2 col tempo a registrare puntualmente il nome del pilota (o dei piloti) che avesse effettivamente abbattuto un aereo nemico, bench\u00e9 non esistette fino al marzo 1942 una procedura ufficiale per l'accredito delle vittorie: a volte ad esempio erano necessari testimoni, altre volte invece bastava il semplice rapporto post-operazione del diretto interessato all'accredito. Nel marzo 1942 quindi lo stato maggiore tent\u00f2 di porre rimedio stilando una procedura ufficiale chiedendo inoltre ai comandanti delle varie unit\u00e0 di comunicare tutte le vittorie ottenute fino a quel momento: alcuni successi rimasero assegnati collettivamente a scapito del vero \"vincitore\", mentre in altre situazioni avvenne l'esatto contrario. La raccolta delle informazioni venne fermata dall'armistizio quando non era ancora stata portata a termine. Entro il marzo 1943 vennero anche introdotti premi in denaro: 5.000 lire per ogni aereo mono o bimotore abbattuto, 15.000 per un quadrimotore, 150.000 per una nave mercantile affondata e 250.000 per una nave da guerra.\nL'unico militare della Regia Aeronautica non pilota ad essere riconosciuto ufficialmente come \"asso dell'aviazione\" fu l'aiutante di battaglia Pietro Bonannini, mitragliere di bordo accreditato con dieci vittorie.\nI nomi controversi.\nAlcune fonti inseriscono tra gli assi anche alcuni piloti il cui \"status\" di asso si \u00e8 stabilito per\u00f2 derivante da un'errata interpretazione dei documenti ufficiali. Alcune vittorie sono probabilmente confermate, ma il numero esatto \u00e8 ignoto. I loro nomi e le loro presunte vittorie sono le seguenti:\n\u00c8 comunque da considerare il fatto che i piloti Livio Ceccotti e Pietro Serini sono stati decorati con la Medaglia d'oro al valor militare. Lo \u00e8 stato anche Furio Lauri, ma per i combattimenti a difesa di Roma. Altri nomi a volte menzionati nelle fonti sono il capitano Vasco Magrini (11 vittorie) e il maresciallo Ademade Angelotti, in realt\u00e0 mai assegnati a reparti combattenti. Al maresciallo Giuseppe Chiussi risulta attribuita, tra l'altro, una medaglia di bronzo al valor militare per aver contribuito all'abbattimento di quattro aerei nemici in Grecia nel 1941."}
{"id": "2333034", "revid": "599013", "url": "https://it.wikipedia.org/wiki?curid=2333034", "title": "Mike Jones (cestista 1967)", "text": ""}
{"id": "2333035", "revid": "599013", "url": "https://it.wikipedia.org/wiki?curid=2333035", "title": "Ricky Grace", "text": ""}
{"id": "2333040", "revid": "543975", "url": "https://it.wikipedia.org/wiki?curid=2333040", "title": "Episodi de La leggenda di Bruce Lee", "text": ""}
{"id": "2333042", "revid": "767487", "url": "https://it.wikipedia.org/wiki?curid=2333042", "title": "Stafford Tavares", "text": "Insieme a Carlisle Adams ha creato i cifrari a blocchi CAST-128 e CAST-256. Ha inoltre contribuito nel 1994 ad organizzare la prima Selected Areas in Cryptography (SAC), una conferenza internazionale sulla crittografia che si tiene annualmente in Canada. Per il suo sostegno e per l'aiuto che d\u00e0 alla conferenza, dal 2003 il discorso d'apertura della conferenza, che viene tenuto da un membro della comunit\u00e0 crittografica internazionale su preciso invito, porta il suo nome, la \"Stafford Tavares Lecture\"\nTavares ha conseguito il dottorato nel 1968 all'Universit\u00e0 McGill."}
{"id": "2333044", "revid": "2069609", "url": "https://it.wikipedia.org/wiki?curid=2333044", "title": "Khachapuri", "text": "Lo khachapuri (georgiano: \u10ee\u10d0\u10ed\u10d0\u10de\u10e3\u10e0\u10d8, \"xa\u010d'ap'uri\" \"pane di formaggio\") \u00e8 un piatto tipico della Georgia. \u00c8 una focaccia ripiena, fatta con farina e yogurt o kefir, con all'interno del formaggio (nella versione classica c'\u00e8 il formaggio Imereti).\nPreparazione.\nQuesta sorta di pane-pizza viene cucinata in tanti modi diversi secondo le tradizioni tipiche georgiane delle varie regioni. Il ripieno \u00e8 composto da vari tipi di formaggio fresco o stagionato, uova, erbe e altri ingredienti..\nVarianti.\nIl pi\u00f9 famoso khachapuri \u00e8 chiamato \"Imeruli Khachapuri\" (\u10d8\u10db\u10d4\u10e0\u10e3\u10da\u10d8 \u10ee\u10d0\u10ed\u10d0\u10de\u10e3\u10e0\u10d8). Proviene dalla provincia di Imereti, dal quale prende nome. Altre famose variet\u00e0 sono \"l'Acharuli\", \"il Megruli\", e nella regione dell'Abcasia \"l\u2019Achma khachapuri\" (\u10d0\u10e9\u10db\u10d0 \u10ee\u10d0\u10ed\u10d0\u10de\u10e3\u10e0\u10d8)."}
{"id": "2333046", "revid": "122471093", "url": "https://it.wikipedia.org/wiki?curid=2333046", "title": "La leggenda di Bruce Lee", "text": "La leggenda di Bruce Lee (\u674e\u5c0f\u9f99\u4f20\u5947) \u00e8 una serie televisiva cinese, composta da 50 episodi da 47 minuti l'uno in versione cinese e da 30 episodi da 45 minuti l'uno nella versione doppiata in italiano e inglese.\nIn Italia \u00e8 trasmessa sul canale Rai 4 dal 4 aprile 2009.\nTrama.\nSi tratta della biografia televisiva dell'indimenticabile artista marziale Bruce Lee, trasmessa dalla televisione di Stato cinese CCTV in occasione delle Olimpiadi del 2008. Danny Chan Kwok-kwan, gi\u00e0 interprete di film come \"Shaolin Soccer\" e \"Kung Fusion\", veste nel telefilm i panni di Bruce Lee in un'ottima prova interpretativa sostenuta da un'eccezionale preparazione atletica. Il racconto della serie prende avvio dalla seconda met\u00e0 degli anni cinquanta, quando a Hong Kong il giovane Bruce Lee inizia ad accostarsi all'arte del kung fu.\nCast.\nDanny Chan Kwok-kwan \u00e8 Bruce Lee e Michelle Lang \u00e8 sua moglie, Linda Lee Cadwell. Le riprese sono durate pi\u00f9 di 9 mesi e sono state effettuate in Cina, a Hong Kong, Macao, negli Stati Uniti d'America, in Italia e in Thailandia, e sono costate 50 milioni di yuan (7.3 milioni di dollari). La figlia di Bruce Lee, Shannon Lee, \u00e8 la creatice della serie.\nOltre a Chan e Lang, la serie televisiva vede le apparizioni di campioni delle arti marziali come Mark Dacascos, Ray Park, Gary Daniels, Ernest Miller e Michael Jai White."}
{"id": "2333047", "revid": "119021739", "url": "https://it.wikipedia.org/wiki?curid=2333047", "title": "Viso di Vallanta", "text": "Il Viso di Vallanta, noto anche come \"Dado di Viso\" o \"Dado di Vallanta\", \u00e8 una montagna delle Alpi Cozie, alta 3781. Si trova in territorio italiano, in provincia di Cuneo, nel gruppo del Monviso.\nCaratteristiche.\n\u00c8 una vetta secondaria del gruppo del Monviso. Sorge sulla dorsale secondaria che, dalla vetta del Monviso, scende in direzione sud-ovest verso la punta Caprera e le rocce di Viso, per poi digradare nel vallone di Vallanta. Dal Monviso, la cresta scende verso i \"torrioni Sari\", fino ad un colletto a quota 3711\u00a0m, da cui sale poi la cresta nord-est del Viso di Vallanta. La prominenza della montagna risulta cos\u00ec essere di soli 70\u00a0m.\n\u00c8 costituita da una grossa sporgenza di aspetto cubico, molto caratteristico, da cui deriva il termine \"dado\". Non \u00e8 visibile dal versante nord e dalla pianura torinese, mentre \u00e8 ben visibile dalla pianura cuneese.\nDal punto di vista geologico, la montagna, come tutto il massiccio di cui fa parte, appartiene alla serie a facies piemontese del Trias-Giura (\"zona delle pietre verdi di Gastaldi\"): in particolare, \u00e8 costituita da rocce eruttive effusive (prasiniti, anfiboliti, eclogiti) anche parzialmente metamorfosate, e da metamorfiti (metagabbri, metaporfiriti e metadiabasi).\nAlpinismo.\nPrime ascensioni.\nLa prima ascensione assoluta del Viso di Vallanta fu effettuata il 7 settembre 1891 dalle guide Claudio e Giuseppe Perotti, della valle Po, con gli alpinisti Paolo Gastaldi e Vittorio Giordana.\nNel 1901 gli stessi Perotti, con Ubaldo Valbusa, salgono per primi lungo la parete nord-ovest; nel 1903 la stessa squadra, cui si aggiunge V. Casana, sale la cresta sud-est dal \"Colletto Ticino\". La cresta ovest \u00e8 salita nel 1919 da Angelo Pensa, sempre accompagnato dai Perotti; lo stesso trio sale la cresta nord-est nel 1920. Il 17 agosto 1929 Franco Falchi super\u00f2 in prima assoluta solitaria lo spigolo nord-ovest. La parete ovest fu superata da Giuseppe Gagliardone e Mario Girello l'11 agosto 1935.\nLa prima salita invernale fu effettuata solo il 20 marzo 1948 da Emanuele Andreis e Giorgio Codri, che salirono per la cresta sud-est-\nIn tempi recenti, di particolare rilievo \u00e8 la via \"Vallantetic\", aperta nel 1985 da Gian Carlo Grassi con i francesi Bozonnet, Carlon e Pailler: si tratta di una \"big wall\" di 900\u00a0m, aperta dal basso, con una difficolt\u00e0 valutata in TD.\nAscensione alla vetta.\nL'ascensione per la via normale, aperta nel 1891, presenta difficolt\u00e0 di tipo alpinistico. Il Berutto () parla di passaggi di II grado, mentre il Parodi () parla di III grado.\nPunti di appoggio per la salita sono il bivacco Berardo ed il bivacco Boarelli; da qui si raggiunge la morena terminale del \"ghiacciaio di Viso\", che si risale fino alla base della parete. Da qui si risale con facile arrampicata su roccia piuttosto franosa, fino alla vetta."}
{"id": "2333049", "revid": "402993", "url": "https://it.wikipedia.org/wiki?curid=2333049", "title": "Darryl Middleton", "text": ""}
{"id": "2333050", "revid": "1543377", "url": "https://it.wikipedia.org/wiki?curid=2333050", "title": "Todas as ruas do amor", "text": "Todas as ruas do amor (\"Tutte le strade dell'amore\") \u00e8 una canzone portoghese dei Flor-de-Lis, che ha rappresentato il paese iberico all'Eurovision Song Contest 2009. La canzone \u00e8 stata composta da Paulo Pereira e Pedro Marques.\nLa canzone, che accomuna diversi stili (tra cui il tradizionale fado e il folk), ha vinto il Festival RTP da Can\u00e7\u00e3o, il 28 febbraio 2009, ricevendo 12 punti dalle giurie e 10 dal televoto del pubblico.\nAll'ESC, \u00e8 finita 8\u00b0 in semifinale e 15\u00b0 in finale."}
{"id": "2333051", "revid": "775372", "url": "https://it.wikipedia.org/wiki?curid=2333051", "title": "Victorian Football League", "text": "La Lega di Football Australiano del Victoria, precedentemente conosciuta come \"Associazione di Football Australiano del Victoria\" (VFA), \u00e8 la principale lega nello stato del Victoria (senza contare la lega nazionale Australian Football League (AFL), che si \u00e8 evolta dalla lega del Victoria e conta 10 dei propri 18 club in Victoria).\nFormata nel 1877, subito dopo la nascita di una lega simile in Australia Meridionale (South Australian Football League), \u00e8 la seconda Lega di Football Australiano per anzianit\u00e0. Oggi la VFL \u00e8 una competizione regionale semi-professionistica che ha 14 squadre tutte dello stato del Victoria.\nEssa non va confusa con la Lega nazionale (AFL) precedente accennata, che in passato era conosciuta come la Lega di Football Australiano del Victoria (VFL). La quale nacque da una scissione dalla VFA nel 1897 e si \u00e8 evoluta nella AFL nell'inizio degli anni '90 con l'introduzione di franchigie di altri stati. Per questo motivo ad essa si fa talvolta riferimento come VFL/AFL. Dopo che la VFL/AFL \u00e8 stata riconosciuta come il campionato nazionale australiano, la VFA ha adottato il nome di VFL dalla stagione 1996. Per tale motivo ad essa si fa riferimento come VFA/VFL.\nMolti club della AFL basati a Melbourne sono affiliati con club della VFL e di conseguenza la lega serve parzialmente come campionato delle riserve per la AFL e come competizione per far crescere i giovani talenti. La AFL sostiene economicamente la VFL con circa 16 milioni di dollari australiani all'anno ed ha ufficialmente imposto il proprio nome alla lega: AFL-Victoria.\nSquadre.\nSquadre del passato.\nLa VFL ha subito numerosi cambiamenti nel proprio formato fin dalla propria nascita, ci\u00f2 ha provocato un andirivieni di squadre che hanno lasciato la lega per numerosi fattori nel corso degli anni.\nAlbo d'oro.\n1916-17: Competizione sospesa per via del primo conflitto mondiale\n1942-44: Competizione sospesa per via del secondo conflitto mondiale.\nLa VFA cambia ufficialmente il proprio nome in VFL."}
{"id": "2333052", "revid": "3115", "url": "https://it.wikipedia.org/wiki?curid=2333052", "title": "Williamstown (Victoria)", "text": "Williamstown \u00e8 un sobborgo della citt\u00e0 di Melbourne, Victoria, Australia situato a 8\u00a0km a sud-ovest dal centro della citt\u00e0. Appartiene al distretto amministrativo della City of Hobsons Bay. Al censimento del 2006 Williamstown contava una popolazione di 12\u00a0733.\nWilliamstown \u00e8 stata una la prima area abitata della baia di Port Phillip. La sua storia si rispecchia negli edifici del centro storico oggi adibiti a ristoranti, caff\u00e8, luoghi di cultura e di ritrovo. Williamstown si trova ai piedi del West Gate Bridge, il ponte di unione tra i sobborghi ad Ovest ed il centro della citt\u00e0 di Melbourne. Un tempo sobborgo malfamato della citt\u00e0, \u00e8 ora una delle aree pi\u00f9 ricercate della citt\u00e0, nota per il suo porto turistico e commerciale che si affaccia sulla citt\u00e0. Vi sono anche traghetti che la uniscono alla citt\u00e0 attraverso il fiume Yarra (solo per scopi turistici al week end). Per il resto, Williamstown resta un posto da visitare per il suo gusto storico, il suo porto pieno di barche turistiche e militari, moderne ed antiche. Una caratteristica di Williamstown \u00e8 il suo parco che si trova vicino al mare, dove vivono diversi possum sugli alberi di eucaliptus."}
{"id": "2333056", "revid": "1564499", "url": "https://it.wikipedia.org/wiki?curid=2333056", "title": "Aemilia", "text": ""}
{"id": "2333060", "revid": "124123", "url": "https://it.wikipedia.org/wiki?curid=2333060", "title": "Bruto Fabricatore", "text": "Fu deputato a Torino nel Primo Parlamento italiano."}
{"id": "2333063", "revid": "287204", "url": "https://it.wikipedia.org/wiki?curid=2333063", "title": "Arcidiocesi di Ho Chi Minh", "text": ""}
{"id": "2333064", "revid": "1149807", "url": "https://it.wikipedia.org/wiki?curid=2333064", "title": "Otaku no video", "text": " \u00e8 un OAV realizzato dallo studio d'animazione Gainax nel 1991. Il sottotitolo \"Graffiti of otaku generation\" esemplifica che l'opera \u00e8 tesa a mostrare una finestra sul fenomeno otaku, che ha raggiunto una portata generazionale.\n\"Otaku no video\" \u00e8 diviso in due episodi rispettivamente intitolati e ; gli anni si riferiscono al periodo in cui \u00e8 ambientato l'episodio. Si tratta di un'opera mista composta da due mediometraggi in cui una storia narrata a cartoni animati \u00e8 inframmezzata da spezzoni filmati dal vivo con interviste ad otaku (intitolate \"Ritratto d'otaku\" e corredate da grafici e dati) circa i vari aspetti di questo fenomeno sociale.\nTitolo.\nIl titolo \"Otaku no video\" \u00e8 un gioco di parole: vuol infatti dire \"appassionato di manga e anime\", ma per la sua origine etimologica pu\u00f2 significare anche \"tu\" con tono formale. Il titolo pu\u00f2 quindi essere interpretato sia come \"Il video degli otaku\" sia come \"Il tuo video\", riferendosi al fruitore dell'opera (presumibilmente un otaku, appunto).\nTrama.\n\"Otaku no video 1982\".\nKen Kubo \u00e8 un tranquillo studente universitario giapponese medio, fidanzato con la bella Yoshiko Ueno ed appassionato di tennis. Un giorno incontra un suo ex compagno delle superiori, Tanaka, che lo introduce nel suo gruppo di amici, tutti otaku dai pi\u00f9 svariati interessi; ben presto Ken rester\u00e0 profondamente affascinato dal vasto mondo dell'intrattenimento, del collezionismo e del cosplay (al punto di trascurare la sua ragazza), decidendo di diventare \"Otaking\", cio\u00e8 il re degli otaku.\n\"Otaku no video 1985\".\nPer realizzare il suo sogno, Ken apre una piccola azienda produttrice di \"garage kit\" (modellini montabili) chiamata \"GP\" (che sta per \"Grand Prix\") ed assume come impiegata Misuzu Fujihara. La GP col tempo conquista molto successo fra i fan del modellismo, fino a consentire la costruzione di una grande fabbrica in Cina; mentre Ken \u00e8 all'estero per supervisionare i lavori di costruzione, in Giappone il banchiere Kanda (nel frattempo sposatosi con Yoshiko) riesce con una truffa economica a portare tutti i soci dell'azienda dalla sua parte, compresi gli amici del circolo di Tanaka e Tanaka stesso, e detronizzando Ken dal ruolo di direttore amministrativo abbassandolo a semplice commesso di una filiale. Ken non si perde d'animo e, riallacciata l'amicizia con Tanaka, fonda una nuova azienda, la \"GX\" (che sta per \"Giant X\"), e con il supporto artistico di Misuzu riesce a creare un film d'animazione e poi un vasto impero mediatico che gli consentir\u00e0 di aprire Otakuland (sorta di Disneyland degli otaku) e finalmente far avverare il suo grande sogno di diventare \"Otaking\".\nPersonaggi e doppiaggio.\nNon esiste nessuna versione localizzata del doppiaggio fuori dal Giappone per \"Otaku no video\" perch\u00e9, com'\u00e8 successo per \"Punta al Top! GunBuster\", gli studi Gainax hanno disperso i master originali su cui erano registrati distintamente voci, musica ed effetti sonori; l'unica pista audio oggi disponibile \u00e8 quella in cui i tre elementi sono mixati insieme inscindibilmente. Per questo motivo, tutte le edizioni internazionali di \"Otaku no video\" sono sottotitolate e non doppiate. In Italia, \"Otaku no video\" \u00e8 stato pubblicato il 24 ottobre 2003 in DVD da Dynamic Italia.\nDi seguito sono indicati i personaggi ed i loro rispettivi doppiatori.\nColonna sonora.\nLa colonna sonora per \"Otaku no video\" \u00e8 stata composta da K\u014dhei Tanaka, musicista che ha lavorato per molte produzioni dello stadio Gainax."}
{"id": "2333066", "revid": "320578", "url": "https://it.wikipedia.org/wiki?curid=2333066", "title": "Otaku no Video", "text": ""}
{"id": "2333085", "revid": "4175", "url": "https://it.wikipedia.org/wiki?curid=2333085", "title": "South Australian National Football League", "text": "South Australian National Football League o SANFL \u00e8 l'organismo di governo del football australiano in Australia Meridionale; \u00e8 anche la lega di tale sport nello stato.\nNata come South Australian Football Association il 30 aprile 1877, la SANFL \u00e8 non solo la pi\u00f9 vecchia lega di football australiano ancora in vita in Australia, ma una delle pi\u00f9 vecchie competizioni sportive del mondo, formanta appena alcuni anni dopo la United Hospitals Challenge Cup (1874), la pi\u00f9 vecchia competizione di rugby concorrenza e oltre una decade prima della Football League inglese. Inoltre la medaglia Magarey, premio per il pi\u00f9 corretto e migliore in campo assegnato al termine della stagione regolare di SANFL \u00e8 il pi\u00f9 vecchio premio individuale assegnato nel football australiano. La SANFL possiede lo stadio Football Park (anche conosciuto come \"AAMI Stadium\" per via dello sponsor), che \u00e8 il pi\u00f9 grande stadio in Australia del Sud. La lega ha un bacino d'utenza totale, compresi televisione e radio, di oltre 1.5 milioni ed ha la pi\u00f9 alta presenza di spettatori per una lega regionale di tutto football australiano con una media di oltre 3.000 spettatori a gara. La lega ha registrato un aumento del 6.8% di spettatori nel 2008. Il campionato consiste in un'unica divisione di 9 squadre, la stagione \u00e8 basata intorno ad una stagione regolare di 23 settimane \"home and away\" che si protrae da aprile a settembre. Le prime cinque classificate giocano una serie di play off che culminano nella finale che assegna il Thomas Seymour Hill Premiership Trophy. La finale si tiene sempre al Football Park in ottobre, generalmente la settimana dopo la finale del campionato nazionale, la AFL. Nonostante la lega nazionale AFL spinga per rinominare la SANFL come gi\u00e0 effettuato per altre leghe regionali e per esercitare un maggior controllo sulla gestione, la SANFL mantiene la propria identit\u00e0 e storia.\nSquadre.\nSquadre attuali.\nNonostante alcune squadre abbiano lo stesso soprannome e a volte gli stessi colori di alcune squadre di VFL/AFL, non vi \u00e8 alcun legame tra esse. Per esempio i Woodville-West Torrens Eagles (Aquile) sono stati fondati 90 anni prima della fondazione delle West Coast Eagles"}
{"id": "2333088", "revid": "241195", "url": "https://it.wikipedia.org/wiki?curid=2333088", "title": "Precordialgia", "text": " \nLa precordialgia \u00e8 il dolore localizzato alla regione precordiale. \nDefinizione.\nSi intende per precordialgia una sintomatologia dolorosa, a volte piuttosto fastidiosa e persistente, che interessa la zona che corrisponde approssimativamente allo sterno e alla sua sinistra. \nPatologie associate.\nSi manifesta negli accessi di angina pectoris nonch\u00e9 in numerosi disturbi funzionali dalla prognosi benigna. Esistono anche precordialgie atipiche che si manifestano in modo particolare nel prolasso valvolare mitralico ovvero sintomatologia dolorosa che interessa il precordio.\nLa sua origine \u00e8 spesso cardiaca, si tratta di un dolore anginoso che deriva da una situazione di insufficienza coronarica.\nIn casi pi\u00f9 rari invece pu\u00f2 derivare da disturbi di tipo reumatico o muscolare o a carico del tratto digerente, come in caso di esofagite peptica o diverticolo esofageo."}
{"id": "2333091", "revid": "122358984", "url": "https://it.wikipedia.org/wiki?curid=2333091", "title": "Telero", "text": "Il telero \u00e8 un tipo di pittura che utilizzava tele di vaste proporzioni applicate direttamente ad una parete e dipinte con colori ad olio.\nQuesto supporto pittorico \u00e8 tipico dell'arte veneziana; il termine deriva dalla parola veneta \"teler\", che significa telaio.\nQuesta tecnica permetteva un degrado minore rispetto all'affresco, nelle particolari condizioni di alta umidit\u00e0, tipiche della citt\u00e0 lagunare.\nSi diffuse a Venezia a partire dal XIV secolo, in chiese e locali delle confraternite. Famosi i teleri del Carpaccio e di Tintoretto. In et\u00e0 barocca la tecnica venne adottata anche in altre citt\u00e0 italiane in particolare a Genova. Famose in questa citt\u00e0 le opere del Solimena. Nel dopoguerra venne utilizzata anche dal pittore Veneto Afro (Basaldella) per decorare con una tela di circa sette metri applicata sulla parete Al 7 piano, il neo palazzo dell'Unesco a Parigi, con l'opera \" il giardino della speranza, 1958."}
{"id": "2333106", "revid": "110487809", "url": "https://it.wikipedia.org/wiki?curid=2333106", "title": "Art\u00ebm Ves\u00eblyj", "text": "Nei suoi romanzi e racconti ha dato un'immagine estremamente viva dell'elementare spontaneit\u00e0 della Rivoluzione in una prosa che, tesa nella sperimentazione di un linguaggio nuovo e polifonico, risente dello stile di Belyj e di Pil'njak. Mor\u00ec fucilato nel periodo delle purghe staliniane."}
{"id": "2333107", "revid": "237256", "url": "https://it.wikipedia.org/wiki?curid=2333107", "title": "Nikolaj Ko\u010dkurov", "text": ""}
{"id": "2333111", "revid": "132266", "url": "https://it.wikipedia.org/wiki?curid=2333111", "title": "Corevette", "text": ""}
{"id": "2333112", "revid": "1305772", "url": "https://it.wikipedia.org/wiki?curid=2333112", "title": "Retro Game Challenge", "text": " \u00e8 un videogioco per Nintendo DS basato sul programma televisivo giapponese Retro Game Master, sviluppato da indieszero e prodotto da Bandai Namco nel 2007. Un seguito, intitolato \"\", \u00e8 uscito in Giappone il 26 febbraio 2009.\nModalit\u00e0 di gioco.\nIn \"Retro Game Challenge\" sono presenti una serie di videogiochi realizzati nello stile (grafico, sonoro e nella stessa giocabilit\u00e0) di quelli usciti fra l'inizio e la fine degli ottanta per la console Nintendo Entertainment System. Per ogni titolo un personaggio di nome Demon Arino (basato sulle fattezze del presentatore della trasmissione Shinya Arino) sfida l'utente ad affrontare quattro differenti prove, correlata ad un certo gioco: ad esempio superare un certo punteggio, vincere una gara o uccidere un certo boss. Per meglio affrontare i giochi, \u00e8 possibile anche consultare in maniera virtuale il suo manuale o dei numeri di una finta rivista di videogiochi, \"Game Fan Magazine\", dove si possono trovare cheat e consigli. Dopo che tutte e quattro le prove vengono superate, il gioco viene sbloccato e disponibile nel menu iniziale, per passare al seguente.\nLista di videogiochi presenti.\nCosmic Gate.\nUno sparatutto a schermata fissa, simile a \"Galaga\".\nRobot Ninja Haggle Man.\nPlatform simile a \"Ninja JaJaMaru-kun\".\nRally King.\nSimulatore di guida con visuale dall'altro, simile a \"Road Fighter\" e \"MotoRace USA\".\nStar Prince.\nSparatutto a scorrimento orizzontale, simile a \"Star Soldier\".\nRobot Ninja Haggle Man 2.\nSeguito del primo \"Haggle Man\" con grafica migliorata.\nRally King SP.\nSeguito di \"Rally King\" con grafica migliorata.\nGuadia Quest.\nVideogioco di ruolo alla giapponese, simile a \"Dragon Quest\" e \"Shin Megami Tensei\".\nRobot Ninja Haggle Man 3.\nTerzo capitolo di \"Haggle Man\", questa volta dotato di uno stile di gioco molto simile alla versione NES di \"Ninja Gaiden\"."}
{"id": "2333113", "revid": "132266", "url": "https://it.wikipedia.org/wiki?curid=2333113", "title": "AB-206", "text": ""}
{"id": "2333115", "revid": "767487", "url": "https://it.wikipedia.org/wiki?curid=2333115", "title": "Il mio amico scongelato", "text": "Il mio amico scongelato (\"Encino Man\") \u00e8 un film del 1992, diretto da Les Mayfield.\nTrama.\nDue giovani amici un giorno mentre scavano in giardino per creare una piscina trovano un grande cubo di ghiaccio. Lo rompono e scoprono che all'interno si trova un uomo primitivo conservato da molti secoli che una volta scongelato riprende vita. Cos\u00ec decidono di civilizzarlo e farselo amico. Le difficolt\u00e0 non sono poche, ma il cavernicolo si trasformer\u00e0 ben presto in un rubacuori."}
{"id": "2333117", "revid": "23418924", "url": "https://it.wikipedia.org/wiki?curid=2333117", "title": "Sito Web Italiano per la Filosofia", "text": ""}
{"id": "2333119", "revid": "767487", "url": "https://it.wikipedia.org/wiki?curid=2333119", "title": "Bob Azzam", "text": "Biografia.\nPerito elettrotecnico, inizia la sua carriera verso la met\u00e0 degli anni cinquanta esibendosi con la sua orchestra nei locali notturni nelle riviere del Mar Mediterraneo. Arriva in Italia nel 1960 e riprende il repertorio di artisti noti all'epoca quali Marino Marini, Renato Carosone, Fred Buscaglione e Marino Barreto Jr.. In Francia nello stesso anno lancia due canzoni dalle sonorit\u00e0 mediorientali, che diventano grandi successi: \"Mustapha\" e \"Fais-moi du cosucous, cherie\".\nIn Italia incide alcuni 45 giri per la Italdisc e la Karim, ma la sua popolarit\u00e0 declina rapidamente e Azzam decide di stabilirsi a Ginevra dove apre un locale notturno che porta il suo nome.\n\u00c8 morto a Monaco nel 2004."}
{"id": "2333121", "revid": "101780498", "url": "https://it.wikipedia.org/wiki?curid=2333121", "title": "DAFNE Beam-Test Facility", "text": "La DAFNE Beam-Test Facility (BTF) \u00e8 un'area attrezzata per il test di rivelatori di particelle elementari e diagnostica di fascio attraverso la produzione di elettroni, positroni e fotoni di energia e caratteristiche note. La Facility \u00e8 parte dell'acceleratore DAFNE, presso i Laboratori Nazionali di Frascati dell'INFN. Le configurazioni di lavoro della BTF e le caratteristiche del fascio dipendono fortemente dall'energia e dalla molteplicit\u00e0 - ovvero il numero di particelle per pacchetto - che si vogliono ottenere.\nL'impianto \u00e8 composto dal Linac, che con una frequenza di 50 impulsi al secondo, \u00e8 in grado di produrre pacchetti di elettroni e positroni con una intensit\u00e0 che pu\u00f2 essere modulata da ~107-1010 particelle per impulso, in un range di energia di 300-750 MeV per gli elettroni e 300-550 MeV per i positroni. Tipicamente tale Linac lavora per iniettare questi fasci nell'anello di accumulazione di DAFNE, fissando l'energia di lavoro a 510 MeV. Un magnete pulsato devia il fascio in una linea di trasferimento che trasporta il fascio nell'area sperimentale di circa 100 m\u00b2 dove possono essere alloggiati gli esperimenti, equipaggiata di strumenti diagnostici, sistema di Acquisizione Dati, sistema di gas, e sistemi di vario tipo a disposizione degli utenti.\nIl fascio pu\u00f2 essere intercettato da una targhetta di rame di spessore ottimizzabile, che ne attenua fortemente l'intensit\u00e0. Mentre uno spettrometro composto da un dipolo e da un sistema di slitte opportunamente posizionate permette di selezionare l'impulso delle particelle emergenti con una risoluzione del'1%. Nell'area sperimentale un ultimo dipolo permette l'uscita del fascio da due linee distinte.\nIl fascio cos\u00ec attenuato permette quindi di avere a disposizione impulsi di intensit\u00e0 ed energia variabile, fino alla singola particella per impulso utile per la calibrazione e test di rivelatori propri delle alte energie.\nCollegamenti esterni.\nDAFNE Beam-Test Facility Web Site"}
{"id": "2333132", "revid": "275619", "url": "https://it.wikipedia.org/wiki?curid=2333132", "title": "Guren", "text": ""}
{"id": "2333133", "revid": "438678", "url": "https://it.wikipedia.org/wiki?curid=2333133", "title": "Hanna K.", "text": "Hanna K. \u00e8 un film del 1983 diretto da Costa-Gavras.\nTrama.\nHanna Kaufman, un'avvocatessa ebrea di trentacinque anni, lascia il marito e la Francia per andare a vivere a Gerusalemme. Qui si unisce a un magistrato israeliano, da cui aspetta un figlio. La donna decide di difendere, in un processo, Selim Bakri, un palestinese accusato di terrorismo.\nVinta la causa, l'uomo, per\u00f2, viene deportato in Giordania ma ritorna illegalmente in Israele, rivendicando il diritto di riottenere la casa confiscata dal governo. Chiede nuovamente di farsi assistere legalmente dalla donna, con la quale instaurer\u00e0 gradualmente una profonda amicizia. Ma la donna verr\u00e0 abbandonata dal magistrato e sceglier\u00e0 la solitudine."}
{"id": "2333134", "revid": "767487", "url": "https://it.wikipedia.org/wiki?curid=2333134", "title": "Consiglio di famiglia", "text": "Consiglio di famiglia (\"Conseil de famille\") \u00e8 un film del 1986 diretto da Costa-Gavras."}
{"id": "2333138", "revid": "438678", "url": "https://it.wikipedia.org/wiki?curid=2333138", "title": "Vagone letto per assassini", "text": "Vagone letto per assassini (\"Compartiment tueurs\") \u00e8 un film del 1965 diretto da Costa-Gavras.\nTrama.\nTreno Marsiglia-Parigi: una passeggera del vagone letto viene trovata morta per strangolamento. La polizia indaga ma l'assassino \u00e8 pi\u00f9 veloce e continua ad uccidere gli altri passeggeri dello stesso vagone."}
{"id": "2333139", "revid": "8596", "url": "https://it.wikipedia.org/wiki?curid=2333139", "title": "L'affare della sezione speciale", "text": ""}
{"id": "2333142", "revid": "438678", "url": "https://it.wikipedia.org/wiki?curid=2333142", "title": "Il 13\u00ba uomo", "text": "Il 13\u00b0 uomo (\"Un homme de trop\") \u00e8 un film del 1967 diretto da Costa-Gavras.\nTrama.\nSeconda guerra mondiale, nelle Cevenne al Forte di Sarlande, un gruppo di partigiani libera dodici prigionieri politici condannati a morte dai tedeschi; ma tra questi vi \u00e8 un tredicesimo che i partigiani non riescono ad identificare. Potrebbe essere un prigioniero come gli altri oppure una spia introdotta?"}
{"id": "2333143", "revid": "1305772", "url": "https://it.wikipedia.org/wiki?curid=2333143", "title": "The 7th Guest", "text": "The 7th Guest \u00e8 un videogioco rompicapo a tema horror pubblicato da Virgin Games nel 1993. Per la presenza di numerosi filmati digitalizzati, \u00e8 uno dei primi titoli, insieme a \"Myst\" e a ', ad essere stato pubblicato unicamente su CD-ROM e non su floppy disk, e, insieme a questi, \u00e8 considerato una killer application per questa periferica. Un seguito, dal titolo \"The 11th Hour\", \u00e8 stato realizzato nel 1995, mentre un terzo capitolo, ' \u00e8 stato annullato durante la lavorazione, nonostante il rilascio di un trailer.\nModalit\u00e0 di gioco.\n\"The 7th Guest\" \u00e8 ambientato all'interno della villa di Henry Stauf, un misterioso giocattolaio che una sera ha invitato sei persone: il giocatore, noto come Ego, \u00e8 il settimo ospite. Il gioco \u00e8 costituito da una serie di 21 rompicapo logici, che se risolti permettono di progredire la storia: questa viene raccontata attraverso dei video con attori reali, mentre la navigazione all'interno della villa si svolge attraverso la riproduzione di video in computer grafica 3D. Le musiche sono state composte da George Sanger, noto nell'ambiente dei videogiochi con il soprannome di \"The Fat Man\", autore tra gli altri delle colonne sonore di \"Wing Commander\" e \"LOOM\"."}
{"id": "2333144", "revid": "767487", "url": "https://it.wikipedia.org/wiki?curid=2333144", "title": "La confessione (film 1970)", "text": "La confessione (\"L'Aveu\") \u00e8 un film del 1970 diretto da Costa-Gavras.\n\u00c8 l'adattamento cinematografico del libro \"L'Aveu\", scritto da Artur London.\nTrama.\nA Praga, nel 1951, Artur London, vice ministro degli Esteri del regime comunista, viene accusato di tradimento a favore degli Stati Uniti. Torturato, privato del sonno e interrogato con metodi spicci e violenti, all'inizio tenta di resistere. Poi interviene un nuovo inquisitore, Kohoutek, pi\u00f9 subdolo e abile, che mescolando lusinghe e minacce riesce a ottenere le prime ammissioni. Complice anche un inevitabile cedimento fisico, London si rassegna a imparare a memoria una confessione gi\u00e0 preparata, nella speranza di avere una pena ridotta e una rapida riabilitazione. Nel frattempo le \"purghe\" continuano, e coinvolgono anche altissimi esponenti del regime comunista, tra cui il segretario del Partito Rudolf Sl\u00e1nsk\u00fd. Anche loro imparano a memoria le loro confessioni, dietro garanzia che avranno salva la vita. La notizia della \"confessione\" di London turba la moglie Lise, che invia una lettera di scuse e pentimento al Presidente della Repubblica. Lettera che, contro la volont\u00e0 di Lise, viene pubblicata da radio e giornali.\nIl processo, mandato in onda in diretta nazionale, si rivela una farsa. I 14 imputati (11 dei quali di origine ebraica, particolare che viene evidenziato con insistenza dall'accusa) si dichiarano tutti colpevoli, recitando la loro confessione, nella speranza di avere pene ridotte. Invece 11 di loro vengono condannati a morte e tre, compreso London, all'ergastolo. Ma Kohoutek convince tutti a evitare l'appello, garantendo che otterranno presto la grazia. Una settimana dopo gli undici condannati a morte vengono invece impiccati e le loro ceneri gettate su un campo innevato in aperta campagna.\nRiabilitato nel 1956, London incontra a Praga il suo antico persecutore Kohoutek, anche lui usato e poi degradato e incarcerato dal regime. Quindi emigra in Francia, senza mai rinnegare la propria fede comunista. Ma, bench\u00e9 Stalin sia ormai morto, i Paesi del Patto di Varsavia sono ancora sottoposti a un regime illiberale, e lui esita a scrivere i suoi ricordi, nel timore di non essere creduto. Nei giorni della primavera di Praga, si convince a redigere i memoriale sulla sua detenzione, ma il giorno del suo arrivo in Cecoslovacchia, dove \u00e8 andato per presentare il libro, assiste all'invasione dei carri armati sovietici.\nProduzione.\nIl film, una co-produzione franco-italiana, fu prodotto dalle francesi Les Films Corona e Les Films Pomereu e, in co-produzione, dalle italiane Produzione Intercontinentale Cinematografica (PIC), Fono Roma e Selenia Cinematografica.\nVenne girato in Francia, ad Arras, Pas-de-Calais .\nDistribuzione.\nIn Francia, il film fu distribuito dalla Valoria Films il 29 aprile 1970. In Italia, usc\u00ec nelle sale il 25 settembre dello stesso anno. Sempre nel 1970, il film fu distribuito nei Paesi Bassi (1\u00ba ottobre, come \"De Bekentenis\"), Belgio (2 ottobre), Finlandia (23 ottobre, come \"Tunnustus\"), Germania Ovest (30 ottobre, come \"Das Gest\u00e4ndnis\"), USA (9 dicembre). Negli Stati Uniti, venne distribuito con il titolo \"The Confession\" dalla Paramount Pictures, presentato in versione originale sottotitolata. In seguito, la Paramount Home Video fece uscire il film in VHS per il mercato dell'home video.\nNel 2005, il film \u00e8 stato presentato al Festival Internazionale di Copenaghen."}
{"id": "2333145", "revid": "438678", "url": "https://it.wikipedia.org/wiki?curid=2333145", "title": "La piccola apocalisse", "text": "La piccola apocalisse \u00e8 un film del 1993 diretto da Costa-Gavras.\nTrama.\nDue intellettuali parigini aiutano uno scrittore polacco, credendolo sull'orlo del suicidio gli propongono di suicidarsi in piazza San Pietro come gesto di protesta politica in cambio della gloria postuma del suo libro."}
{"id": "2333146", "revid": "62004", "url": "https://it.wikipedia.org/wiki?curid=2333146", "title": "Tour de France 2009", "text": "Il Tour de France 2009, novantaseiesima edizione della \"Grande Boucle\", si svolse dal 4 al 26 luglio 2009 lungo un percorso di 3444\u00a0km. \nLo scalatore spagnolo Alberto Contador vinse questa edizione del Tour. \nPer il madrileno si tratt\u00f2 del secondo ed ultimo trionfo nella Grand Boucle, dopo l'affermazione del 2007 (questa sua seconda vittoria coincise anche con il suo secondo ed ultimo podio ai Campi Elisi). \nAl secondo posto della classifica generale si piazz\u00f2 il giovane scalatore lussemburghese Andy Schleck (al primo podio della carriera nella Grande Boucle). \nIl terzo posto \u00e8, invece, rimasto vacante dopo la squalifica comminata dall'UCI a Lance Armstrong nel 2013 dopo lo scandalo-doping che ha coinvolto lo statunitense. \nAl quarto posto era giunto il passista-cronoman inglese Bradley Wiggins (il quale iniziava a presentarsi con un certo successo nei Grandi Giri dopo i tanti successi ottenuti nei velodromi di tutto il mondo come pistard).\nNel maggio del 2010 lo scalatore italiano Franco Pellizotti viene \"fermato\" dall'Unione Ciclistica Internazionale a causa di anomalie riscontrate nei suoi valori ematici in seguito ai controlli antidoping effettuati alla vigilia del Tour 2009, per le quali gli viene comminata una sospensione di due anni e la cancellazione dei risultati ottenuti a partire dal maggio 2009. Il primo posto nella classifica scalatori e il Premio della Combattivit\u00e0 non vengono attribuiti ad altri corridori.\nPercorso.\nL'inizio \u00e8 avvenuto il 4 luglio con una cronometro individuale, tutta all'interno del Principato di Monaco lunga 15 chilometri; l\u00ec era fissata anche la partenza della seconda tappa (prima in linea), con arrivo a Brignoles. In questa edizione \u00e8 ritornata la cronometro a squadre, lunga 38 chilometri, con partenza ed arrivo a Montpellier.\nSono stati effettuati sconfinamenti in cinque stati: oltre al gi\u00e0 citato Principato di Monaco, si \u00e8 corso anche in Spagna (Barcellona), Andorra (Arcal\u00eds), Svizzera (Verbier) e Italia (nel tratto che va dal passo del Gran San Bernardo a quello del Piccolo San Bernardo). Dopo i classici passaggi sui Pirenei e sulle Alpi, nella penultima tappa si \u00e8 affrontata la durissima salita finale del Mont Ventoux, una delle due sole montagne storiche di quest'edizione insieme col Tourmalet, precedendo di un solo giorno il gran finale sugli Champs-\u00c9lys\u00e9es.\nResoconto degli eventi.\nLa corsa \u00e8 stata vinta dallo spagnolo Alberto Contador, con 4'11\" di vantaggio su Andy Schleck e 5'24\" sul compagno di squadra Lance Armstrong. Contador, in forza all'Astana, ha conquistato la maglia gialla nella 15\u00aa tappa grazie ad uno scatto sull'arrivo in salita di Verbier, tenendola fino al traguardo di Parigi. In totale lo spagnolo ha portato la maglia gialla al termine di sette tappe sulle ventuno previste. Fino alla 14\u00aa frazione il leader della classifica generale era stato l'italiano Rinaldo Nocentini, che dopo aver tenuto per buona parte della tappa di Verbier aveva poi dovuto cedere sulla salita finale; Nocentini ha poi chiuso il Tour al 14\u00ba posto. Prima di lui, fino alla 7\u00aa frazione, il simbolo del primato era stato portato dallo svizzero Fabian Cancellara, vincitore del prologo iniziale nel Principato di Monaco.\nDominatore delle volate (e corridore che si \u00e8 aggiudicato il maggior numero di tappe in questa edizione della Grande Boucle) \u00e8 stato Mark Cavendish, il mannese del Team Columbia-HTC, vincitore di sei tappe, compresa l'ultima sugli Champs-\u00c9lys\u00e9es. Nonostante tali risultati Cavendish non \u00e8 per\u00f2 riuscito a vincere la classifica a punti: la maglia verde \u00e8 stata infatti appannaggio di Thor Hushovd della Cerv\u00e9lo. Franco Pellizotti della Liquigas ha conquistato la maglia a pois di miglior scalatore, 17 anni dopo l'ultimo italiano, Claudio Chiappucci, vincendo anche il Premio combattivit\u00e0, rappresentato dal numero rosso, come ciclista in fuga per il maggior numero di chilometri.\nLa maglia bianca di miglior corridore Under-25 \u00e8 andata al secondo classificato della generale, Andy Schleck, mentre la classifica a squadre, simboleggiata dal dorsale giallo, \u00e8 stata vinta dall'Astana Team, formazione kazaka che ha piazzato tre corridori (i gi\u00e0 citati Contador e Armstrong, pi\u00f9 Andreas Kl\u00f6den, sesto) nei migliori dieci della generale. Curiosamente, nella cerimonia di premiazione finale sugli Champs-\u00c9lys\u00e9es c'\u00e8 stato un disguido con l'inno nazionale spagnolo: non \u00e8 stata eseguita la \"Marcha Real\", ma \"Der er et yndigt land\", inno nazionale della Danimarca.\nEvoluzione delle classifiche.\nMaglie indossate da altri ciclisti in caso di due o pi\u00f9 maglie vinte"}
{"id": "2333149", "revid": "767487", "url": "https://it.wikipedia.org/wiki?curid=2333149", "title": "Rendez-vous (film)", "text": "Rendez-vous \u00e8 un film del 1985 diretto da Andr\u00e9 T\u00e9chin\u00e9, vincitore del premio per la miglior regia al 38\u00ba Festival di Cannes.\nTrama.\nNina \u00e8 a Parigi in cerca di fortuna: inquieta aspirante attrice, inizia la carriera dividendosi tra Scrutzler, attempato regista teatrale, Quentin, attore di \"live shows\", e Paulot, giovane meschino e abietto che fa l'amore in modo oltraggioso."}
{"id": "2333150", "revid": "156341", "url": "https://it.wikipedia.org/wiki?curid=2333150", "title": "Cedric Hordges", "text": ""}
{"id": "2333153", "revid": "438678", "url": "https://it.wikipedia.org/wiki?curid=2333153", "title": "L'impero della passione", "text": " \u00e8 un film del 1978 diretto da Nagisa \u014cshima, vincitore del premio per la miglior regia al 31\u00ba Festival di Cannes.\nTrama.\nIl film \u00e8 un raffinato e poetico incrocio tra un racconto erotico e di fantasmi, in cui si narra la passione micidiale che scoppia tra Toyoji e Seki. Lui un giovane ex-militare e lei una donna pi\u00f9 matura sposata e con due figli, in un piccolo e tranquillo villaggio di montagna del Giappone del 1895.\nLa relazione clandestina tra i due diventa cos\u00ec travolgente che la coppia decide di uccidere il marito di lei, Gisaburo, un uomo mite e senza ambizioni che ogni giorno si alza all'alba per trasportare il suo carretto passando molto tempo fuori casa.\nDopo averlo addormentato col sak\u00e8 e poi strangolato nel sonno ne nascondono il cadavere in un pozzo nella foresta, il tutto per evitare le indagini adducendo che l'uomo sia partito per lavorare nella Capitale.\n\u00c8 l'inizio di un incubo senza fine: lo spirito di Gisaburo li tormenta con le sue mille apparizioni fino alla scoperta del crimine da parte delle guardie e la drammatica scena finale in cui i due amanti vengono condannati alla pena di morte."}
{"id": "2333155", "revid": "438678", "url": "https://it.wikipedia.org/wiki?curid=2333155", "title": "Salmo rosso", "text": "Salmo rosso (\"M\u00e9g k\u00e9r a n\u00e9p\") \u00e8 un film del 1972 diretto da Mikl\u00f3s Jancs\u00f3, vincitore del premio per la miglior regia al 25\u00ba Festival di Cannes."}
{"id": "2333157", "revid": "599013", "url": "https://it.wikipedia.org/wiki?curid=2333157", "title": "Alberto Marietta", "text": "Carriera.\nIn Serie A ha vestito le maglie di Torino, Mestre, Treviso e Cremona, segnando un totale di 4526 punti."}
{"id": "2333158", "revid": "28592", "url": "https://it.wikipedia.org/wiki?curid=2333158", "title": "Neo-eurasiatismo", "text": ""}
{"id": "2333159", "revid": "438678", "url": "https://it.wikipedia.org/wiki?curid=2333159", "title": "Le tre scimmie", "text": "Le tre scimmie \u00e8 un film del 2008 diretto da Nuri Bilge Ceylan, vincitore del premio per la miglior regia al 61\u00ba Festival di Cannes.\nTrama.\nIl film si apre con un ricco uomo d'affari, Servet, che sta organizzando una campagna per le prossime elezioni politiche. L'uomo \u00e8 assonnato alla guida della propria auto, e lotta per tenere gli occhi aperti. Pochi secondi dopo colpisce un pedone in mezzo alla strada, uccidendolo. L'uomo, in panico, si allontana di soppiatto al sopraggiungere di un'altra auto. Ey\u00fcp, un uomo che vive in una baraccopoli di Istanbul con sua moglie e il suo unico figlio, \u00e8 l'autista di Servet. L'uomo viene svegliato nel cuore della notte dal suo cellulare: \u00e8 il suo capo, che gli chiede di incontrarlo immediatamente. Servet gli spiega cos'\u00e8 accaduto e, adducendo la scusa che, qualora l'incidente mortale apparisse sulla stampa, ci\u00f2 porrebbe fine alla sua carriera politica, propone a Ey\u00fcp di subire la pena in vece sua, rimanendo in prigione per un breve periodo di tempo in cambio di un pagamento al suo rilascio. Ey\u00fcp accetta l'affare.\nPassa un po' di tempo e sopraggiunge l'estate. Il figlio di Ey\u00fcp, \u0130smail, non riesce a entrare di nuovo al college. Sua madre, Hacer, che lavora nella divisione ristorazione di una fabbrica, inizia a preoccuparsi per il figlio e e cerca di convincerlo a trovare un lavoro. \u0130smail suggerisce di condurre i bambini tra casa e scuola, ma i due non hanno alcuna risorsa finanziaria per questo tipo di impresa: \u0130smail chiede alla madre di esigere un pagamento anticipato da Servet, senza consultare Ey\u00fcp. Hacer incontra Servet nel suo ufficio dopo le elezioni (che ha perso), e gli chiede i soldi. Dopo che Hacer lascia l'ufficio e inizia ad aspettare un autobus alla fermata, Servet la convince ad accettare un passaggio verso casa. Tempo dopo il ragazzo scopre che sua madre ha una relazione con Servet.\nDopo aver scontato nove mesi di carcere, Ey\u00fcp viene rilasciato. L'uomo sente che le cose sono \"un po 'peculiari\" all'interno della sua casa. Hacer \u00e8 innamorata di Servet e insiste per mantenere in piedi la loro relazione, bench\u00e9 Servet non sia d'accordo. Una notte Hacer e Ey\u00fcp vengono invitati alla stazione di polizia, dove vengono informati che Servet \u00e8 stato assassinato. Gli agenti di polizia interrogano i due e Ey\u00fcp scopre cos\u00ec che Hacer lo tradiva con Servet, negando per\u00f2 di sapere qualcosa al riguardo. \u0130smail confessa a sua madre di aver ucciso Servet. Ey\u00fcp visita una moschea e si calma; successivamente si ferma a parlare con un uomo molto povero, che lavora e dorme all'interno di una casa da t\u00e8 nel quartiere. Ey\u00fcp fa al povero Bayram la stessa proposta che Servet gli fece: farsi carico del crimine commesso da suo figlio."}
{"id": "2333163", "revid": "271907", "url": "https://it.wikipedia.org/wiki?curid=2333163", "title": "Ivan \u010ceparinov", "text": "Ha raggiunto il suo punteggio massimo nella lista Elo di agosto 2018 con , primo georgiano e 29\u00ba al mondo.\nFino al 2007 \u00e8 stato il secondo del gi\u00e0 Campione del mondo FIDE Topalov, elaborando molte delle novit\u00e0 teoriche da lui giocate nel match del Campionato del mondo di scacchi 2006 contro Vladimir Kramnik.\nCheparinov ha partecipato al FIDE Grand Prix 2008-2009, valido per le qualificazioni al campionato del mondo 2011.\nHa vinto per quattro volte il Campionato bulgaro di scacchi, nel 2004, 2005, 2012 e 2018 .\nDurante il torneo Corus B di Wijk aan Zee del 2008, \u010ceparinov fu protagonista di un famoso episodio con il grande maestro inglese Nigel Short. All'ottavo turno gli venne data partita persa perch\u00e9 si rifiut\u00f2 di stringere la mano a Short (il regolamento FIDE prevede come obbligatoria questa formalit\u00e0). Nell'appello presentato da \u010ceparinov e dal suo manager Silvio Danailov si spieg\u00f2 questo comportamento con il fatto che in un'intervista Short avrebbe gravemente insultato lui e il suo team. Inoltre l'arbitro non avrebbe dato un'altra opportunit\u00e0 di stringere la mano, come previsto dal regolamento. Il comitato di appello, composto da Kramnik, Krasenkov e Judit Polg\u00e1r, decise che la partita avrebbe dovuto essere rigiocata, con l'obbligo di scuse da parte di Cheparinov e della stretta di mano. Short vinse la partita.\nNell'agosto 2018 \u00e8 passato alla Federazione georgiana per poi tornare in quella bulgara nel 2020.\nPrincipali risultati.\nHa vinto tre volte il Campionato nazionale bulgaro (nel 2004, 2005 e 2012)."}
{"id": "2333189", "revid": "110157", "url": "https://it.wikipedia.org/wiki?curid=2333189", "title": "Galgaguta", "text": "Galgaguta \u00e8 un comune dell'Ungheria di 723 abitanti (dati 2001). \u00c8 situato nella provincia di N\u00f3gr\u00e1d."}
{"id": "2333190", "revid": "110157", "url": "https://it.wikipedia.org/wiki?curid=2333190", "title": "Asenovgrad", "text": "Asenovgrad \u00e8 una citt\u00e0 della Bulgaria centro-meridionale, situata nella regione di Plovdiv. Si trova circa 20 chilometri a sud della capitale regionale Plovdiv. Nei dintorni sorge la Fortezza di Asen.\nLa citt\u00e0 \u00e8 famosa in Bulgaria per i suoi ottimi vini e per essere il maggiore centro per la produzione di abiti da sposa."}
{"id": "2333195", "revid": "729019", "url": "https://it.wikipedia.org/wiki?curid=2333195", "title": "Gar\u00e1b", "text": "Gar\u00e1b \u00e8 un comune dell'Ungheria di 77 abitanti (dati 2001). \u00c8 situato nella provincia di N\u00f3gr\u00e1d."}
{"id": "2333200", "revid": "767487", "url": "https://it.wikipedia.org/wiki?curid=2333200", "title": "H\u00e9halom", "text": "H\u00e9halom \u00e8 un comune dell'Ungheria di 1.047 abitanti (dati 2001). \u00c8 situato nella provincia di N\u00f3gr\u00e1d. "}
{"id": "2333204", "revid": "767487", "url": "https://it.wikipedia.org/wiki?curid=2333204", "title": "Herencs\u00e9ny", "text": "Herencs\u00e9ny \u00e8 un comune dell'Ungheria di 730 abitanti (dati 2001). \u00c8 situato nella provincia di N\u00f3gr\u00e1d. "}
{"id": "2333206", "revid": "287204", "url": "https://it.wikipedia.org/wiki?curid=2333206", "title": "Partecipanti al Giro d'Italia 2004", "text": "Elenco dei partecipanti al Giro d'Italia 2004.\nIl Giro d'Italia 2004 fu l'ottantasettesima edizione della corsa. Alla competizione presero parte 19 squadre, ciascuna delle quali composta da nove corridori, per un totale di 169 ciclisti (la colombiana Colombia-Selle Italia e l'italiana Formaggi Pinzolo Fiav\u00e9 parteciparono con 8 corridori). La corsa part\u00ec l'8 maggio da Genova e termin\u00f2 il 30 maggio a Milano; in quest'ultima localit\u00e0 portarono a termine la competizione 140 corridori. \nCorridori per squadra.\n\"Nota: R ritirato, NP non partito, FT fuori tempo, SQ squalificato.\"\nCorridori per nazione.\nLe nazionalit\u00e0 rappresentate nella manifestazione sono 28; in tabella il numero dei ciclisti suddivisi per la propria nazione di appartenenza:"}
{"id": "2333207", "revid": "158913", "url": "https://it.wikipedia.org/wiki?curid=2333207", "title": "Bakhita - La santa africana", "text": "Bakhita \u00e8 una miniserie televisiva del 2009 diretta da Giacomo Campiotti, liberamente ispirata alla vita della santa sudanese Giuseppina Bakhita.\nTrama.\nBakhita, un'africana di buon cuore il cui nome significa \"fortunata\", ha fin da piccola una vita difficile, assiste all'assassinio della madre e viene fatta schiava, subendo soprusi e violenze. Federico Marin, vedovo e con una figlia malata di nome Aurora, la porta in Veneto, a Zianigo, dove le fa accudire la sua bambina. Bakhita si avvicina alla fede cattolica grazie al prete del paese, Antonio, che la difende dalla violenta diffidenza dei contadini e dalla prepotenza del Marin. Durante un'epidemia di vaiolo accudisce con amore i malati insieme a due novizie canossiane venute per accoglierla a Venezia.\nA Venezia si occupa degli orfani, viene battezzata e chiede di diventare suora.\nIl Marin, volendo continuare ad averla come bambinaia, tenta di opporsi per vie legali, vantando diritti su di lei per il fatto di averla liberata dalla schiavit\u00f9.\nIl tribunale consente a Bakhita di scegliere il proprio futuro, cos\u00ec lei dichiara di voler rimanere in Italia.\nAvvicinandosi alla morte, suor Bakhita fa chiamare Aurora. La donna si reca presso il convento giungendovi per\u00f2 troppo tardi.\nAscolti.\nIl primo episodio della miniserie, trasmesso su Rai 1 il 5 aprile 2009, ha totalizzato 5.498.000 telespettatori con una share pari al 22.04%, la pi\u00f9 alta delle serata. Il secondo, trasmesso il giorno successivo, ne ha totalizzati 6.498.000 con una share del 23.36%, ancora la pi\u00f9 alta.\nLa fiction \u00e8 stata riproposta, sempre su Rai 1, il 2 settembre 2012 nel formato di un film TV, cio\u00e8 in episodio unico, totalizzando 3.182.000 telespettatori con una share pari al 15.48%, anche in questo caso la pi\u00f9 alta della serata."}
{"id": "2333208", "revid": "1318658", "url": "https://it.wikipedia.org/wiki?curid=2333208", "title": "Abbazia di Weissenau", "text": "Labbazia di Weissenau (\"Kloster Wei\u00dfenau\", \"Reichsstift Wei\u00dfenau\") fu un monastero premonstratense in Alta Svevia, nel Baden-W\u00fcrttemberg, in Germania. Il sito venne originariamente detto \"Au\" (in latino \"Augia\"), e poi Minderau (\"Augia Minor\"), ed infine Weissenau (\"Augia Alba\" o \"Candida\"), ed attualmente \u00e8 a sud della citt\u00e0 di Ravensburg.\nStoria.\nIl monastero venne fondato nel 1145 da Gebizo di Ravensburg, ministro per conto della casata dei Guelfi, e da sua sorella Luitgarda. I primi monaci ed il loro prevosto Herman (1145\u201375) provenivano dall'abbazia di Rot an der Rot presso Memmingen. La costruzione del monastero venne completata nel 1156 e nel 1172 la chiesa venne dedicata alla Madonna ed a San Pietro, per mano di Ottone, vescovo di Costanza, diocesi a cui apparteneva formalmente la chiesa. Durante i primi anni, il complesso aveva affiancato anche un monastero femminile che venne poi trasferito a Weissenthal dove continu\u00f2 ad esistere sino al XV secolo.\nIl numero di canonici presenti a Weissenau aument\u00f2 talmente rapidamente che nel 1183 divenne necessario fondare l'Abbazia di Schussenried per ospitarli. Nel 1257 Weissenau venne elevata al rango di Abbazia Imperiale per interessamento di Enrico I (1257\u201366) il quale divenne anche primo Principe-Abate.\nTra XIII e XIV secolo, Weissenau venne ripetutamente saccheggiata dalle fazioni in lotta e particolari danni li sub\u00ec durante la guerra dei contadini del 1525, quando l'abate Jacob Murer (1523\u201333), venne rimpiazzato alla guida della struttura dal contadino Johann Wetzel.\nL'abate Leopold Mauch (1704\u201322) inizi\u00f2 la ricostruzione dell'abbazia nel 1708 e della chiesa nel 1717. La chiesa, in stile barocco, venne completata nel 1724 dal suo successore, Michael Helmling (1722\u201324), e la struttura monastica da Anton Unold (1724\u201365), che fece anche erigere la \"Festsaal\", ancora oggi usata per concerti, che presenta un'elaborata lavorazione a stucco degna di particolare nota.\nAll'epoca della mediatizzazione nel 1802 la struttura godeva di 27 canonici, i quali si occupavano delle parrocchie di Weissenau, St. Jodock, Bodnegg, Gr\u00fcnkraut, Thaldorf, St. Christian, Gornhofen, Obereschach e Obereisenbach. I suoi possedimenti comprendevano 137 villaggi e l'ultimo abate, Bonaventure Brem (1794\u20131802), mor\u00ec il 4 agosto 1818.\nDopo la secolarizzazione lo stabile divenne propriet\u00e0 dei Conti di Sternberg-Manderscheid, alla cui estinzione pass\u00f2 al Regno del W\u00fcrttemberg nel 1835, ma venne nuovamente venduto e dal 1892 parte della struttura venne usata come manicomio, poi tramutato nell'attuale clinica psichiatrica \"Die Weissenau\" che occupa anche la residenza dell'abate a Rahlenhof.\nProcessione del Santo Sangue.\nWeissenau divenne molto popolare per la sua preziosa reliquia del Santo Sangue che le pervenne attraverso Rodolfo d'Asburgo nel 1283. Sino al 1783 la famosa \"Blutritt\" (\"Processione del Santo Sangue\"), simile a quella svolta nella vicina Abbazia di Weingarten, aveva luogo una volta all'anno. Essa consisteva in una solenne processione nella quale veniva trasportato alla pubblica venerazione il sangue di Cristo raccolto secondo la leggenda alla crocifissione da Giuseppe d'Arimatea. Attualmente tale reliquia \u00e8 conservata nell'ex chiesa abbaziale che oggi svolge le funzioni di chiesa parrocchiale per la citt\u00e0. Il mito della reliquia fa ovvio riferimento al \"Lohengrin\" di Wagner."}
{"id": "2333209", "revid": "181699", "url": "https://it.wikipedia.org/wiki?curid=2333209", "title": "Hont (comune)", "text": "Hont \u00e8 un comune dell'Ungheria di 560 abitanti (dati 2001). \u00c8 situato nella provincia di N\u00f3gr\u00e1d. "}
{"id": "2333211", "revid": "767487", "url": "https://it.wikipedia.org/wiki?curid=2333211", "title": "Horp\u00e1cs", "text": "Horp\u00e1cs \u00e8 un comune dell'Ungheria di 206 abitanti (dati 2001). \u00c8 situato nella provincia di N\u00f3gr\u00e1d."}
{"id": "2333213", "revid": "767487", "url": "https://it.wikipedia.org/wiki?curid=2333213", "title": "Hugyag", "text": "Hugyag \u00e8 un comune dell'Ungheria di 911 abitanti (dati 2001). \u00c8 situato nella provincia di N\u00f3gr\u00e1d."}
{"id": "2333218", "revid": "144796", "url": "https://it.wikipedia.org/wiki?curid=2333218", "title": "Abbazia di Rot an der Rot", "text": ""}
{"id": "2333229", "revid": "125097111", "url": "https://it.wikipedia.org/wiki?curid=2333229", "title": "Giacinto Gimma", "text": "Biografia.\nStudioso di storia sacra e letteratura, a vent'anni aveva gi\u00e0 completato il corso di filosofia e giurisprudenza all'universit\u00e0 di Napoli. Fond\u00f2 nel 1695 l'Accademia degli Spensierati (poi Incuriosi) di Rossano, ma rifiut\u00f2 la carriera accademica offertagli presso le universit\u00e0 di Padova e Torino per dedicarsi a studi eruditi ed eclettici. Un suo grande lavoro enciclopedico completato tra 1690 e 1693 \u00e8 rimasto inedito.\nNel 1700 prese gli ordini sacri e fu nominato canonico della cattedrale di Bari. Fece parte dell'Accademia dei Pellegrini di Roma. La sua \"Idea della storia dell'Italia letterata\", pubblicata a Napoli nella stamperia di Felice Mosca nel 1723, fu considerata, dopo la \"Istoria della volgar poesia\" di Giovanni Mario Crescimbeni, \u00abil secondo esplicito momento nel processo di sviluppo della storiografia letteraria\u00bb."}
{"id": "2333232", "revid": "729019", "url": "https://it.wikipedia.org/wiki?curid=2333232", "title": "Gamay (Northern Samar)", "text": "Gamay \u00e8 una municipalit\u00e0 di Quarta classe delle Filippine, situata nella Provincia di Northern Samar, nella regione di Visayas Orientale.\nGamay \u00e8 formata da 26 baranggay:"}
{"id": "2333233", "revid": "1573940", "url": "https://it.wikipedia.org/wiki?curid=2333233", "title": "Scatopsidae", "text": " \nScatopsidae , \u00e8 una famiglia cosmopolita di insetti dell'ordine dei Ditteri (Nematocera: Psychodomorpha). Malgrado la diffusione e la frequenza con cui si rinvengono gli insetti di questo raggruppamento, la biologia della famiglia \u00e8 ancora oggi poco conosciuta.\nDescrizione.\nL'adulto \u00e8 un moscerino di piccole dimensioni ma di aspetto robusto, con corpo lungo 0,5-5 mm e livrea generalmente di colore scuro, in genere nera, a volte con macchie gialle. Molto simili ai Canthyloscelidae, gli Scatopsidae si differenziano per avere tutti e tre gli ocelli ben formati, palpi mascellari uniarticolati e nervatura alare pi\u00f9 semplice. La specie australiana \"Hawomersleya aptera\" \u00e8 caratterizzata dall'assenza delle ali, carattere insolito fra i Nematoceri.\nIl capo \u00e8 provvisto di tre ocelli ed ha antenne moniliformi, relativamente brevi, composte da 7-12 articoli. Gli occhi sono connati al vertice. Il torace \u00e8 compresso ai lati, l'addome \u00e8 breve, generalmente appiattito in senso dorso-ventrale e pi\u00f9 largo all'estremit\u00e0 caudale.\nLe ali sono moderatamente larghe, con lobo anale ampio ma poco rilevato e con nervature anteriori pi\u00f9 evidenti per la pigmentazione. La nervatura alare, nel complesso, ha una ramificazione ridotta e mostra una concentrazione delle nervature verso il margine costale. La letteratura non offre una precisa e concordante interpretazione sulla struttura di alcune vene, in particolare in merito alla presenza o meno delle vene trasverse radio-mediale (r-m) e medio-cubitale (m-cu). In genere le descrizioni sottolineano la particolare evidenza delle nervature anteriori (costa e radio), che appaiono pi\u00f9 sclerificate e pigmentate di quelle posteriori (media e cubito) e il marcato ravvicinamento della radio al margine costale. Di conseguenza, le ali di questi insetti appaiono dotate di una nervatura debole, concentrata verso il margine anteriore. Quest'ultimo carattere \u00e8 spesso indicato, in inglese con la locuzione \"costalization of veins\" (\"costalizzazione delle vene\"). Le principali caratteristiche morfologiche della venatura alare si possono cos\u00ec riassumere:\nLa larva \u00e8 apoda ed eucefala, con corpo appiattito e fusiforme, provvista di sistema respiratorio polipneustico nella 3\u00aa e 4\u00aa et\u00e0. La pupa si sviluppa all'interno di un pupario rudimentale formato dall'exuvia dell'ultimo stadio larvale.\nBiologia.\nLa biologia di questa famiglia \u00e8 ancora poco conosciuta. Gli adulti si rinvengono in vari ambienti, ma in genere prediliggono stazioni fresche e umide; possono ritrovarsi anche presso le abitazioni, dove tendono a posarsi sul vetro delle finestre. All'aperto frequentano soprattutto le infiorescenze delle Apiaceae e tendono ad aggregarsi in sciami.\nLe larve sono saprofaghe e si sviluppano su substrati organici umidi e in via di decomposizione di varia natura, come il legno marcescente, i suoli umidi e ricchi di sostanza organica, le lettiere forestali, residui vegetali vari, funghi. Frequente \u00e8 la loro presenza anche negli escrementi degli animali, comportamento da cui deriverebbe, secondo vari Autori, il nome scientifico dato alla famiglia. Nei Colobostematini sono presenti specie mirmecofile.\nSistematica.\nFino agli anni ottanta, gli Scatopsidae sono stati associati, sotto l'aspetto filogenetico e tassonomico, ai Bibionomorpha, per le affinit\u00e0 sia morfologiche sia etologiche. (1989) ridefinirono questa correlazione e inclusero gli Scatopsidae e le famiglie affini (Canthyloscelidae e Perissommatidae) all'interno dell'infraordine degli Psychodomorpha, posizione largamente condivisa nella letteratura prodotta a partire dagli anni novanta.\nLa famiglia comprende oltre 30 generi con circa 350 specie descritte, ma il numero \u00e8 destinato a crescere in quanto vi sono molte specie ancora sconosciute. La suddivisione interna si articola in quattro sottofamiglie di cui, quella pi\u00f9 rappresentativa, Scatopsinae, \u00e8 ripartita in quattro trib\u00f9. Sulla precisa collocazione dei generi nelle trib\u00f9 ci sono tuttavia fonti discordanti:\nDiverse sono le specie fossili appartenenti a questa famiglia. Quelle descritte risalgono al Cenozoico, tuttavia, anche in assenza di una documentazione ufficiale che faccia riferimento a specie classificate, si ritiene che l'origine della famiglia risalga al Mesozoico e, probabilmente, al Cretacico superiore.\nDistribuzione.\nLa famiglia ha una larga diffusione ed \u00e8 rappresentata in tutte le regioni zoogeografiche della Terra, con alcune specie cosmopolite (\"Scatopse notata\" e \"Coboldia fuscipes\"). La maggiore concentrazione di specie si rileva nella regione oloartica (Neartico e Paleartico), ma molte sono ancora le specie sconosciute, soprattutto della Regione neotropicale.\nIn Italia sono segnalate solo quindici specie appartenenti a nove generi: \"Anapausis\", \"Apiloscatopse\", \"Coboldia\", \"Colobostema\", \"Parascatopse\", \"Rhegmoclema\", \"Reichertella\", \"Scatopse\", \"Swammerdamella\"."}
{"id": "2333245", "revid": "125662377", "url": "https://it.wikipedia.org/wiki?curid=2333245", "title": "Simon Brenner", "text": "Simon Brenner \u00e8 un personaggio della serie televisiva \"E.R. - Medici in prima linea\", interpretato da David Lyons.\nStoria del personaggio.\nSimon Brenner fa la sua prima apparizione nell'episodio \"Cuore infranto\", mostrando il suo risveglio al fianco di due donne, la mattina stessa in cui deve iniziare il suo primo turno al pronto soccorso.\nAffascinante e spocchioso, Brenner si dimostra sin dall'inizio un valido medico, ma poco disponibile a condividere la sua conoscenza e a insegnare ai nuovi tirocinanti. Ben presto attira su di s\u00e9 le antipatie dei colleghi, che non apprezzano il suo atteggiamento da strafottente e da playboy. Le cose peggiorano quando si scopre che \u00e8 il nipote del dottor Donald Anspaugh e quindi viene visto come un raccomandato.\nNel corso della quindicesima stagione, Brenner mostrer\u00e0 sempre di pi\u00f9 il suo lato umano, dimostrandosi un ottimo medico sia in campo pratico sia con il trattamento dei pazienti. Dapprima sprezzante con le donne, modifica il suo atteggiamento. Dopo aver \"dormito\" con la dottoressa Neela Rasgotra i due mantengono una relazione fatta di stima e interesse. Pur continuando a cercarsi per\u00f2, il loro rapporto non sfocer\u00e0 mai in un rapporto sentimentale serio. \nNell'ottavo episodio della quindicesima stagione, \"L'et\u00e0 dell'innocenza\", viene rivelato che il dottor Brenner \u00e8 stato molestato da bambino da un amico di sua madre, quando aveva dieci anni. Il dottor Morris si propone di aiutarlo, ma egli preferisce gestire la cosa a modo suo. Neela scoprir\u00e0 questa parte della sua vita dal dott. Morris e rimarr\u00e0 sconvolta di non essere stata messa a parte della cosa prima e che Simon Brenner non le abbia chiesto aiuto. Questo sar\u00e0 uno dei motivi, se non il pi\u00f9 importante, per cui la loro relazione non \u00e8 riuscita a prendere il volo. "}
{"id": "2333247", "revid": "729019", "url": "https://it.wikipedia.org/wiki?curid=2333247", "title": "Laoang", "text": "Laoang \u00e8 una municipalit\u00e0 di Seconda classe delle Filippine, situata nella Provincia di Northern Samar, nella regione di Visayas Orientale.\nLaoang \u00e8 formata da 56 baranggay:"}
{"id": "2333250", "revid": "13734", "url": "https://it.wikipedia.org/wiki?curid=2333250", "title": "AJAJ", "text": ""}
{"id": "2333252", "revid": "181699", "url": "https://it.wikipedia.org/wiki?curid=2333252", "title": "Istigazione al suicidio", "text": ""}
{"id": "2333255", "revid": "729019", "url": "https://it.wikipedia.org/wiki?curid=2333255", "title": "Lapinig", "text": "Lapinig \u00e8 una municipalit\u00e0 di Quinta classe delle Filippine, situata nella Provincia di Northern Samar, nella regione di Visayas Orientale.\nLapinig \u00e8 formata da 15 baranggay:"}
{"id": "2333256", "revid": "729019", "url": "https://it.wikipedia.org/wiki?curid=2333256", "title": "Compagnia Nazionale Aeronautica", "text": "La Compagnia Nazionale Aeronautica, inizialmente denominata Cooperativa Nazionale Aeronautica e pi\u00f9 nota con la sigla CNA, era un'azienda aeronautica e casa motociclistica italiana attiva nella produzione di velivoli, motori aeronautici e motociclette da competizione nella prima parte del XX secolo.\nStoria.\nLa cooperativa.\nLa fondazione dell'azienda si deve all'iniziativa del conte Giovanni Bonmartini, ricco possidente padovano, e di Luigi Garrone, tenente pilota dell'aereo di Gabriele D'Annunzio. Bonmartini e Garrone, che si erano conosciuti ed avevano stretto amicizia nel 1919 durante l'Impresa di Fiume, raccolsero un gruppo di piloti veterani della prima guerra mondiale, decisi a rimanere nell'ambito aeronautico, e fondarono la Cooperativa Nazionale Aeronautica.\nIn poche settimane la cooperativa raccolse oltre 400 adesioni di piloti congedati o in via di congedo, che rappresentavano il fior fiore della neonata aviazione militare. Infatti, i soci della CNA erano stati globalmente insigniti di 5 medaglie d'oro, 427 medaglie d'argento e 215 medaglie di bronzo al valor militare. Molti di loro avevano acquistato un velivolo militare dismesso dopo il conflitto, formando cos\u00ec una grande flotta aerea. All'epoca, per numero di velivoli, la CNA era probabilmente la pi\u00f9 importante compagnia aerea del mondo.\nAlla fine del 1920 la CNA poteva contare su 7 aviocentri sparsi sul territorio italiano, ma l'ancora prematuro utilizzo del servizio aereo in Italia, pose subito la cooperativa in difficolt\u00e0 finanziarie. Per ovviare al problema, Bonmartini e Garrone decisero di rivolgersi al mercato estero, individuando nel nuovo assetto politico dell'ex Impero russo un possibile interlocutore.\nPresa occasione della visita in Italia della delegazione commerciale inviata dalla Repubblica Socialista Federativa Sovietica Russa, Bonmartini e Garrone proposero la costituzione di una compagnia aerea civile transazionale che assicurasse i collegamenti tra Russia e Italia, facendo scalo in alcuni Paesi interposti tra i due Stati. La proposta fu subito accettata e, in seguito, venne stilato un protocollo d'intesa che prevedeva di effettuare il servizio aereo sulla tratta Roma-Zara-Belgrado-Bucarest-Odessa-Mosca ed altres\u00ec una prima fornitura all'aviazione russa di due biplani Fiat A.R.F. da consegnare a Mosca con un volo dimostrativo. Il 21 ottobre 1921, decollando da Campoformido, i due biposto Fiat della CNA partirono alla volta della capitale russa e si schiantarono entrambi al suolo subito dopo il decollo, probabilmente a causa di un sabotaggio. Nel disastro trov\u00f2 la morte l'equipaggio del primo aereo, formato da Luigi Garrone e dal copilota Giovanni Strata.\nLe conseguenze del disastro aereo furono letali per la CNA. La RSFSR annull\u00f2 il contratto di acquisto degli aerei e, inoltre, il piano di volo per il collegamento Roma-Mosca fu bocciato dalle autorit\u00e0 italiane.\nLa compagnia.\nRimasto solo e, quale presidente, garante del deficit economico, Bonmartini decise di trasformare la cooperativa in Compagnia Nazionale Aeronautica, chiudendo tutti gli aviocentri, salvo quello di Montecelio. Fond\u00f2 poi una societ\u00e0 con il geniale progettista aeronautico Giovanni Pegna, con lo scopo di progettare e produrre aerei militari da addestramento e parti di ricambio per l'aviazione, lasciando alla CNA il compito di addestrare i piloti e rilasciare i brevetti di volo.\nI brevetti e l'attivit\u00e0 di costruzione aeronautica della Pegna-Bonmartini, rilevati nel 1923 dalla Piaggio, fornirono gli aerei da addestramento \"Rondine\", sui quali la CNA rilasci\u00f2 355 brevetti di volo, dal 1924 al 1928, anche grazie al notevole impulso dato all'aeronautica dal Fascismo, del quale Bonmartini era un esponente della prima ora.\nL'aeroporto del Littorio.\nVisto il successo dell'iniziativa aeronautica, Bonmartini decise di trasformare l'improvvisata pista di atterraggio in un vero e proprio aeroporto civile che permettesse il transito di aerei pesanti e l'attuazione di manifestazioni sportive e acrobatiche.\nIl 21 marzo 1928, in occasione del MMDCLXXXI Natale di Roma - Festa del Lavoro, la nuova struttura denominata Aeroporto del Littorio fu inaugurata alla presenza di Mussolini e delle maggiori autorit\u00e0 civili e militari, davanti a un grande numero di visitatori, accorsi anche per ammirare il \"Santa Maria II\", l'idrovolante Savoia-Marchetti S.55 che pochi mesi prima aveva completato la doppia trasvolata atlantica di Francesco De Pinedo..\nL'attivit\u00e0 aziendale procedeva a gonfie vele, quando alcune vicende politiche si frapposero ad ostacolo. Il 12 settembre 1929, infatti, Italo Balbo venne nominato Ministro dell'aeronautica e quale acerrimo avversario di Bonmartini, azzer\u00f2 immediatamente le commesse militari alla CNA, indirizzando le officine produttive a una inevitabile e rapida chiusura.\nLa moto.\nAllo scopo di trovare una soluzione, almeno temporanea, che evitasse il fermo dell'officina, Bonmartini pens\u00f2 di ampliare la produzione di motori. Gi\u00e0 nel 1926, da mecenate della tecnica e provetto pilota, aveva finanziato le audaci idee due giovani ingegneri, Carlo Gianini e Piero Remor, fondando la GBR (acronimo di Gianini Bonmartini Remor) per la produzione di un avanzarissimo motore quadricilindrico raffreddato ad acqua. Lo sviluppo dei prototipi aveva dato risultati apprezzabili e la messa a disposizione delle officine CNA impresse una forte accelerazione ai progetti.\nTra i motori progettati da Gianini e prodotti dalla CNA, spicca il tipo \"C7\", pensato per equipaggiare aerei e automobili. Tale propulsore, montato su un velivolo Fiat AS.1, il 10 dicembre del 1932 consent\u00ec a Renato Donati la conquista del primato mondiale di altezza per aerei da turismo di 1\u00aa categoria, raggiungendo la quota di 8.334 metri.\nParallelamente, coadiuvata dal giovane tecnico-collaudatore Piero Taruffi, proseguiva il lavoro di evoluzione della modo da corsa che consegu\u00ec vari risultati importanti, come il record mondiale di velocit\u00e0 a 244,316\u00a0km/h sulla Firenze-Mare e la vittoria nel Gran Premio di Tripoli del 1935.\nL'Autodromo di Roma.\nAlla fine del 1930, per incrementare l'offerta di manifestazioni sportive dirette a un vasto pubblico, Bonmartini avvi\u00f2 i lavori per la costruzione dell'autodromo, da realizzare con una pista in cemento armato posta perimetralmente al campo di volo.\nI lavori vennero affidati all'ing. Piero Puricelli - che gi\u00e0 aveva brillantemente realizzato l'Autodromo di Monza e l'Autostrada dei Laghi - e procedettero speditamente per ospitare il Gran Premio Reale Roma di motociclismo che, in effetti, si svolse sul nuovo circuito nella data prestabilita del 31 maggio 1931.\nL'Autodromo di Roma, come venne chiamata la struttura, rappresenta il secondo impianto permanente per gare di velocit\u00e0 costruito in Italia, solo preceduto da quello di Monza.\nIl declino.\nNonostante le iniziative spettacolari e sportive organizzate, molte di livello internazionale, ottenessero la partecipazione di un folto pubblico, gli introiti si rivelarono insufficienti per sostenere la gestione di un simile impianto.\nAvviata alla chiusura, anche per la perdurante assenza di commesse militari, la CNA venne nazionalizzata nel 1935. Le strutture furono date in gestione al RACI di Roma, mentre le attrezzature produttive, i materiali e i vari progetti vennero assorbiti dalla Caproni, compreso il reparto motociclistico della \"Rondine 500\", poi ceduto alla Gilera per interessamento di Taruffi.\nIl 18 luglio 1943 un pesante bombardamento alleato distrusse l'autodromo, l'aeroporto e gli hangar."}
{"id": "2333265", "revid": "253269", "url": "https://it.wikipedia.org/wiki?curid=2333265", "title": "Gillian Armstrong", "text": "Biografia.\nNata a Melbourne, Victoria, Gillian Armstrong crebbe nel sobborgo di Mitcham. Si laure\u00f2 al Swinburne Technical College nel 1968 dove ebbe modo di studiare come costumista teatrale e regista cinematografica. Nel 1972 si iscrisse, ed in seguito si laure\u00f2, alla Australian Film Television and Radio School. Tre anni pi\u00f9 tardi diresse i suoi primi due cortometraggi: \"The Singer And The Dancer\" e \"Smokes and Lollies\" (1975).\nIl suo primo lungometraggio, \"La mia brillante carriera\", un adattamento dell'omonimo romanzo di Miles Franklin, fu il primo film australiano ad essere diretto da una donna dopo 46 anni. Armstrong ricevette 6 Australian Film Awards nell'edizione del 1979, incluso quello per la miglior regia. Dopo il successo di \"La mia brillante carriera\", Armstrong diresse il musical \"Starstruck\" (1981).\nDa allora la Armstrong si specializz\u00f2 nel genere drammatico. Ottenne il suo maggior successo hollywoodiano nel 1994 con l'adattamento di \"Piccole donne\", con Winona Ryder e Susan Sarandon, al quale seguirono i film \"Oscar e Lucinda\" (1997), \"Charlotte Gray\" (2001) e \"Houdini - L'ultimo mago\" (2007)."}
{"id": "2333266", "revid": "101508848", "url": "https://it.wikipedia.org/wiki?curid=2333266", "title": "The Kindness of Strangers (Spock's Beard)", "text": "The Kindness of Strangers \u00e8 il terzo album del gruppo neoprogressive statunitense Spock's Beard."}
{"id": "2333275", "revid": "287204", "url": "https://it.wikipedia.org/wiki?curid=2333275", "title": "Las Navas", "text": ""}
{"id": "2333277", "revid": "643494", "url": "https://it.wikipedia.org/wiki?curid=2333277", "title": "Sch\u00f6llenen", "text": "Le Gole della Sch\u00f6llenen si trovano nel Canton Uri in Svizzera tra i comuni di G\u00f6schenen a nord e Andermatt a sud, con un dislivello di 300 metri.\nNella gola scorre la Reuss superata dal famoso \"ponte del diavolo\" (in tedesco \"Teufelsbr\u00fccke\"). Vi sono vari altri ponti con il nome di \"Teufelsbr\u00fccke\", in area germanica.\nLa selvaggia gola fu in passato un grosso ostacolo sulla strada verso il Passo del San Gottardo, che dal Canton Uri porta nel Canton Ticino. Questo ostacolo aveva in passato quasi completamente isolato la Valle di Orsera (in tedesco \"Urserental)\" dal resto del Canton Uri.\nIl nome.\nAnticamente l'ostacolo era superato con l'utilizzo di scale. Il punto di attraversamento veniva chiamato \"Steiglen\" dalla parola latina \"scalineae\" (scalini). Da questo termine \"scalineae\" deriva appunto il termine tedesco di Sch\u00f6llenen, per cui si suppone che la strada del passo fosse gi\u00e0 conosciuta in era romana.\nStoria.\nLa passerella di tavole.\nPrima della costruzione del ponte, esisteva una passerella che era stata sospesa sulla gola utilizzando delle catene infisse nella viva roccia, l'opera fu eseguita da fabbri e carpentieri di Andermatt e fu inaugurata attorno al 1220. Si pensa che gli artigiani fossero Walser, un popolo che colonizz\u00f2 molte alte vallate dell'arco alpino e che aveva acquisito le tecniche e le conoscenze per mettere in cantiere un'opera cos\u00ec ardita per i tempi in cui fu eseguita. La data esatta dell'esecuzione del lavoro \u00e8 sconosciuta; la prima descrizione di un attraversamento del passo attraverso la gola \u00e8 datata 1234.\nLa passerella, lunga 60 metri, venne utilizzata fino al 1707, quando venne costruito il primo ponte in pietra che attraversava la gola.\nIl primo \"ponte del diavolo\".\nIl primo ponte in legno sulla Reuss venne edificato nel 1230. Nel 1595 venne sostituito da un massiccio ponte in muratura; questo manufatto venne distrutto da una piena della Reuss il 2 agosto del 1888. Sulla sponda sinistra del fiume sono ancora visibili le fondazioni.\nIl primo tunnel: chiamato \"Urnerloch\".\nNel 1707 una grossa alluvione danneggi\u00f2 fortemente la passerella di tavole e parte del ponte. Le autorit\u00e0 urane il 20 settembre di quello stesso anno, incaricarono l'ingegnere valmaggese Pietro Morettini, allievo del famoso ingegnere militare Vauban, di costruire una nuova strada lungo la gola. I lavori dovevano iniziare entro due settimane e la conclusione dell'opera doveva avvenire al massimo per la primavera del 1709. Il contratto venne firmato dal progettista e da Johannes Russi, capo del governo urano.\nL'opera prevedeva lo scavo di una galleria lunga 64 metri, (la prima galleria di una strada alpina) e il traforo venne ultimato in undici mesi. Ma i costi dell'ardita opera lievitarono fortemente: dalle iniziali 1680 corone si pass\u00f2 a opera finita a un costo di 3080. Questo aumento di 1400 corone francesi dovette essere finanziato con un aumento dei dazi di transito fino ad estinzione del debito.\nLe guerre della seconda coalizione.\nDurante le guerre della seconda coalizione vi fu presso le gole uno scontro tra le truppe rivoluzionarie francesi guidate dal generale Claude Jacques Lecourbe e le truppe della coalizione guidate dal generale russo Suvorov; esso si tenne il 25 settembre del 1799 durante la nota campagna in svizzera del generale russo. Il ponte sub\u00ec, durante la battaglia, grossi danni e rimase per parecchio tempo inutilizzabile. Un vero miglioramento si ottenne solo trent'anni dopo, con la costruzione del secondo ponte.\nNei pressi del ponte la Russia nel 1899, eresse un monumento ai caduti chiamato \"Suworow-Denkmal\".\nIl secondo \"ponte del diavolo\".\nLe guerre e le turbolenze politiche del periodo napoleonico lasciarono il Cantone in grosse difficolt\u00e0, la strada attraverso la gola non era che parzialmente utilizzabile e il grosso del traffico internazionale tra le Alpi si spost\u00f2 verso lo Spluga. Fu solo nel 1820 che si trovarono i finanziamenti per costruire un secondo passaggio nella gola. L'opera fu ultimata dieci anni dopo ed \u00e8 ancora oggi fruibile.\nTerzo \"ponte del diavolo\".\nIl secondo ponte a met\u00e0 del XX secolo, con l'aumento del traffico mostr\u00f2 tutti i suoi limiti. Nel 1958 venne edificato il terzo ponte, che permetteva il passaggio nei due sensi in modo migliore. L'artista urano Heinrich Danioth dipinse sulla parete rocciosa all'entrata della galleria il diavolo della leggenda.\nLa leggenda del \"Teufelsbr\u00fccke\".\nLa leggenda racconta che fu il diavolo in persona a erigere il primo ponte. Il paese di Uri da sempre desiderava un ponte che permettesse di attraversare la gola. Un landamano della valle disse \"Do sell der Tyfel e Brigg bue!\" (lo far\u00f2 costruire dal diavolo). Ritenendo questo utile per il suo paese, strinse un patto con il diavolo per la costruzione del manufatto. In questo patto si stabil\u00ec che il prezzo da pagare per l'opera, sarebbe stata l'anima del primo vivente che avrebbe attraversato il ponte. Il diavolo esegu\u00ec il ponte e si pose dall'altra parte della valle attendendo l'anima del primo fruitore. Gli urani fecero attraversare il ponte per primo a un caprone. Il diavolo vistosi ingannato e pieno di ira, afferr\u00f2 un enorme masso con l'intenzione di scagliarlo contro il ponte, a quel punto comparve una fanciulla che portava una croce, croce che venne posta sopra il masso. Il demonio manc\u00f2 dunque l'obiettivo nel lanciare l'enorme masso, che atterr\u00f2 a valle proprio dove oggi si trova il portale urano del tunnel stradale del San Gottardo, in territorio di G\u00f6schenen. Fu cos\u00ec che il popolo di Uri riusc\u00ec con l'astuzia e l'aiuto dell'Onnipotente a ottenere quell'importante ponte. Da allora il nome rimase quello del suo costruttore \"Teufelsbr\u00fccke\" e l'enorme masso erratico presente a fianco della strada venne chiamato \"Teufelsstein\" (sasso del diavolo).\nNel 1977 il masso pesante 220 tonnellate venne spostato di 127 metri, per permettere il passaggio della nuova autostrada. L'operazione, dal costo di 300'000 franchi, aggiunse nuovi elementi alla leggenda poich\u00e9 la si mise in relazione a un grave incidente avvenuto sul cantiere del tunnel autostradale, al chilometro 4."}
{"id": "2333278", "revid": "212348", "url": "https://it.wikipedia.org/wiki?curid=2333278", "title": "Hiag", "text": ""}
{"id": "2333280", "revid": "7459", "url": "https://it.wikipedia.org/wiki?curid=2333280", "title": "Gole della Sch\u00f6llenen", "text": ""}
{"id": "2333289", "revid": "599013", "url": "https://it.wikipedia.org/wiki?curid=2333289", "title": "Kandahar (disambigua)", "text": ""}
{"id": "2333292", "revid": "486946", "url": "https://it.wikipedia.org/wiki?curid=2333292", "title": "Metri quadrati", "text": ""}
{"id": "2333293", "revid": "486946", "url": "https://it.wikipedia.org/wiki?curid=2333293", "title": "Metri quadri", "text": ""}
{"id": "2333294", "revid": "729019", "url": "https://it.wikipedia.org/wiki?curid=2333294", "title": "Las Navas (Northern Samar)", "text": "Las Navas \u00e8 una municipalit\u00e0 di Quarta classe delle Filippine, situata nella Provincia di Northern Samar, nella regione di Visayas Orientale.\nLas Navas \u00e8 formata da 53 baranggay:"}
{"id": "2333297", "revid": "46291", "url": "https://it.wikipedia.org/wiki?curid=2333297", "title": "Opuntia basilaris", "text": "Opuntia basilaris \u00e8 una pianta della famiglia delle Cactacee\noriginaria del Messico e degli Stati Uniti meridionali.\nDescrizione.\nHa articoli carnosi di colore verde-bluastro e ovaloidi quasi senza spine. Al loro posto sono presenti glochidi gialli. i suoi fiori sono di colore rosso-violaceo, dai 7 ai 10\u00a0cm. Forma cespugli prostrati alti 30\u00a0cm."}
{"id": "2333308", "revid": "203463", "url": "https://it.wikipedia.org/wiki?curid=2333308", "title": "Michail Krasenkov", "text": "Nato in Unione Sovietica, emigr\u00f2 in Polonia nel 1992 e dal 1996 rappresenta tale Paese in tutte le competizioni internazionali. \u00c8 considerato il pi\u00f9 forte giocatore polacco del periodo dopo la seconda guerra mondiale. Ha vinto due volte il campionato individuale della Polonia (2000 e 2002) e 13 volte il campionato a squadre dal 1991 al 2005.\nHa giocato per la Polonia in cinque olimpiadi degli scacchi dal 1996 al 2004, quattro volte in prima scacchiera.\nGrande maestro dal 1989, raggiunse il massimo Elo in luglio 2000, con 2.702 punti.\nAltri risultati.\nHa vinto per tre volte la Rilton Cup di Stoccolma (1994/95, 1995/96 e 2012/13)."}
{"id": "2333313", "revid": "196390", "url": "https://it.wikipedia.org/wiki?curid=2333313", "title": "Michal Krasenkow", "text": ""}
{"id": "2333316", "revid": "92723", "url": "https://it.wikipedia.org/wiki?curid=2333316", "title": "Lossless graphic GPD", "text": "Lossless graphic GPD \u00e8 un formato di file per la memorizzazione compressa delle immagini digitali grafiche (senza perdita di informazioni).\nMentre la caratteristica di un'immagine fotografica (RGB truecolor 24 bit) a tono continuo \u00e8 quella di rappresentare molti dettagli, grazie a una distribuzione continua dei toni colore, le immagini digitali grafiche (loghi, cartoni animati, ecc) si distinguono per la omogeneit\u00e0 dei valori colore, su ampie superfici della immagine.\nL'aspetto significativo \u00e8 risultato essere una luminosit\u00e0 non distribuita ma \"costante\" su ampie zone della immagine.\nPer questa ragione l'analisi non si \u00e8 fermata alla ricerca di maggiori ridondanze possibili per ogni singolo canale colore, ma si \u00e8 spinta alla creazione di un aumento delle ridondanze, riguardante ogni singola tripletta per ogni singolo pixel.\nL'elemento portante, \"quella parte di luminosit\u00e0 appartenente a tutti e tre i colori, cio\u00e8 condivisa dai tre colori\", risulta di conseguenza ad altissima ripetizione (ridondanza).\nUna volta individuato questo valore comune all'interno della tripletta colori, \u00e8 risultato sufficiente salvare questo valore in un \"quarto byte di appoggio\", per poi scrivere una nuova tripletta colori utilizzando i rimanenti 3 byte per definire solo le distanze residue, dal valore unico di luminosit\u00e0 estratto e inserito nel quarto byte di appoggio.\nUno dei 3 ulteriori byte che rappresentano i delta dal valore unico di luminosit\u00e0, risulta di conseguenza sempre a zero, il che serve anche al riconoscimento della posizione del colore a delta 0.\nMetodo.\nDalla tripletta RGB si passa a una quaterna (delta RGB + Luminosit\u00e0) in grado di descrivere nel 4\u00ba byte il valore comune di luminosit\u00e0, e nei byte 1\u00ba, 2\u00ba, 3\u00ba solamente i delta. Con uno dei tre valori di delta sempre a zero, uno zero utile anche al riconoscimento della posizione di quello specifico colore-valore nella tripletta originale da ricostruire in decompressione.\nL'aumento di massa (da 3 a 4 byte) in questo nuovo file (buffer) virtuale, viene quindi costantemente compensato dalla presenza in uno dei quattro byte con un valore sempre a zero.\nPrecedere la vera e propria compressione, con la creazione di un buffer virtuale a 4 byte con uno di questi sempre a zero, comprova che la nuova e diversa organizzazione dei valori permette a qualsiasi compressione senza perdita di operare in modo decisamente pi\u00f9 efficiente, senza la perdita di alcuna informazione.\nNel caso di GPD, la compressione finale senza perdita utilizzata \u00e8 LZMA licenziata da Igor Pavlov.\nQuesta preparazione alla compressione senza perdita, dedicata ai file grafici, permette inoltre di aggiungere funzioni di riduzione \"quantit\u00e0 e valori\" dei colori per ottenere ulteriori riduzioni di peso, pur mantenendo una percezione visiva (\"perceptual lossless\") ancora non distinguibile dall'originale."}
{"id": "2333317", "revid": "1543377", "url": "https://it.wikipedia.org/wiki?curid=2333317", "title": "Zakariyya Musawi", "text": " \nAl termine di un procedimento giudiziario, Zakariyy\u0101 M\u016bsaw\u012b \u00e8 stato condannato al carcere a vita da un tribunale e rinchiuso nel carcere federale ADX a Florence (Colorado).\nSintesi.\nZakariyy\u0101 M\u016bsaw\u012b fu imputato di essere stato un rimpiazzo per il \"primo\" ventesimo dirottatore, probabilmente Ramzi bin al-Shibh. A quest'ultimo e a Zakariyya al-Sabbar erano stati negati i visti. Tuttavia i rappresentanti dell'accusa nel processo ebbero difficolt\u00e0 nel provare un suo diretto collegamento con gli altri 19 partecipanti.\nIl processo a Zakariyy\u0101 M\u016bsaw\u012b \u00e8 stato visto in alcuni ambienti critici come un barometro della volont\u00e0 e della capacit\u00e0 degli Stati Uniti di rispondere con energia ai sospettati di terrorismo. Altri invece hanno sollevato obiezioni al modo in cui la corte, e in special modo la giudice Leonie Brinkema, hanno tollerato il bizzarro e minaccioso comportamento in aula di Zakariyy\u0101 M\u016bsaw\u012b. Zakariyy\u0101 M\u016bsaw\u012b espresse infatti disprezzo per il processo e la corte, presentando mozioni legali che irridevano il giudice Brinkema, sorprendendo gli astanti con il designare se stesso come avvocato difensore e irritando i rappresentanti federali dell'accusa richiedendo la presenza dei membri incarcerati di al-Q\u0101\u02bfida come suoi testimoni a discarico. Durante l'iter processuale, Zakariyy\u0101 M\u016bsaw\u012b ammise la sua colpevolezza a diversi livelli, come pure di far parte dell'organizzazione terroristica di al-Q\u0101\u02bfida.\nDurante il processo, Zakariyy\u0101 M\u016bsaw\u012b inizialmente asser\u00ec di non essere coinvolto negli attentati dell'11 settembre 2001, ma che egli aveva pianificato attacchi agli Stati Uniti per suo proprio conto. Alcuni membri di al-Q\u0101\u02bfida, a quanto viene riferito, corroborarono in certa misura le affermazioni di Zakariyy\u0101 M\u016bsaw\u012b, affermando che egli era coinvolto in un complotto diverso da quello dell'11 settembre, ma i rappresentanti dell'accusa giudicarono questi racconti destituiti di fondamento. Il 3 aprile 2006, Zakariyy\u0101 M\u016bsaw\u012b fu giudicato passibile di pena capitale. Prima di lasciare l'aula delle udienze, \u00e8 stato riferito che egli avrebbe gridato: \"Non avrete mai il mio sangue. Dio vi maledica tutti!\". Alla fine del mese egli rinunci\u00f2 alle sue pretese e ancora una volta ammise la propria colpevolezza riguardo a tutti i capi d'imputazione contestatigli dai rappresentanti della pubblica accusa.\nIl 3 maggio 2006 una giuria decise di non applicare la pena di morte a Zakariyy\u0101 M\u016bsaw\u012b. Il giorno seguente egli ricevette una condanna di carcere a vita senza libert\u00e0 condizionale. Appena condotto fuori dall'aula, Zakariyy\u0101 M\u016bsaw\u012b applaud\u00ec e disse: \"America, hai perduto... Io ho vinto.\" La giudice Brinkema gli rispose dicendo che sarebbe \"morto piagnucolando\" e che non avrebbe avuto \"pi\u00f9 un'opportunit\u00e0 di parlare ancora\". Secondo l'agenzia giornalistica Associated Press, tre giurati decisero che Zakariyy\u0101 M\u016bsaw\u012b aveva avuto una limitata conoscenza del complotto dell'11 settembre e tre descrissero il suo ruolo negli attentati, ammesso che ne avesse avuto uno, come molto limitato. Dopo la sentenza, Zakariyy\u0101 M\u016bsaw\u012b ritratt\u00f2 le sue testimonianze processuali, affermando che egli non aveva cospirato negli attentati dell11 settembre 2001, ma che aveva \"partecipato a un altro complotto di al-Q\u0101\u02bfida che doveva essere condotto a termine dopo l'11 settembre\".\nStoria personale.\nInfanzia.\n\u02bf\u0100\u02beisha al-W\u0101f\u012b, madre di Zakariyy\u0101 M\u016bsaw\u012b, aveva 14 anni quando si spos\u00f2 in Marocco. Cinque anni dopo i genitori di Zakariyy\u0101 M\u016bsaw\u012b si trasferirono in Francia, dove Zakariyy\u0101 nacque. Dopo aver subito violenze domestiche, sua madre fu abbandonata dal marito 'Omar, mentre i suoi quattro figli erano ancora piccoli. La madre allev\u00f2 i figli grazie al suo semplice salario di pulitrice. Non vi fu educazione religiosa all'interno della famiglia. Testimoni dichiararono, durante il processo a Zakariyy\u0101 M\u016bsaw\u012b, che, come le prime generazioni di immigranti dal Marocco, la famiglia dovette frequentemente affrontare episodi di razzismo nella sua nuova patria.\nSecondo suo fratello \u02bfAbd \u1e62amad M\u016bsaw\u012b, Zakariyy\u0101 amava giocare a pallamano:\nPer Zakariyy\u0101 [suo fratello scriveva sul britannico \"the Guardian\"], la pallamano in breve divenne pi\u00f9 di uno sport. Era una passione. Era brillante. Ognuno lo riconosceva: i suoi allenatori, i suoi compagni di squadra, anche i suoi avversari. Per Zakariyy\u0101 il futuro era stabilito. Egli avrebbe studiato e avrebbe fatto sport.\nAddestramento da militante.\nM\u016bsaw\u012b \u00e8 conosciuto anche con altri nomi, tra cui Ab\u016b Kh\u0101lid al-\u1e62a\u1e25raw\u012b e Shaqil mentre era in Oklahoma. Prese una laurea magistrale in International Business presso la South Bank University di Londra, dopo essersi immatricolato nel 1993 ed essersi diplomato nel 1995. Effettu\u00f2 i suoi primi passi di indottrinamento radicale nella moschea di Brixton, in cui incontr\u00f2 il futuro \"shoe bomber\" Richard Reid, sebbene fosse allontanato dalla moschea dopo che egli s'era presentato vestendo una tuta militare da combattimento e uno zaino, insistendo con l'addetto religioso perch\u00e9 gli fornisse indicazioni su come raggiungere i combattenti del \"jih\u0101d\". \u00c8 possibile che egli avesse collegamenti con i componenti della moschea di Finsbury Park, in cui insegnava l'estremista Abu Hamza al-Masri.\nLe autorit\u00e0 francesi cominciarono a tenere sotto controllo M\u016bsaw\u012b nel 1996 quando esse lo osservarono assieme a estremisti musulmani a Londra. Nel 1998 si rec\u00f2 nel campo d'addestramento di Khalden in Afghanistan, probabilmente ritornandovi anche l'anno successivo. Nel settembre del 2000, visit\u00f2 la Malaysia e risiedette in un condominio di propriet\u00e0 di Yazid Sufaat che, nell'ottobre del 2000, firm\u00f2 lettere che identificavano M\u016bsaw\u012b come un rappresentante della sua compagnia. Due degli 11 dirottatori dell'11 settembre vissero in quello stesso condominio nel gennaio del 2000. Il leader della al-Jam\u0101\u02bfa al-Isl\u0101miyya, Ri\u1e0dw\u0101n \u02bfIsma al-D\u012bn invi\u00f2 un messaggio al gruppo di Yazid Sufaat perch\u00e9 a Musawi fossero consegnati in ottobre $35.000 e documenti di viaggio per la Malaysia.\nAddestramento al volo.\nDal 26 febbraio 2001, M\u016bsaw\u012b effettu\u00f2 corsi di addestramento al volo nella Airman Flight School di Norman (Oklahoma). Malgrado 57 ore di lezioni di volo, non super\u00f2 l'esame per il brevetto e abbandon\u00f2 la scuola senza aver potuto effettuare un volo in solitaria. La stessa scuola fu visitata da Mohammed Atta e Marwan al-Shehhi, che pilotarono i velivoli che si schiantarono rispettivamente contro la Torre nord e la Torre sud delle Torri Gemelle di Manhattan.\nDurante il suo soggiorno a Norman, M\u016bsaw\u012b ebbe un compagno di stanza di nome Husayn al-Attas. L'11 agosto 2001, Husayn al-Attas port\u00f2 in automobile M\u016bsaw\u012b in Minnesota dall'Oklahoma. \u1e24usayn al-Attas ha detto che lui e M\u016bsaw\u012b avevano programmato di fare un viaggio di diletto a New York City a fine agosto/inizi di settembre 2001. Nel 2002, al-Attas ammise di aver mentito all'FBI per tener segreto il nome di M\u016bsaw\u012b, di aver mentito all'FBI per tenere segrete le convinzioni gihadiste e anti-americane di M\u016bsaw\u012b, di aver mentito circa le sue stesse convinzioni gihadiste, di aver mentito per tener segreto il fatto che M\u016bsaw\u012b aveva tentato di convincerlo a diventare maggiormente attivo nel \"jih\u0101d\" e di aver mentito per occultare i nomi di altri personaggi vicino-orientali che avevano preso lezioni di volo in Oklahoma.\nM\u016bsaw\u012b si presume abbia ricevuto $14.000 di rimesse da Ramzi bin al-Shibh, provenienti da D\u00fcsseldorf e Amburgo (Germania), ai primi di agosto. Questa somma avrebbe potuto aiutarlo a pagare le lezioni per l'addestramento al volo, due settimane pi\u00f9 tardi, presso il Pan-Am International Flight Academy di Eagan (Minnesota). Il 13 agosto, M\u016bsaw\u012b vers\u00f2 $6.800 in biglietti da 100 US$ per ricevere lezioni di volo per un simulatore di volo del Boeing 747-400. Il simulatore che la Pan-Am usava era operativo presso la Northwest Aerospace Training Corporation (NATCO), un centro di addestramento affiliato alla compagnia aeronautica Northwest Airlines. M\u016bsaw\u012b, a quanto si dice, \u00e8 considerato un rimpiazzo di Ziad Jarrah, che a un certo punto aveva minacciato di abbandonare l'impresa a causa delle tensioni insorte tra gli stessi complottatori. I piani per includere M\u016bsaw\u012b non furono mai portati a compimento, dal momento che la gerarchia di al-Q\u0101\u02bfida si dice avesse dubbi circa la sua affidabilit\u00e0.\nClarence Prevost, l'istruttore di volo assegnato a M\u016bsaw\u012b, cominci\u00f2 a nutrire sospetti circa il suo allievo. Il suo comportamento assomigliava molto a quello di un ricco uomo che era venuto in passato al centro d'addestramento per imparare a comandare un jumbo jet malgrado egli con ogni probabilit\u00e0 non intendesse mai farlo, ma alcune sue peculiarit\u00e0 erano poco usuali. Prevost ha detto in seguito che nelle fasi d'istruzione precedenti l'uso del simulatore, M\u016bsaw\u012b gli avrebbe posto domande nel gergo corretto ma che d'altra parte erano senza senso logico. M\u016bsaw\u012b lesse i manuali d'addestramento del 747, ma difettava nella comprensione dei sistemi di volo dell'aereo. Prevost rimase interdetto del perch\u00e9 Musawi avesse voluto studiare col simulatore se era del tutto carente delle conoscenze di base dell'aeroplano. Dopo averli persuasi, i suoi supervisori contattarono il Federal Bureau of Investigation, che giunse per avere un incontro con lui (malgrado quanto s'\u00e8 poi detto, M\u016bsaw\u012b non rinunci\u00f2 ad addestrarsi nelle manovre di decollo e di atterraggio).\nCattura.\nIl 16 agosto 2001, M\u016bsaw\u012b fu arrestato da Harry Samit dell'FBI e da agenti dell'INS in Minnesota e imputato di violazione delle norme relative all'immigrazione. I materiali presi in consegna al momento dell'arresto comprendevano un computer portatile, due coltelli, manuali di voli relativi all'aeroplano Boeing 747, un programma PC di simulazione di volo, guanti da combattimento e per il volo, oltre a un disco ottico per PC con informazioni riguardanti l'irrigazione di culture agricole.\nAlcuni agenti si meravigliarono che il suo addestramento di volo celasse intenzioni tanto violente, cosicch\u00e9 l'ufficio di Minnesota prov\u00f2 a chiedere il permesso (spedendo pi\u00f9 di 70 email in una settimana) di cercare il suo laptop, ma senza risultato. L'agente dell'FBI Coleen Rowley avanz\u00f2 una richiesta esplicita perch\u00e9 gli fosse consentito di effettuare una ricerca all'interno delle stanze personali di M\u016bsaw\u012b. Questa richiesta fu dapprima negata dal suo superiore, il vice Consigliere Generale Marion \"Spike\" Bowman, e poi respinta in base al Foreign Intelligence Surveillance Act (FISA), emendato dopo gli Attentati dell'11 settembre 2001 con l'USA PATRIOT Act). Numerosi altri tentativi di indagine fallirono in ugual modo.\nIl supervisore dell'FBI, Sen. Chuck Grassley (repubblicano-Iowa), scrisse pi\u00f9 tardi al Direttore dell'FBI, Robert Mueller:\nProcedimenti giudiziari.\nL'11 dicembre 2001, M\u016bsaw\u012b fu portato dinnanzi a un Gran Giur\u00ec federale del Distretto orientale della Virginia, con 6 diversi capi d'imputazione riguardanti il reato di alto tradimento (\"felony\"): cospirazione al fine di perpetrare atti di terrorismo al di l\u00e0 dei confini nazionali, cospirazione finalizzata a commettere crimini di pirateria aerea, cospirazione al fine di distruggere aeromobili, cospirazione finalizzata all'uso di armi di distruzione di massa, cospirazione tendente all'omicidio di funzionari statunitensi e cospirazione mirante alla distruzione di propriet\u00e0 altrui. Il rinvio a giudizio di Zakariya Musawi nominava come suoi complici cospiratori latitanti Ramzi bin al-Shibh e Mu\u1e63\u1e6daf\u0101 al-Hawsaw\u012b, fra gli altri, per il ruolo da loro svolto nell'attacco mirante a \"uccidere migliaia di cittadini innocenti a New York, in Virginia e in Pennsylvania.\"\nIl 2 gennaio 2002, M\u016bsaw\u012b rifiut\u00f2 di presentare eccezioni per le accuse elevate contro di lui e la giudice Leonie Brinkema decise allora che l'imputato avesse di fatto eccepito la sua non colpevolezza. Un'udienza fu tenuta il 12 aprile 2002, per decidere circa il suo diritto all'autodifesa, dal momento che M\u016bsaw\u012b aveva declinato di usufruire di un libero patrocinio di difesa, chiedendo di difendersi da solo. In un'altra udienza del 13 giugno 2002, Brinkema lo ritenne in grado di procedere alla sua autodifesa e consent\u00ec che il caso potesse procedere. Tuttavia, M\u016bsaw\u012b pi\u00f9 tardi chiese l'assistenza occasionale di avvocati per aiutarlo in occasione di alcuni passaggi procedurali e tecnici.\nZakariyy\u0101 M\u016bsaw\u012b ammise il suo collegamento con al-Q\u0101\u02bfida, ma neg\u00f2 di essere coinvolto negli attentati dell'11 settembre. Piuttosto egli ammise di star procedendo per suo proprio conto all'organizzazione di un attentato del tutto distinto da quello verificatosi. Khalid Shaykh Muhammad aveva in precedenza dichiarato agli inquirenti che M\u016bsaw\u012b lo aveva incontrato prima dell'11 settembre, ma che egli (Muhammad) aveva optato per non impiegarlo. Nessuna diretta prova \u00e8 stata finora prodotta circa un collegamento di M\u016bsaw\u012b con gli attentati dell'11 settembre.\nIl processo mise in luce una tensione negli Stati Uniti fra l'apparato giudiziario e la National Security. Zakariyy\u0101 M\u016bsaw\u012b avanz\u00f2 una richiesta di accedere a documenti confidenziali e al diritto di chiamare sul banco dei testimoni prigionieri di al-Q\u0101\u02bfida, specialmente Bin al-Shibh, Khalid Shaykh Muhammad e Mustafa Ahmad al-Hawsawi. Entrambe le richieste furono giudicate dall'accusa come potenziali minacce alla sicurezza nazionale. La giudice Brinkema neg\u00f2 l'accesso a documenti confidenziali, malgrado a Musawi fosse stato teoricamente permesso di usufruire di alcuni membri di al-Q\u0101\u02bfida in qualit\u00e0 di testimoni a discarico.\nBrinkema giudic\u00f2 inammissibile la pena di morte e l'imputato il 2 ottobre del 2003, a seguito della ripulsa da parte del governo statunitense di dare esecuzione all'ordinanza del giudice che si permettesse la presenza come testimoni per la difesa di membri di al-Q\u0101\u02bfida. Le Corti d'Appello statunitensi per il 4\u00b0 Circuito smentirono la decisione della Brinkema, argomentando tale decisione col fatto che il governo statunitense avrebbe potuto comunque far produrre nel dibattimento riassunti delle interviste/interrogatori di tali testimoni. Il 21 marzo 2005, la Corte Suprema degli Stati Uniti, senza motivazione, respinse la decisione della Corte d'Appello e riassegn\u00f2 il caso alla giudice Brinkema.\nIl 22 aprile 2005, in una delle sessioni della Corte svoltasi verso la fine di quella fase di udienze, M\u016bsaw\u012b stupi l'uditorio riconoscendosi colpevole di tutti i capi d'imputazione, negando per\u00f2 al contempo di avere avuto l'intenzione di produrre un massacro quale quello dell'11 settembre. Afferm\u00f2 che esso era avvenuto senza alcun ruolo svolto da parte sua, e che egli intendeva liberare lo \"Shaykh\" Omar Abd al-Rahman. Secondo M\u016bsaw\u012b, il suo piano principale era di dirottare un Boeing 747-400, dal momento che l'aeromobile era uno dei pochi che avrebbero potuto raggiungere l'Afghanistan dagli Stati Uniti senza alcuno scalo intermedio.\nIl 6 febbraio 2006, M\u016bsaw\u012b grid\u00f2: \"Io sono al-Q\u0101\u02bfida. Loro non mi rappresentano: sono Americani\", riferendosi ai suoi avvocati mentre era scortato fuori dall'aula dell'udienza, di fronte a 120 potenziali giurati."}
{"id": "2333318", "revid": "2019528", "url": "https://it.wikipedia.org/wiki?curid=2333318", "title": "Grundrisse", "text": "I Lineamenti fondamentali della critica dell'economia politica, noti anche come Grundrisse (in tedesco: \"Grundrisse der Kritik der politischen \u00d6konomie\") sono sette manoscritti composti da Karl Marx tra il 1857 e il 1858.\nQuesti scritti rappresentavano il lavoro preparatorio per la stesura dell'opera pubblicata nel 1859 con il titolo \"Per la critica dell'economia politica\". I \"Grundrisse\" furono editi per la prima volta in versione integrale dall'Istituto Marx-Engels-Lenin di Mosca (IMEL) nel 1939-1941 e cominciarono a circolare in Europa e nell'Occidente tra gli anni sessanta e gli anni settanta. In Italia, seminari su questi scritti furono tenuti dal filosofo Stefano Garroni.\nQuest'opera viene considerata l'anello di congiunzione tra il giovane Marx dei \"Manoscritti economico-filosofici del 1844\" e il Marx maturo de \"Il Capitale\"."}
{"id": "2333320", "revid": "138230", "url": "https://it.wikipedia.org/wiki?curid=2333320", "title": "Gr\u00fcndrisse", "text": ""}
{"id": "2333321", "revid": "138230", "url": "https://it.wikipedia.org/wiki?curid=2333321", "title": "Lineamenti fondamentali della critica dell'economia politica", "text": ""}
{"id": "2333322", "revid": "1318658", "url": "https://it.wikipedia.org/wiki?curid=2333322", "title": "Place du Ch\u00e2telet", "text": "La place du Ch\u00e2telet \u00e8 una piazza situata nel centro di Parigi, Francia, sulla \"rive droite\" della Senna ai margini del I e del IV \"arrondissement\" di Parigi.\nStoria.\nAl centro della piazza si trova la fontana del \"Palmier\" (palmizio), costruita fra il 1806 ed il 1808 da Fran\u00e7ois-Jean Bralle (1750-1832) per celebrare le vittorie francesi in diverse battaglie. Essa \u00e8 costituita da una vasca circolare di circa sei metri di diametro, al centro della quale si innalza una colonna a forma di albero di palma, alta poco pi\u00f9 di 19 metri, sormontata da una figura dorata di vittoria alata con due corone di alloro nelle mani sollevate sulla testa. La statua si trova su di una base in marmo recante delle incisioni di aquila in bassorilievo. Quattro figure allegoriche di Louis-Simon Boizot (1743-1809) sono inserite alla base della colonna: esse rappresentano Prudenza, Temperanza, Giustizia e Forza. Dalla base alla sommit\u00e0 della colonna, cerchi di bronzo separano dei bassorilievi circolari che rappresentano le seguenti battaglie: Assedio di Danzica (1807, Prussia), Battaglia di Ulm (1805, Austria), Battaglia di Marengo (1800, Italia), Battaglia delle Piramidi (1798, Egitto) e Battaglia di Lodi (1796, Italia). Le sfingi vennero disegnate nel 1858 da Gabriel Davioud e scolpite da Henri Alfred Jacquemart (1824-1896); esse commemorano la vittoria di Napoleone in Egitto."}
{"id": "2333323", "revid": "287204", "url": "https://it.wikipedia.org/wiki?curid=2333323", "title": "Mugi", "text": " \u00e8 una cittadina giapponese della prefettura di Tokushima."}
{"id": "2333328", "revid": "122889218", "url": "https://it.wikipedia.org/wiki?curid=2333328", "title": "Martin Vahl", "text": "Biografia.\nHa studiato botanica a Copenaghen ed a Uppsala sotto Carl von Linn\u00e9. Ha curato \"Flora Danica\", fasc. XVI-XXI (1787-1799), \"Symbol\u00e6 Botanic\u00e6\" I-III (1790-1794), \"Eclog\u00e6 American\u00e6\" I-IV (1796-1807) e \"Enumeratio Plantarum\" I-II (1804-1805). Dal 1782 al 1779 ha insegnato all'Orto botanico di Copenaghen.\nHa fatto diversi viaggi di ricerca in Europa e nel Nordafrica tra il 1783 e il 1788. \u00c8 diventato professore presso la Naturhistorieselskabet (Societ\u00e0 per la storia naturale) a Copenaghen nel 1786 ed ha insegnato botanica all'Universit\u00e0 di Copenaghen dal 1801 alla sua morte.\nSuo figlio, Jens Laurentius Moestue Vahl (1796\u20131854), fu anch'egli un botanico."}
{"id": "2333334", "revid": "729019", "url": "https://it.wikipedia.org/wiki?curid=2333334", "title": "Lavezares", "text": "Lavezares \u00e8 una municipalit\u00e0 di Quinta classe delle Filippine, situata nella Provincia di Northern Samar, nella regione di Visayas Orientale.\nLavezares \u00e8 formata da 26 baranggay:"}
{"id": "2333335", "revid": "1573940", "url": "https://it.wikipedia.org/wiki?curid=2333335", "title": "Nakamura (K\u014dchi)", "text": " era una citt\u00e0 del Giappone, nella prefettura di K\u014dchi. Il 10 aprile del 2005, Nakamura si \u00e8 fusa con il villaggio di Nishitosa, che faceva parte del distretto di Hata, per formare la nuova citt\u00e0 di Shimanto. A seguito di tale fusione, la municipalit\u00e0 di Nakamura ha cessato di esistere.\nNel 2003 la citt\u00e0 aveva una popolazione di 34.366 e una densit\u00e0 di 89,38 abitanti per km\u00b2. La superficie totale era 384,50\u00a0km\u00b2.\nLa citt\u00e0 era stata fondata il 31 marzo 1954 sulle rive del fiume Shimanto, soprannominato \"l'ultimo fiume libero in Giappone\". Posta a sud-ovest di K\u014dchi, era conosciuta per il suo santuario."}
{"id": "2333340", "revid": "767487", "url": "https://it.wikipedia.org/wiki?curid=2333340", "title": "Be My Love", "text": "Be My Love \u00e8 un album di Mario Rosini, pubblicato nel 2006 dall'etichetta discografica Caf\u00e8 Concerto di Milano."}
{"id": "2333341", "revid": "36426", "url": "https://it.wikipedia.org/wiki?curid=2333341", "title": "Convento di San Matteo", "text": ""}
{"id": "2333349", "revid": "767487", "url": "https://it.wikipedia.org/wiki?curid=2333349", "title": "Lope de Vega (Northern Samar)", "text": "Lope de Vega \u00e8 una municipalit\u00e0 di Terza classe delle Filippine, situata nella Provincia di Northern Samar, nella regione di Visayas Orientale.\nLope de Vega \u00e8 formata da 22 baranggay:"}
{"id": "2333350", "revid": "729019", "url": "https://it.wikipedia.org/wiki?curid=2333350", "title": "Grassina", "text": "Grassina (IPA: ) \u00e8 una popolosa frazione del comune di Bagno a Ripoli nella citt\u00e0 metropolitana di Firenze, in Toscana.\nStoria.\nA cavallo tra 1800 e 1900 il centro abitato era molto pi\u00f9 esiguo di ora.\nSi hanno notizie storiche del borgo rurale sin da epoca etrusca, anche se molto scarse e frammentarie.\nSolo in epoca seicentesca si menziona l'esistenza di Grassina in uno statuto che ne attesta l'annessione al neonato comune di Bagno a Ripoli. Il documento \u00e8 conservato nella Biblioteca Comunale di Ponte a Niccheri. Si parla di una vera e propria nascita della cittadina grazie alla fusione, avvenuta nel 1922, tra due storiche organizzazioni presenti nel territorio comunale: la \"Societ\u00e0 Corale di Mutuo Soccorso San Martino a Strada\", fondata nel 1888, e la \"Societ\u00e0 Corale di Grassina\", fondata nel 1877.\nPer quanto queste due societ\u00e0 abbiano contribuito a tale rinascita, nel secondo dopoguerra la Casa del Popolo prevalse sulle due societ\u00e0 parrocchiali e divent\u00f2 fulcro del paese, grazie alla sua predominanza culturale e geografica. Tale struttura si affaccia sulla piazza principale (Piazza Umberto I), e ci\u00f2 denota il suo ruolo centrale nella vita del paese.\n\u00c8 storicamente nota la rivalit\u00e0 con l'altra grande frazione del comune di Bagno a Ripoli, ovvero Antella; tali inimicizie tuttora molto accese non hanno un'origine chiara, ma ci\u00f2 non ha scardinato dalla mentalit\u00e0 dei paesani di entrambe le frazioni un senso di rivalit\u00e0 costruttiva e bonaria. Tali rivalit\u00e0 sono solo raramente sfociate in atti violenti, come per esempio nel derby calcistico disputato nel 2010: in tale manifestazione sportiva alcuni spettatori di ambe le fazioni, armati di tutto punto, hanno dato vita a una vera e propria guerriglia.\nGrassina, fino ad inizio del secolo scorso, era inoltre nota come \"paese delle lavandaie\" in quanto la vicinanza a due torrenti, l'omonimo Grassina e l'Ema, permetteva alle famiglie di lavandai di detergere i panni delle famiglie benestanti fiorentine.\nI lavandai di Grassina.\nTra le famiglie pi\u00f9 importanti di lavandai vi era la famiglia dei Benvenuti, dei Del Soldato e dei Vannini; fu questa famiglia a dare il nome allo storico quartiere di Bub\u00e8, essendo questo il loro soprannome.\nL'ultimo dei lavandai che lavoravano attivamente nel paese \u00e8 stato Gino Vannini. Egli, deceduto nel maggio del 2014, era l'ultimo erede della stirpe che port\u00f2 avanti la \"cultura lavandaia\", che per secoli ha distinto i grassinesi e che inevitabilmente \u00e8 andata sfumando.\nLe lavanderie, chiuse negli anni sessanta a causa della diffusione delle lavatrici, operavano principalmente nello storico quartiere della Mestola, dove le case si affacciano sul torrente Grassina.\nAncora oggi nelle case storiche si possono vedere gli strumenti del mestiere simbolo della frazione di Grassina. Il fulcro delle attivit\u00e0 delle donne grassinesi era il \"chiassolo\" (piccolo chiasso, ovvero piazzetta) su cui appunto sorgono le abitazioni dei vecchi lavandai. Gli strumenti impiegati erano: i viai, i caloriferi e le prime lavatrici, dette volgarmente \"canarone\", che consistevano in grossi cilindri al cui interno venivano posti i panni da lavare e i \"t\u00f2rci\", simili a cestelli che tramite la forza centrifuga asciugavano i panni.\nQuesti strumenti sono il lascito dell'ultima fase dell'attivit\u00e0 lavandaia, di donne e uomini che trascorrevano la maggior parte del tempo in ginocchio sui greti dei fiumi con cenere o sapone, esposti alle intemperie. I lavandai si occupavano anche del trasporto della biancheria pulita per la restituzione alla clientela cittadina, utilizzando dei carri (\"barrocci\") trainati da muli o asini.\nProprio i barrocciai grassinesi attribuirono il nome di \"via de' Moccoli\" a via Benedetto Fortini: essendo la via pi\u00f9 veloce per raggiungere alberghi e abitazioni nel centro di Firenze questa strada era l'insostituibile luogo di transito dei barrocci che, tornando verso le lavanderie appesantiti dai panni sporchi, affaticavano notevolmente le bestie (ciuchi, muli, buoi) che dovevano trainarli. I barrocciai spesso \"moccolavano\", termine usato nel vernacolo fiorentino per intendere l'atto di bestemmiare.\nNelle vicinanze del paese troviamo la Fonte della Fata Morgana, fatta costruire nel tardo Cinquecento dalla famiglia Vecchietti, nel parco della propria villa e che si pensa fosse utilizzato come sito di bivacco per i lavandai che andavano a Firenze a riconsegnare la merce.\nNella struttura sono visibili alcuni viai.\nGrassina \u00e8 storicamente nota anche come la porta del Chianti, per la sua posizione geografica, ultima frazione inclusa nel tessuto urbano fiorentino e inizio della famosa Via Chiantigiana.\nLe contrade di Grassina.\nGrassina \u00e8 storicamente divisa in quattro contrade: il Centro (comprendente la zona tra la chiesa di San Michele a Tegolaia e via Spinello Aretino), la Mestola (situata all'estremit\u00e0 occidentale del centro abitato, nella zona compresa tra Pian di Grassina e il Borgaccio), la Rana (nella zona compresa tra Tegolaia e Ponte a Niccheri) e la Barca, situata nell'estremo Nord del paese. Tali contrade non hanno ad oggi una divisione netta, ma in passato, poich\u00e9 Grassina era costituita in origine da vari agglomerati poco distanti gli uni degli altri, i confini erano pi\u00f9 facili da tracciare\nNei primissimi anni del secondo dopoguerra le contrade si sfidavano in palio corso per le vie del centro storico. Come testimonia una targa affissa in via Costa al Rosso, l'ultimo palio avvenne nel 1949 per cause indefinite. Dopo un sessantennio le competizioni tra le contrade sono state rimesse in pratica con modalit\u00e0 ben diverse: infatti oggi le competizioni, organizzate dal comitato delle contrade con l'aiuto di tutte le associazioni del paese, consistono in gare di bocce, tennis, burraco, calcetto, pallavolo e tiro alla fune. Al termine delle competizioni la contrada vincente ha il diritto di custodire una riproduzione in scala della Statua della Lavandaia situata in Piazza Umberto I.\nLe contrade hanno tutte dei colori caratteristiche la mestola: bianco-viola, il centro: rosso-verde, la barca blu-giallo, e la rana: verde scuro-rosso amaranto.\nEventi.\nRievocazione Storica della Passione di Cristo.\nGrassina \u00e8 celebre per aver dato vita a una nota rappresentazione sacra: la rievocazione storica della Passione di Cristo.\nSi svolge, dal 1634, nel giorno del Venerd\u00ec Santo, quando oltre 400 figuranti in costume attraversano il centro cittadino in un solenne Corteo Storico unendosi ad altri 80 personaggi che daranno vita a ben 14 scene rappresentati la vita di Cristo, culminanti con la Crocifissione.\nUna scena della manifestazione \u00e8 stata usata dissacratoriamente dal regista Monicelli che ne ha fatto una delle gag pi\u00f9 famose del film \"Amici miei - Atto II\u00ba\"\nLa manifestazione della rievocazione attraversa tutto il centro del paese da sempre tale manifestazione \u00e8 molto sentita dai paesani (anche se la maggior parte di loro non \u00e8 ferventemente credente) la maggior parte dei paesani partecipa attivamente all organizzazione dell'evento.\nPer l'occasione il paese si scrolla di dosso la propria aria austera e mite e per una serata (il Venerd\u00ec Santo) si tinge di colori e si riempie di bancarelle, sia dei negozianti del luogo sia di venditori venuti da fuori vista l'importanza dell'evento in cui presenziano spesso anche personaggi di spicco.\n\u00c8 certamente discutibile la trasformazione di una ricorrenza che dovrebbe incupire gli animi (Crocifissione del Cristo) ma, ormai la tradizione festaiola \u00e8 palesemente radicata tra i grassinesi.\nInfrastrutture e trasporti.\nStrade.\nLa localit\u00e0 si trova lungo la Strada Regionale 222 (ex Statale 222), nota come \"Via Chiantigiana\", che collega Firenze a Siena attraverso la zona del Chianti. Essa \u00e8 inoltre collegata alle localit\u00e0 di Cascine del Riccio e di San Gersol\u00e8 attraverso via di Fattucchia, e alle zone di Poggio alla Croce attraverso la Strada Provinciale SP 56 del Brollo e del Poggio alla Croce. Quest'ultima principia da via di Tizzano a Grassina e assume il nome di via Fiorentina nel Comune di Greve in Chianti.\nMobilit\u00e0 urbana.\nDal 18 settembre 1927 entr\u00f2 in funzione una tranvia, inquadrata come linea 12 (Piazza del Duomo - Grassina) nella rete tranviaria di Firenze, la quale venne completamente smantellata entro il 1958. L'affermarsi della frazione \u00e8 avvenuto soprattutto dopo la Seconda guerra mondiale approfittando della relativa vicinanza al capoluogo regionale con cui \u00e8 collegata dalle autolinee urbane Ataf.\nAttualmente le linee urbane 31, 24 e 49 di ATAF e Li-nea servono la localit\u00e0. Esse permettono di raggiungere rispettivamente il centro storico di Firenze (Via la Pira), la zona di Sorgane attraversando le varie localit\u00e0 del Comune (Antella, Croce a Balatro, Osteria Nuova e Bagno a Ripoli con capolinea in Piazza Rodolico) e San Polo. Il paese \u00e8 raggiungibile anche da localit\u00e0 extraurbane come Impruneta, Panzano, Greve in Chianti e Poggio alla Croce grazie alle linee 354, 365 e 366 delle Autolinee Chianti Valdarno.\nSport.\nCalcio.\nIl calcio grassinese ha una lunga storia che inizia nel 1946, negli anni del dopoguerra, con la fondazione della prima squadra di calcio grassinese: l'U.S. Grassina.\nLa seconda squadra del paese, l'Albor Grassina sar\u00e0 fondato due anni pi\u00f9 tardi, nel 1948.\nL'U.S. Grassina, dai colori rosso e verde, gioca le partite casalinghe nel campo Andrea Pazzagli del Belmonte e l'entusiasmo dei grassinesi \u00e8 tanto.\nU.S. Grassina.\nCon il consolidarsi, la nuova societ\u00e0 riesce a raggiungere negli anni settanta - ottanta, la Prima categoria e poi la Promozione sotto la presidenza di Luigi Zombi.\nAlla fine degli anni ottanta conquista il passaggio in Eccellenza . Ma questo Grassina non si ferma pi\u00f9 e nella stagione 1995/1996 riesce a raggiungere un traguardo importantissimo, la serie D. In quegli anni si inaugura l'impianto sportivo di Ponte a Niccheri in cui le categorie giovanili raggiungono buoni obiettivi militandosi a livello regionale e provinciale di merito. Gli juniores vincono il titolo regionale ed approdano alle finali nazionali; gli allievi del 1979, '80 e '81 sono fra i protagonisti a livello regionale e col 1982 raggiungono la vittoria del proprio girone perdendo la finale regionale con il Margine Coperta. Gli juniores regionali continuano di successo in successo approdando di nuovo al titolo regionale con la classe 1979/80: alle finali nazionali saranno eliminati dal San Marino, vincitore dello scudetto dilettanti.\nL'inesperienza nel settore e la mancanza di sponsor importanti condanneranno il Grassina a una retrocessione inevitabile.\nTempi di fusione e una nuova societ\u00e0, l'A.C. Valdema.\nNell'anno 1998 si arriva una fusione con i rivali di sempre dell'Antella che d\u00e0 vita a una nuova societ\u00e0: l'A.C. Valdema. \u00c8 una fusione dettata da problemi economici di entrambe le societ\u00e0 ma non \u00e8 ben accetta dai tifosi. Infatti di l\u00ec a poco all'Antella si decide di rifondare l'U.S. Antella '99. In casa Valdema invece si arriva nel 2004/05 a una scissione tra il settore giovanile e il settore dilettantistico che porta alla fondazione dell'A.C. Giovani Valdema Grassina.\nSporting Grassina 1946.\nSono gli anni in cui a Grassina ci sono ben tre squadre: l'A.C. Valdema, L'A.C. Giovani Valdema Grassina e l'Albor Grassina. Ma negli anni successivi la situazione \u00e8 destinata a cambiare ancora.\nL'A.C. Valdema cambia nome e colori. Si decide di chiamarla A.S.D. Valdema Grassina e i colori diventano il rosso e verde. Il campo resta quello di Ponte a Niccheri in cui militano due categorie: la prima squadra e gli juniores.\nSi cambiano nome e colori anche nell'A.C. Giovani Valdema e si decide che \u00e8 il caso di avere anche qui una prima squadra. La nuova societ\u00e0 sotto la presidenza di Claudio Misuri si chiama Sporting Grassina 1946, i colori sono anche qui il rosso e il verde e la prima squadra milita inizialmente nel campionato di terza categoria.\nL'Albor Grassina invece fallisce e non resta altro che la squadra amatori.\nA.S.D. Belmonte.\nNella stagione 2007/2008 lo Sporting Grassina 1946 e l'U.S. Antella '99 optano per un'altra fusione ma stavolta vengono uniti solamente i propri settori giovanili dando vita all'ennesima societ\u00e0, l'A.S.D. Belmonte Antella Grassina.\nL'anno successivo anche il Belmonte opta per una prima squadra, la quale milita in Prima Categoria.\nDi nuovo un'unica societ\u00e0, l'ASD Grassina.\nNella stagione 2010-2011 lo Sporting Grassina si unisce all'ASD Valdema Grassina in una sola squadra: l'FC Grassina. Al termine della stagione di Eccellenza Toscana 2018-2019 conclusasi al primo posto nel girone B, \u00e8 stata promossa in Serie D. Ha vinto anche la Supercoppa di Eccellenza Toscana 2019."}
{"id": "2333358", "revid": "339392", "url": "https://it.wikipedia.org/wiki?curid=2333358", "title": "Poggio Imperiale (Firenze)", "text": ""}
{"id": "2333360", "revid": "834", "url": "https://it.wikipedia.org/wiki?curid=2333360", "title": "F.S.E federazione scout europea", "text": ""}
{"id": "2333362", "revid": "118751284", "url": "https://it.wikipedia.org/wiki?curid=2333362", "title": "Assistente tecnico", "text": "L'assistente tecnico, detto anche assistente di laboratorio o tecnico di laboratorio a seconda dei contesti, \u00e8 la figura che si occupa, negli istituti scolastici statali di gestire l'ambito tecnico relativamente alle nuove tecnologie.\nIl titolo richiesto per l'accesso a tale figura \u00e8 il diploma di istruzione secondaria di secondo grado ad indirizzo specifico. Numerose sono le associazioni locali sul territorio nazionale italiano che tramite il web coordinano l'ambito professionale di tale profilo.\nLe aree di laboratorio sono quelle previste dall'OM 59/94 e vanno dal Tecnico di cucina, sala, elettronica, informatica, a quelle che si occupano di fisica, chimica, chimica agraria, costruzioni navali, comparto aeronautico, grafica pubblicitaria, informatica gestionale, ceramica, ecc.\nIl tecnico di laboratorio segue l'attivit\u00e0 didattica e fornisce specifico apporto tecnico nell'uso e nella manutenzione delle tecnologie."}
{"id": "2333364", "revid": "110157", "url": "https://it.wikipedia.org/wiki?curid=2333364", "title": "Monte Pelato (Colline Livornesi)", "text": "Il Monte Pelato (378\u00a0m s.l.m.) \u00e8 un rilievo delle Colline Livornesi situato in provincia di Livorno, nel comune di Rosignano Marittimo.\n\u00c8 comunemente designato \u2013 soprattutto localmente \u2013 col nome di Poggio Pelato; questa denominazione \u00e8 tuttavia scorretta (quantomeno dal punto di vista della cartografia ufficiale), in quanto il Poggio Pelato \u00e8 un rilievo distinto e collocato in prossimit\u00e0 della frazione del Gabbro.\nGeografia del territorio.\nMorfologia.\n\u00c8 riconoscibile per l'aspetto a prisma conico della sua sommit\u00e0 ed \u00e8 pi\u00f9 alto rispetto alle colline circostanti. Il nome \"Poggio Pelato\", con il quale gli abitanti della zona lo chiamano, \u00e8 stato attribuito in virt\u00f9 della cima del rilievo priva di vegetazione ad alto fusto. Sulla cima, in passato, vi era una torretta d'avvistamento allo scopo di prevenire gli incendi.\nCome raggiungerlo.\nIl Monte Pelato \u00e8 raggiungibile dal sentiero \"00\", che attraversa il crinale delle Colline livornesi dalla localit\u00e0 Cisternino (Livorno) a Rosignano Marittimo. Dal segnavia principale, dopo il bivio col \"sentiero 8\", si dirama una stradina che in pochi minuti permette di raggiungere la vetta."}
{"id": "2333365", "revid": "767487", "url": "https://it.wikipedia.org/wiki?curid=2333365", "title": "Mapanas", "text": "Mapanas \u00e8 una municipalit\u00e0 di Quinta classe delle Filippine, situata nella Provincia di Northern Samar, nella regione di Visayas Orientale.\nMapanas \u00e8 formata da 13 baranggay:"}
{"id": "2333367", "revid": "121961761", "url": "https://it.wikipedia.org/wiki?curid=2333367", "title": "Mondragon", "text": ""}
{"id": "2333370", "revid": "37056", "url": "https://it.wikipedia.org/wiki?curid=2333370", "title": "Pedosfera", "text": ""}
{"id": "2333373", "revid": "716642", "url": "https://it.wikipedia.org/wiki?curid=2333373", "title": "Ross Campbell", "text": "Carriera.\nClub.\nHa giocato nella prima divisione scozzese.\nNazionale.\nHa partecipato ai Mondiali Under-20 del 2007."}
{"id": "2333375", "revid": "287204", "url": "https://it.wikipedia.org/wiki?curid=2333375", "title": "BgC3", "text": "bgC3 LLC \u00e8 una azienda di tipo \"think tank\" fondata nel 2008 da Bill Gates, gi\u00e0 fondatore di Microsoft.\nStoria.\nIl nome \u00e8 l'acronimo di Bill Gates Catalyst 3, con il numero aggiuntivo (3) che indica il terzo tentativo oltre a Microsoft e la Bill &amp; Melinda Gates Foundation.\n\u00c8 classificata nell'archivio federale dei marchi nelle seguenti aree:\nL'azienda \u00e8 stata descritta come un incrocio tra un think tank, un incubatore e una societ\u00e0 di venture capital. bgC3 \u00e8 gestito da Larry Cohen, un ex dirigente di Microsoft, che funge da socio amministratore."}
{"id": "2333376", "revid": "767487", "url": "https://it.wikipedia.org/wiki?curid=2333376", "title": "Aura sonora", "text": "Aura sonora \u00e8 un album strumentale di Mario Rosini, pubblicato dall'etichetta discografica New Age Freeland nel 1993.\nCompaiono, in qualit\u00e0 di \"special guest stars\", Rossana Casale ed il chitarrista jazz Mick Goodrick.\nL'album \u00e8 prodotto da Pino Daniele."}
{"id": "2333383", "revid": "1924342", "url": "https://it.wikipedia.org/wiki?curid=2333383", "title": "\u017darko Rako\u010devi\u0107", "text": ""}
{"id": "2333384", "revid": "729019", "url": "https://it.wikipedia.org/wiki?curid=2333384", "title": "Mondragon (Filippine)", "text": "Mondragon \u00e8 una municipalit\u00e0 di Quarta classe delle Filippine, situata nella Provincia di Northern Samar, nella regione di Visayas Orientale.\nMondragon \u00e8 formata da 24 baranggay:"}
{"id": "2333385", "revid": "287204", "url": "https://it.wikipedia.org/wiki?curid=2333385", "title": "Nient'altro che la verit\u00e0", "text": "Nient'altro che la verit\u00e0 (titolo originale \"The Second Confession\") \u00e8 il dodicesimo romanzo giallo di Rex Stout con Nero Wolfe protagonista.\nTrama.\nJames Sperling, presidente delle Miniere Continentali Riunite, ha urgente bisogno di un'informazione su Louis Rony: vuole la prova che sia comunista. Lui un comunista in casa non lo vuole, e sua figlia Gwenn se ne \u00e8 innamorata. Ha tremendamente fretta e per questo ha deciso di rivolgersi al primo investigatore del paese, Nero Wolfe. Ma appena iniziate le indagini Archie Goodwin, braccio destro di Wolfe, riceve una telefonata minacciosa che lo invita a troncare tutto. La voce dello sconosciuto \u00e8 quella inconfondibile di Arnold Zeck, nemico dell'investigatore. Nero Wolfe ovvio non molla, e la lotta tra i due avr\u00e0 risvolti violenti e drammatici."}
{"id": "2333387", "revid": "287204", "url": "https://it.wikipedia.org/wiki?curid=2333387", "title": "Zarko Rakocevic", "text": ""}
{"id": "2333402", "revid": "276327", "url": "https://it.wikipedia.org/wiki?curid=2333402", "title": "Meo dei Tolomei", "text": ""}
{"id": "2333403", "revid": "276327", "url": "https://it.wikipedia.org/wiki?curid=2333403", "title": "Meuzzo dei Tolomei", "text": ""}
{"id": "2333404", "revid": "124636922", "url": "https://it.wikipedia.org/wiki?curid=2333404", "title": "Jan Vesel\u00fd", "text": "Talvolta pu\u00f2 ricoprire anche il ruolo di centro."}
{"id": "2333405", "revid": "276327", "url": "https://it.wikipedia.org/wiki?curid=2333405", "title": "Meuzzo de' Tolomei", "text": ""}
{"id": "2333406", "revid": "287204", "url": "https://it.wikipedia.org/wiki?curid=2333406", "title": "Jan Vesely", "text": ""}
{"id": "2333407", "revid": "767487", "url": "https://it.wikipedia.org/wiki?curid=2333407", "title": "Palapag", "text": "Palapag \u00e8 una municipalit\u00e0 di Quarta classe delle Filippine, situata nella Provincia di Northern Samar, nella regione di Visayas Orientale.\nPalapag \u00e8 formata da 32 baranggay:"}
{"id": "2333408", "revid": "204012", "url": "https://it.wikipedia.org/wiki?curid=2333408", "title": "Edona", "text": ""}
{"id": "2333426", "revid": "125253961", "url": "https://it.wikipedia.org/wiki?curid=2333426", "title": "Critics' Choice Award al miglior attore non protagonista", "text": "Il Critics' Choice Award al miglior attore non protagonista \u00e8 un premio cinematografico assegnato annualmente nel corso dei Critics' Choice Awards (in precedenza noti anche come Critics' Choice Movie Awards). Nessun attore, tranne Philip Seymour Hoffman, ha ricevuto pi\u00f9 di una volta questo riconoscimento.\nVincitori e candidati.\nI vincitori sono indicati in grassetto.\nConfronto con gli Oscar.\nLa categoria condivide con i Premi Oscar 6 vittorie su 14 (i riconoscimenti si trovano in accordo negli anni 1995, 1996, 2002, 2003 2007 e 2008)."}
{"id": "2333427", "revid": "1075510", "url": "https://it.wikipedia.org/wiki?curid=2333427", "title": "Johann Jakob Scheuchzer", "text": "Biografia.\nFiglio di un medico municipale della citt\u00e0 di Zurigo. Concluse i suoi studi di medicina nel 1692 a Altdorf bei N\u00fcrnberg, a Utrecht nel 1693 ottenne il dottorato. In quello stesso anno su consiglio di August Quirinus Rivinus, direttore dell'Universit\u00e0 di Lipsia, intraprese il suo primo viaggio scientifico sulle Alpi. Dovendo attendere la morte del padre per prendere il suo posto di dottore municipale, lavor\u00f2 presso le societ\u00e0 accademiche e scientifiche della citt\u00e0 di Zurigo. Nel 1695 muore Johann Jakob Wagner, medico dell'orfanotrofio della citt\u00e0, autore dell'opera \"Historia naturalis Helvetiae curiosa\" e ne assunse la carica. Contemporaneamente prese il posto di direttore della biblioteca municipale e dalla camera d'arte e scienze naturali, in questo ambito svolse le sue ricerche fino al 1714. Tra il 1705 e il 1707 scrisse un riassunto delle sue ricerche \"Seltsamen Naturgeschichten des Schweizer-Lands wochentliche Erzehlung\".\nResta famoso per aver per primo utilizzato un barometro per misurare l'altitudine, invece dei pi\u00f9 complicati calcoli trigonometrici utilizzati fino al allora. Vaste e pionieristiche furono le sue ricerche sui cristalli e i fossili dell'arco alpino, in collaborazione con il medico municipale lucernese Moritz Anton Kappeler e il suo allievo Henri Hottinger."}
{"id": "2333434", "revid": "1870933", "url": "https://it.wikipedia.org/wiki?curid=2333434", "title": "Damon Gray", "text": "Carriera.\nGray inizi\u00f2 la sua carriera nel Wallsend Boys Club impressionando gli scouts del Newcastle United che lo portarono nelle giovanili dei \"Magpies\", la squadra della sua citt\u00e0.\nNel 2007 Gray si trasfer\u00ec nell'Hibernian per non aver ottenuto un contratto da professionista da parte del Newcastle.\nDebutt\u00f2 con la maglia degli \"Hibs\" nell'aprile 2007 entrando a partita in corso nella semifinale di Coppa di Scozia 2007 contro il Dunfermline Athletic. Nello stesso mese ha segnato il suo primo gol in un 2-2 contro l'Aberdeen.\nGray fu ceduto in prestito all'inizio del 2008 al Partick Thistle F.C., club di seconda divisione scozzese, dove trascorse la seconda parte della stagione. Fece il suo debutto entrando a partita in corso contro il Queen of the South. Segn\u00f2 per la prima volta contro i rivali del Clyde, partita nella quale firm\u00f2 una doppietta. Segn\u00f2 un gol importante nei quarti di finale di Coppa di Scozia contro i Rangers all'Ibrox Stadium, partita terminata 1 a 1 proprio grazie al gol di Gray.\nA fine stagione ritorna all'Hibernian ma nel luglio 2008 ritorna al Partick Thistle per un altro prestito. Debutta in Scottish Challenge Cup contro il Queen's Park e nella stessa partita segna il suo primo gol stagionale.\nNel luglio 2009 si trasferisce al Berwick Rangers, squadra di quarta divisione scozzese."}
{"id": "2333435", "revid": "22475", "url": "https://it.wikipedia.org/wiki?curid=2333435", "title": "Loek van Wely", "text": "Tra i primi cento del ranking mondiale dal 2000 al 2018, \u00e8 entrato da ottobre 2001 a gennaio 2002 nella top 10. Ha partecipato per i Paesi Bassi a nove olimpiadi degli scacchi dal 1992 al 2008, quattro volte in 1\u00aa scacchiera, ottenendo il 60,6% dei punti.\nBiografia.\nOttiene il titolo di Grande Maestro nel 1993, diventando uno dei migliori scacchisti olandesi.\nNel marzo 2019 \u00e8 stato eletto nella Eerste Kamer, la camera alta dei Paesi Bassi, nelle file del partito Forum per la Democrazia, nel gennaio 2021 \u00e8 passato al nuovo partito JA21.\nIl 13 febbraio del 2021 viene nominato dalla Federazione Scacchistica Italiana commissario tecnico della squadra assoluta, sostituendo il collega Artur Kogan.\nCarriera scacchistica.\nDal 2000 al 2005 vince sei volte di fila il campionato olandese, si ripeter\u00e0 ancora nel 2014 e nel 2017. Nel 1999 vince il Rubinstein Memorial, mentre nel 2000 arriver\u00e0 secondo, dietro Alexei Shirov. Tra il 2001 e il 2005 vince due volte con la sua nazionale il Campionato europeo a squadre, prima a Le\u00f2n e poi a G\u00f6teborg.\nStatistiche.\nA ottobre 2001 raggiunge suo punteggio record di Elo: 2.714 punti, che gli permette di raggiungere la decima posizione al mondo e il primo posto tra i giocatori olandesi."}
{"id": "2333438", "revid": "124317098", "url": "https://it.wikipedia.org/wiki?curid=2333438", "title": "Mitteldeutscher Basketball Club", "text": "Il Mitteldeutscher Basketball Club \u00e8 una societ\u00e0 cestistica avente sede a Wei\u00dfenfels, in Germania. Fondata nel 1958 come \"SSV Einheit Wei\u00dfenfels\", nel 1999 ha assunto la denominazione attuale. Gioca in Basketball-Bundesliga.\nNel 2005, dopo aver vinto l'anno precedente l'EuroCup Challenge, fu costretta a ripartire dalle serie minori per problemi economici.\nDisputa le partite interne nella Stadthalle Wei\u00dfenfels, che ha una capacit\u00e0 di 3.000 spettatori.\nRoster 2021-2022.\n\"Aggiornato al 1\u00b0 dicembre 2021.\""}
{"id": "2333441", "revid": "647919", "url": "https://it.wikipedia.org/wiki?curid=2333441", "title": "Mitteldeutscher BC", "text": ""}
{"id": "2333449", "revid": "1543377", "url": "https://it.wikipedia.org/wiki?curid=2333449", "title": "Abbazia di Werden", "text": "L'abbazia di Werden (\"Kloster Werden\") fu un'abbazia benedettina con sede a Werden an der Ruhr, che oggi fa parte della citt\u00e0 di Essen (Germania), nella regione della Ruhr.\nStoria.\nPresso Essen San Ludgero fond\u00f2 il monastero di Werden nel 799 e ne divenne il primo abate. La piccola chiesa che san Ludgero fece costruire venne dedicata a Santo Stefano e venne completata nell'804, venendo in seguito dedicata a san Ludgero stesso che nel frattempo era divenuto vescovo di M\u00fcnster ed era morto in odore di santit\u00e0. Alla morte di Ludgero, il 26 marzo 809, infatti, l'abbazia di Werden pass\u00f2 in eredit\u00e0 dapprima a suo fratello minore Hildigrim I (809\u2013827), e poi ai suoi quattro nipoti: Gerfried (827\u2013839), Thiadgrim (che la govern\u00f2 per meno di un anno), Altfriedo (839\u2013848), Hildigrim II (849\u2013887). Sotto il governo abbaziale di Hildigrim I, divenuto vescovo di Ch\u00e2lons-sur-Marne, il nuovo monastero di Helmstedt nella diocesi di Halberstadt venne fondato come filiazione di Werden. Il monastero era retto da un prevosto e rimase indipendente da Werden sino alla sua secolarizzazione nel 1803.\nWerden divenne una ricca abbazia con possedimenti in Vestfalia, Frisia, Sassonia ed attorno all'abbazia stessa, per un territorio pari a 125\u00a0km\u00b2.\nSotto Hildigrim II il monastero, che rimaneva di propriet\u00e0 della famiglia di san Ludgero, il 22 maggio 877 ottenne il titolo di abbazia imperiale ed il titolo di principe-abate per i suoi reggenti, godendo anche di un seggio al Reichstag. La chiesa abbaziale di Werden, distrutta da un incendio nel 1256, venne ricostruita in stile tardo-romanico (1256 - 75). Successivamente inizi\u00f2 il graduale declino dell'abbazia sotto l'abate Conrad von Gleichen (1454 \u2013 74), un laico sposato, che giunse a tale ruolo per motivi politici e che divise il patrimonio dell'abbazia. Dopo una riforma completa dell'abbazia nel 1477, ad opera dell'abate Adam von Eschweiler della congregazione di Bursfelde, Werden riprese la propria attivit\u00e0 a pieno ritmo sino al 1803.\nProblemi vi furono successivamente quando il territorio abbaziale e la sua protezione vennero affidati ai margravi di Brandeburgo, i quali l'avevano ereditata dai conti della Marca. Questi nuovi principi erano infatti protestanti e tentarono pi\u00f9 volte di convertire il monastero a nuova fede.\nNel corso del XVIII secolo l'abbazia venne completamente ricostruita in stile barocco e venne avviata anche una copiosa produzione tessile e di estrazione del carbone, che furono alla base dell'economia di Werden.\nDurante la mediatizzazione del Sacro Romano Impero del 1803 l'abbazia ed il suo territorio divennero parte della Prussia e poi vennero incorporati nel Granducato di Berg di stampo napoleonico, per poi tornare dal 1815 sotto lo scettro prussiano nella provincia del Reno.\nParte degli edifici dell'abbazia ospitano l'Universit\u00e0 delle Arti Folkwang. Nel 1993 alla chiesa abbaziale venne attribuito il titolo di basilica minore."}
{"id": "2333459", "revid": "125957671", "url": "https://it.wikipedia.org/wiki?curid=2333459", "title": "NosTale", "text": "NosTale \u00e8 un videogame di genere MMORPG freeware, sviluppato dalla Entwell e pubblicato in Italia dall'azienda tedesca Gameforge. Venne commercializzato dal 2006 in Corea, ed in seguito tradotto in giapponese, cinese, tedesco, italiano, inglese, francese, polacco, turco, ceco, russo, spagnolo e tailandese. Dal 18 settembre 2017, il videogioco \u00e8 disponibile anche sulla piattaforma Steam.\nNosTale \u00e8 un gioco di ruolo on-line gratuito, nel quale i giocatori si muovono in un'ambientazione fantasy .\nTrama.\nForza degli elementi - Prologo.\nLo scenario del gioco comprende un luogo e un tempo in cui uomini e creature mitiche vivevano in completa armonia con la natura, in un mondo di pace, creato dalla \"Dea Ancelloan\". In quei tempi nacquero popoli come i Kovolts, i Koaren e i Catsy, popoli che vivevano in un mondo a s\u00e9 stante, lontani dagli uomini. Gli spiriti della foresta insegnarono agli abitanti ad utilizzare le forze della natura e ben presto arrivarono a detenere il potere sul fuoco, l'acqua, la luce e l'oscurit\u00e0.\nLa ribellione.\nGli uomini e il popolo dei Kovolts, che vivevano al di fuori della citt\u00e0, convivevano pacificamente, ma questa armonia non dur\u00f2 a lungo, infatti i Kovolts si ribellarono a causa delle dure condizioni di lavoro nelle miniere, condannando i due popoli a vivere conflitti e cospirazioni. Gli umani della costa orientale assoldarono valorosi guerrieri per domare questa insurrezione.\nArrivo dell'avventuriero.\nPer prendere parte ad una grande battaglia, giovani ed inesperti avventurieri giunsero da lontano in un piccolo villaggio di nome NosVille. Con impegno e fatica furono addestrati alle diverse arti del combattimento. Alcuni divennero maestri della magia, altri grandi conoscitori dell'arte della spada, mentre altri ancora arcieri dalla mira incredibile; questi coraggiosi guerrieri si aggirarono nel villaggio alla ricerca di tesori e sfide.\nAtto 1 - L'Albero di Fernon.\nUn tempo, gli esseri umani convivevano pacificamente con il popolo dei Kenko, un ceppo dei Kovolt. Questa armonia, per\u00f2, non dur\u00f2 molto: I Kenko si ribellarono a causa delle stremanti condizioni del loro lavoro nelle miniere al servizio degli uomini. La situazione peggior\u00f2 di giorno in giorno, cos\u00ec che l'insurrezione dei Kenko si trasform\u00f2 in una guerra. Il conflitto avrebbe potuto condurre alla resurrezione dell'Albero di Fernon e a far sprofondare il mondo nel caos.\nAtto 2 - La resurrezione dell'Albero di Fernon.\nLa pace fra gli uomini e i Kovolt si ristabil\u00ec. Nessuno, per\u00f2, \u00e8 certo che la resurrezione dell'Albero di Fernon sia stata del tutto fermata. I Catsy, membri di una trib\u00f9 misteriosa dall'aspetto felino e nemici dei Kovolt, possiedono una chiave, che tengono ben nascosta, che permetterebbe di sigillare l'Albero di Fernon e di salvare il mondo. Solo gli esseri umani possono tentare di riappacificare i Catsy e i Kovolt e di conseguenza proteggere il mondo dalla rovina.\nAtto 3 - L'arrivo di una creatura pericolosa.\nGrazie alle valorose azioni del giocatore, il male venne sconfitto e la pace torn\u00f2 a regnare ovunque. La tua avventura, per\u00f2, non \u00e8 ancora conclusa! Un enorme e viscido verme ha contaminato la falda acquifera che fornisce l'acqua agli abitanti di NosVille! Calvin Coach e Mimi Mentor, nel momento in cui l'acqua \u00e8 stata contaminata, si comportano in modo molto strano. Ma non \u00e8 tutto: l'arrivo dei demoni minaccia di creare sia una catastrofe che un nuovo conflitto, conflitto che metter\u00e0 il giocatore a dura prova. Ma c'\u00e8 una speranza: l'incontro di una fanciulla, che crede nel valore della vita, con un ragazzo alla ricerca del senso della vita.\nAtto 4 - Glacernon.\nNel mondo di NosTale regna di nuovo la calma. Su Glacernon, l'isola del ghiaccio eterno, si verifica un evento imprevisto. NosVille necessita urgentemente dell'aiuto dei potenti maghi del ghiaccio. Glacernon \u00e8 un'enorme zona dedicata ai combattimenti PvP, nella quale hanno luogo gli scontri tra due diverse fazioni opponenti: gli Angeli e i Demoni. Ogni giocatore ha la possibilit\u00e0 di scegliere, entrando a far parte di una famiglia, a quale fazione appartenere.\nAtto 5 - Parte 1 - La Spada infuocata.\nI mercanti Akamur hanno bisogno d'aiuto per combattere contro i predoni del deserto. Il compito del giocatore consiste nell'esplorare il tempio, la zona circostante e le rovine, nell'affrontare un gravoso viaggio nella regione desertica e nel perlustrare l'accampamento dei pericolosi predoni del deserto. Mentre il giocatore indaga sulle cause dell'attacco ai danni dei mercanti, viene scoperto un antico tempio dimenticato. Gli attacchi dei mostri di sabbia, tuttavia, rendono impossibile proseguire con le ricerche e una minaccia si fa pi\u00f9 grave.\nAtto 5 - Parte 2 - Il viaggiatore misterioso.\nIn questo atto incombe la prossima minaccia: un viaggiatore misterioso compare per distruggere il Sigillo esterno della Spada Infuocata. La terra inizia a tremare, un vulcano erutta fumo e fuoco, e fiumi di lava solcano il paesaggio. Come se non bastasse, Kertos, il cane demoniaco e il Re del Fuoco Valakus, sono tornati con l'intenzione di risvegliare il malvagio Dio del Fuoco Greniga, il quale non vede l'ora di trasformare il mondo in un pugno di cenere. \nAtto 6 - Parte 1 - L'arcipelago scomparso.\nIn questo atto una minaccia pi\u00f9 grande si scorge all'orizzonte due divinit\u00e0 si affrontano e la rivalit\u00e0 tra angeli e demoni si rafforza. L'angelo della luce la Dea Zenas e il demonio dell'oscurit\u00e0 la Dea Erenia saranno pronte ad annientare tutti gli avventurieri che oseranno sfidarle.\nAtto 6 - Parte 2 - Il risveglio della Dea Fernon.\nGrazie all'aggiunta di ulteriori livelli \u00e8 possibile affrontare la nuova divinit\u00e0 pronta a distruggere il mondo. La Dea Fernon, met\u00e0 angelo e met\u00e0 demone, \u00e8 pronta a piegare sotto il suo controllo ogni essere vivente e insieme ai suoi guardiani dar\u00e0 del filo da torcere agli avventurieri che proveranno ad affrontarla.\nAtto 7 - Parte 1 - Gli orchi e la Torre del Cielo.\nBenvenuti a Morizios, la terra degli orchi! Spiagge splendide, villaggi pittoreschi e... una trib\u00f9 fantastica. Un vero idillio! Fatta eccezione per la foresta, meglio non andare da quelle parti... Perch\u00e9 ci sono delle... \"creaturine\" che creano qualche problema. Ci serve aiuto, l'aiuto di un eroe! In tanti hanno gi\u00e0 provato ma hanno fallito, per\u00f2... tu... sembri molto capace. Queste creature sono aggressive. Sono dei veri mostri, attaccano chiunque! Avventurieri solitari, bande di eroi, raduna amiche e amici per far fuori i malvagi! Ti chiedo cosa faremo mentre ti aspettiamo? Racconteremo storie che narrano del tuo coraggio! Dai, \u00e8 ora di partire all'avventura!\nAtto 7 - Parte 2 - Conquista la Torre del Cielo.\nLa nostra isola di Morizios \u00e8 stata attaccata dalle orde di demoni ma insieme siamo riusciti a respingerli. Eppure la pace \u00e8 sempre fugace. Il sovrano malvagio di Howard, Paimon, sta chiamando le sue truppe attraverso una spaccatura nel cielo.\nScala la torre celeste con i tui NosMate e chiudi la spaccatura prima che sia troppo tardi. Come si fa a sigillare la spaccatura? Con ago e filo, ovviamente! Stai in guardia, ci sono mostri ovunque, solo tu puoi salvarci che sei la nostra ultima speranza.\nMeccaniche di gioco e contenuti.\nResistenze.\nNel gioco sono presenti alcuni elementi che aumentano la potenza del giocatore, questi elementi vengono assegnati da diverse \"fate\" e sono:\nOgni \"fata\" pu\u00f2 permettere un aumento della forza d'attacco elementale fino al 50%, mentre quelle acquistabili con il sistema NosMall arrivano fino al 70% o all'80%. Gli elementi sono anche presenti nella maggior parte dei mostri.\nPer ridurre gli effetti aggiuntivi degli elementi vi sono le cosiddette \"resistenze\", ottenibili unendo guanti o scarpe, per un massimo di 6 somme, tali somme possono fallire in base ad una certa percentuale. I mostri presenti nel gioco hanno determinate percentuali di resistenze naturali,che possono essere anche negative, in questo caso il danno provocato dall'elemento opposto sar\u00e0 aumentato di molto.\nScelta della classe.\nIl giocatore pu\u00f2 scegliere all'inizio del gioco tra tre differenti classi: quella dello spadaccino, dell'arciere, del mago e, dopo aver raggiunto almeno il livello 80, dell'artista marziale. Per le prime tre sono possibili nove diverse specializzazioni, mentre per l'artista solo cinque, pi\u00f9 altre sette speciali in comune a tutti, distinguibili grazie alla combinazione di diversi equipaggiamenti ed abilit\u00e0 particolari.\nLa Mini-Land e il sistema dei pet.\nIl giocatore pu\u00f2 scoprire il fantastico sistema dei pet di NosTale: l'addomesticamento degli animali selvatici, il loro allenamento e il loro utilizzo tattico durante le battaglie. Nelle Mini-Land il giocatore che impersona il personaggio pu\u00f2 costruirsi una confortevole casetta, decorare la sua terrazza con fiori e alberi, ed inoltre pu\u00f2 invitare gli amici ed organizzare feste, oppure occuparsi dei suoi animali.\nPvP, PvE e Raid.\nIl giocatore pu\u00f2 sconfiggere mostri, lottare contro gli altri giocatori o unire le forze con i suoi amici per affrontare gli avversari pi\u00f9 temibili alla conquista di tesori leggendari.\nMatrimonio.\nNosTale riserva un altro punto forte: il sistema dei matrimoni. Se ti piace un giocatore o una giocatrice, i vostri personaggi potranno sposarsi nel gioco. Il matrimonio garantisce anche un bonus di esperienza guadagnata in gruppo, e la possibilit\u00e0 di teletrasportarsi gratuitamente ed illimitatamente nella posizione in cui si trova il coniuge.\nRaid.\nI raid sono \"missioni di gruppo\". Un giocatore che possiede il sigillo del raid pu\u00f2 creare una squadra e partire per la missione. I sigilli, di solito, si trovano o uccidendo mostri o interfacciandosi con gli NPC utilizzando diversi materiali richiesti combinati tra loro. Il raid inizia quando sono presenti tutti i giocatori, compreso chi lo ha aperto detto capo raid, nella mappa vicino all'entrata e solo quest'ultimo pu\u00f2 farlo iniziare, riuscendo anche a radunare a s\u00e9 i membri usando la pietra del team. All'interno del raid \u00e8 presente un riquadro che indica gli obiettivi da completare. Tutte le vite nel raid sono in comune, numero che varia in base a quanti membri partecipano, cos\u00ec che per ogni giocatore morto, si perder\u00e0 una vita, ma se un giocatore muore per tre volte sar\u00e0 espulso automaticamente dal raid. Se tutte le vite vengono esaurite, il raid sar\u00e0 perso per tutti.\nEventi.\nPer incentivare gli utenti a giocare, durante particolari periodi dell'anno (Pasqua, Estate, Halloween, Natale e Capodanno lunare) sono stati ideati degli eventi che consentono di guadagnare equipaggiamenti o strumenti speciali in tema. I premi pi\u00f9 ambiti dai giocatori sono sicuramente i NosMate e oggettiinerenti all'evento."}
{"id": "2333461", "revid": "339392", "url": "https://it.wikipedia.org/wiki?curid=2333461", "title": "Maxwell Tylden Masters", "text": ""}
{"id": "2333464", "revid": "124826069", "url": "https://it.wikipedia.org/wiki?curid=2333464", "title": "Arco Bahai", "text": "L'Arco Bahai \u00e8 un complesso di edifici amministrativi del Centro Mondiale Bahai disposti ad arco sul Monte Carmelo a Haifa, in Israele.\nComprende la Casa Universale di Giustizia, il Centro Internazionale di Insegnamento, l'Archivio Internazionale Bahai e il Centro per lo studio dei testi sacri bahai. \u00c8 prevista altres\u00ec la costruzione della Libreria Internazionale bahai, ma non \u00e8 stata per ora effettuata. \nSimbolismo.\nBah\u00e1'u'll\u00e1h, il fondatore della Fede bahai, ha scritto che Dio avrebbe \"levato il suo arco sul Monte Carmelo\" e che tale montagna sarebbe stato \"il posto del Suo trono\".\nTale profezia interpretata da Shoghi Effendi, il Custode della Fede, fu destinata alla futura Casa Universale di Giustizia, la suprema istituzione di governo bahai, e alle altre istituzioni collaterali che sarebbero sorte sul Monte Carmelo.\nShoghi Effendi decise che gli edifici di queste istituzioni sarebbero state dislocate sul terreno seguendo una linea ad \"arco\", e circondate da giardini.\nIl cuore dell'arco sarebbero stati i giardini monumentali che avrebbero ospitato anche le sepolture di membri molto speciali, fedeli alla Causa di Dio, insegnata da Bah\u00e1'u'll\u00e1h.\nEdifici.\nIl primo edificio costruito fu l'Archivio Internazionale Bahai.\nShoghi Effendi scelse il sito e lo stile neoclassico, che serv\u00ec come punto di riferimento stilistico anche per le altre costruzioni.\nShoghi Effendi sovrintese e cur\u00f2 la costruzione dell\"'Archivio internazionale\", ma non pot\u00e9 vederne il completamento a causa del suo improvviso decesso, n\u00e9 pot\u00e8 essere a quella inaugurazione.\nIl completamento dei lavori dell\"'Archivio\" fu seguito dalle Mani della Causa che lo aprirono ai visitatori bahai nel 1961.\nNel 1972 la Casa Universale di Giustizia decise la costruzione dell'edificio destinato a propria sede.\nL'architetto incaricato alla progettazione della Casa di Giustizia fu Hossein Amanat; la costruzione dell'edificio inizi\u00f2 nel 1973 e fu ultimata nel 1982.\nLa Casa Universale di Giustizia si trova all'apice dell\"'arco\"; comprende un salone per le riunioni, la sala di ricevimento, una biblioteca, locali per vari uffici e altri locali destinati a scopi istituzionali.\nLa costruzione degli edifici del \"Centro per lo Studio dei Testi Sacri\" e per il \"Centro Internazionale di Insegnamento\" fu annunziata nel 1987 e inizi\u00f2 nel 1992.\nIl \"Centro per lo Studio dei Testi Sacri\" fu completato nel 1999 e quello per l'insegnamento nel 2000.\nLa \"Libreria Internazionale Bahai\" non \u00e8 stata ancora costruita anche se ne \u00e8 stata pianificata la sua collocazione nel punto finale ad est dell\"'arco\".\nIn ottemperanza alle normative israeliane tutti gli edifici sono dotati di rifugi antiatomici e collegati tra loro con passaggi sotterranei."}
{"id": "2333467", "revid": "316995", "url": "https://it.wikipedia.org/wiki?curid=2333467", "title": "Tassonomo", "text": ""}
{"id": "2333468", "revid": "757396", "url": "https://it.wikipedia.org/wiki?curid=2333468", "title": "Jeanne d'Arc Dijon Bourgogne", "text": "Il Jeanne d'Arc Dijon Bourgogne, meglio noto come JDA Dijon \u00e8 una societ\u00e0 cestistica avente sede a Digione, in Francia. Fondata nel 1880, gioca nel campionato francese.\nDisputa le partite interne nel Palais des Sports Jean-Michel Geoffroy, che ha una capacit\u00e0 di 4.628 spettatori.\nRoster 2021-2022.\n\"Aggiornato al 30 settembre 2021.\""}
{"id": "2333469", "revid": "96758", "url": "https://it.wikipedia.org/wiki?curid=2333469", "title": "L'Orientale", "text": ""}
{"id": "2333492", "revid": "73384719", "url": "https://it.wikipedia.org/wiki?curid=2333492", "title": "Episodi di Jonas L.A. (prima stagione)", "text": "Qui di seguito la lista degli episodi della prima stagione della serie televisiva Jonas, che nella seconda stagione prender\u00e0 il nome di \"Jonas L.A.\" per il cambio di ambientazione.\nUn nuovo amore per Nick.\nTrama.\nC'\u00e8 una nuova ragazza nella scuola e Nick il macho si innamora subito di lei, tanto da scriverle persino una canzone (\"Give Love a Try\") ed invitarla a registrare il suo primo demo nello studio di registrazione dei Jonas; i fratelli sono per\u00f2 preoccupati che lui corra troppo e ci rimanga male come nelle sue solite storie d'amore, cos\u00ec cercano in tutti i modi di dissuaderlo. La ragazza comunque impara da Nick come si suona la canzone e lo invita al suo primo spettacolo. Qui, accompagnato dai fratelli, Nick scopre che lei \u00e8 fidanzata e che inoltre dedica la canzone imparata da Nick al suo lui. Nick ci rimane malissimo ma comunque resta amico della ragazza che, quando si presenta a casa dei Jonas, avvisa Nick che ha lasciato il suo ragazzo perch\u00e9 non gli piaceva la canzone. L'episodio si conclude con la ragazza e Nick che duettano la loro canzone.\nRegalo di compleanno.\nTrama.\nStella ricorda ai Jonas del compleanno di Sandy, la loro mamma. I Jonas se n'erano completamente dimenticati e a casa, vedono i filmini di quand'erano piccoli e per far felice la mamma decidono di spostarli nei DVD; mentre stavano per\u00f2 impastando un dolce, rovinano le cassette con i filmini e allora, con l'aiuto di Stella e del loro fratellino Frankie, decidono di rimettere in scena i vecchi filmini. L'episodio si conclude con Joe e Stella che si rincorrono dopo che Joe ha messo nei DVD come contenuto extra il filmato di quando sfilava con l'abito della mamma.\nLa ragazza della pizza.\nTrama.\nNick, Joe e Kevin si innamorano perdutamente della ragazza che consegna le pizze e ogni giorno per riuscire a vederla ordinano decine di pizze, che sono per\u00f2 disgustose. All'inizio i tre Jonas condividono pacificamente il loro amore per Maria (la ragazza della pizza), dopo un po' per\u00f2 tra di loro nasce una forte rivalit\u00e0 che li porter\u00e0 a litigare per lei. Consultano addirittura il vecchio libro delle regole dei Jonas che dice esplicitamente \"Se tutti e tre i Jonas si innamorano della stessa ragazza, devono dimenticarla per evitare di rompere il legame di musicisti e di fratelli che li lega da moltissimi anni\". Nick, Joe e Kevin non si rassegnano ma alla fine con l'aiuto dell'amica Stella scoprono di non conoscere affatto Maria e cos\u00ec riescono finalmente a dimenticarla.\nUna famiglia normale.\nTrama.\nLa madre di Joe, Nick e Kevin, stanca del fatto che da quando i figli sono delle star non sono pi\u00f9 una famiglia normale, obbliga i figli a comportarsi come prima che fossero famosi: cos\u00ec i tre fratelli ricominciano a fare i servizi di casa, come buttare la spazzatura ma ogni volta che ci provano vengono assaliti dalle fan. La madre decide di far in modo di cenare tutti insieme e, prima di mettersi a cucinare, manda i figli a dare dei vestiti in un negozio di usato, nel quale lavora Macy; in breve il negozio viene circondato dalle fan, cos\u00ec i fratelli cercheranno un modo per uscire ed arrivare in tempo a casa. Alla fine anche Stella e i genitori di Joe, Nick e Kevin vanno nel negozio e porteranno la cena l\u00ec in modo da poter mangiare tutti insieme. L'episodio si conclude con Kevin che riesce finalmente a buttare la spazzatura e i tre fratelli che si immedesimano in un divertente finto rallenty per festeggiare la vittoria contro la spazzatura.\nIl \"quarto\" Jonas.\nTrama.\nI tre Jonas ospitano a casa loro un vecchio amico di Joe, Carl. Le cose per\u00f2 non vanno come dovrebbero, infatti Carl \u00e8 ossessionato dalla popolarit\u00e0 dei tre Jonas e crede che siano cambiati con il passare del tempo e con il fatto che adesso sono famose rockstar; l'unico per\u00f2 ad essere cambiato \u00e8 Carl. Si comporta in modo strano e non \u00e8 pi\u00f9 l'amico che Joe conosceva. I tre fratelli allora, gli fanno capire di non comportarsi come tutte le rockstar ma di essere in fondo ragazzi normali. L'amico, dopo aver capito, ritorna a casa, ma i Jonas, in colpa per averlo trattato male, organizzano una festa in suo onore. Nel frattempo, Macy e Stella litigano perch\u00e9 entrambe hanno diverse priorit\u00e0: per Macy sono i Jonas e per Stella la moda. Fortunatamente, tutto si risolve, scoprendo anche che \"tempo fa\" Joe aveva una cotta per Stella.\nInseguire il sogno.\nTrama.\nI tre fratelli hanno un disperato bisogno di una corista per una loro nuova canzone e Macy si offre volontaria; i Jonas la portano cos\u00ec nel loro studio di registrazione, dove per\u00f2 scoprono che \u00e8 una pessima cantante. La ragazza viene poi a scoprire di quello che Nick, Joe e Kevin pensano sulla sua voce e cos\u00ec si offende; fortunatamente alla fine tutto viene chiarito.\nEmergenza moda.\nTrama.\nStella riesce finalmente a uscire con Van Dyke ma Joe \u00e8 molto geloso e per sbaglio rovina i vestiti per l'incontro dei Jonas con il primo ministro inglese. Stella s'infuria ma ricuce tutti i vestiti facendo a Joe un vestito veramente strano. Joe riesce a cavarsela all'incontro e infine fa pace con Stella.\nSolo per te.\nTrama.\nJoe si innamora di una ragazza che suona il violoncello, vuole invitarla a cena per\u00f2 lei rifiuta perch\u00e9 pensa che Joe sia un superficiale. Allora Joe prova in tutti i modi di convincere la ragazza a uscire con lui. Allora dopo essere entrato nella orchestra con l'aiuto dei fratelli riesce a fare colpo sulla ragazza. Intanto Macy propone una scommessa a Stella dove quest'ultima doveva riuscire a non usare il telefono. Vince Macy.\nL'incubo di Nick.\nTrama.\nNick \u00e8 disperato: ha il blocco dello scrittore e non riesce pi\u00f9 a scrivere canzoni. Infatti, la notte prima, ha fatto un sogno in cui lui non aveva scritto altre canzoni e i fan dei Jonas facevano \"Bu\". Il giorno dopo trascorre una pessima giornata, fatta di pessime cose, come venire a scuola con il piede nel cemento, rovinare la giacca che Stella le aveva cucito. Alla fine, Nick si addormenta e sogna di scrivere una bellissima canzone ma al suo risveglio non si ricorda nessuna nota, cos\u00ec Kevin e Joe consigliano a Nick di ripercorrere esattamente tutto quello che aveva fatto il giorno precedente. Alla fine sogna di nuovo la canzone ma scopre che non l'aveva scritta lui, bens\u00ec era gi\u00e0 stata mandata in onda, perch\u00e9 era un jingle sullo spot dei Krunchy Cats; Nick riuscir\u00e0 comunque a comporre una canzone e quindi i Jonas potranno partire per il tour e potranno registrare il loro prossimo album.\nMalato d'amore.\nTrama.\nJoe e Stella devono uscire insieme ma Nick e Kevin cercano di convincere Joe a dimenticarsi di Stella perch\u00e9 potrebbe rovinare l'amicizia che hanno da tanti anni. Joe non annulla l'invito ma si ammala e dato che il giorno dopo avrebbero un'esibizione il padre gli impedisce di uscire; lui disubbedisce e il giorno dopo non ha pi\u00f9 voce: alla fine riescono a cavarsela e l'esibizione diventa un successo. Joe e Stella decidono che tra loro non potrebbe mai funzionare quindi rimangono solo amici.\nPunizione.\nTrama.\nJoe ed Abby, una sua compagna di classe, fanno scattare per sbaglio l'allarme antincendio, perch\u00e9 ad Abby si erano impigliati i capelli. La professoressa Smarth punisce Abby e non Joe, perch\u00e9 \u00e8 una rockstar e quindi deve essere trattato in modo speciale. Allora Abby s'infuria a morte con Joe, che tenta in tutti i modi di farsi mettere in punizione. Alla fine Joe si mette in punizione ma la professoressa Smarth sostituisce il vicepreside e per offrire i pasti alle persone indica un membro dei Jonas. Alla fine Joe gli fa capire tutto quanto ed Abby finalmente lo perdona. I Jonas incidono \"Tell Me Why\" a scuola. Come sottotrama, Stella cerca di imparare qualche specialit\u00e0 olimpionica da Macy per avere pi\u00f9 crediti alla fine del semestre. Alla fine, Macy dice a Stella che dovr\u00e0 fare in tempo dodici divise per la squadra di pallavolo potr\u00e0 avere molti pi\u00f9 crediti.\nFinzione o realt\u00e0.\nTrama.\nNick, Joe e Kevin una sera si recano ad un party di vip e, naturalmente, il locale fuori \u00e8 pieno di paparazzi. Il giorno dopo Joe legge un giornale dove viene detto che lui e una certa Fione Sky stanno insieme e che Joe la sera prima le aveva regalato una collana di diamanti; in realt\u00e0, per\u00f2, Joe aveva trovato per terra quella collana e aveva chiesto di chi fosse e Fiona gli si era avvicinata, come una fidanzata. Joe si arrabbia e scopre che Fiona aveva raccontato a tutti che loro stanno insieme, questo solo per farsi pubblicit\u00e0. In seguito Joe, con l'aiuto dei fratelli, si traveste da \"secchione\" per far in modo che Fiona, vedendolo, lo lasciasse in pace credendo che il nuovo look di Joe avrebbe rovinato la sua reputazione. Ma non \u00e8 cos\u00ec e la fama di Fiona accresce di giorno in giorno; sar\u00e0 Stella, dopo che i fratelli l'avranno pregata, a fingersi la \"vera\" ragazza di Joe e Macy scatter\u00e0 delle foto in cui hanno dei comportamenti romantici e le pubblicher\u00e0: nemmeno questo fermer\u00e0 Fiona. Allora Macy, con l'aiuto del paparazzo \"personale\" della \"diva\", che non ne pu\u00f2 pi\u00f9 dell'ego smisurato della ragazza, dar\u00e0 a Macy una vecchia foto del liceo nella quale Fiona era bruttissima se non si decide a lasciare Joe in pace, la pubblicher\u00e0.\nUna sorpresa per Stella.\nTrama.\nE il giorno del quindicesimo Amici Versario di Stella e i Jonas, la band organizza una festa a sorpresa per Stella con l'aiuto di Macy e Stella si ingelosisce credendo che Joe e Macy stiano insieme in segreto. Alla fine si risolve tutto e Joe dedica la canzone Give Love a Try a Stella\nIl compleanno dimenticato.\nTrama.\nNick, Joe e Kevin si dimenticano il compleanno di Stella e, dopo che Macy glielo ricorda, decidono di rimediare ma hanno un'intervista la stessa sera della festa, cos\u00ec decidono di fare la festa al piano di sotto e l'intervista al piano di sopra.\nL'amica di Kevin.\nTrama.\nKevin \u00e8 innamorato di una ragazza di nome Anya conosciuta durante il tour in Scandinavia. Quando questa lo viene a trovare all'inizio tutto va per il meglio, ma poi la ragazza capisce che tutti la prendono in giro per i suoi strani modi di fare e lascia Kevin. Stella cerca cos\u00ec di trasformarla in una ragazza americana ma Anya finisce per affidarsi a una rivista e diventa terribilmente cattiva. Intanto Macy, Joe e Nick indagano per scoprire chi fa delle foto imbarazzanti ai Jonas per inserirle sul fansite della ragazza. Alla fine si scopre che era Macy col suo nuovo cellulare, perch\u00e9 non lo sapeva usare.\nLo spettro degli esami.\nTrama.\nI Jonas devono sostenere gli esami di fine anno e nel caso non li passassero il loro tour estivo verrebbe cancellato. Joe e Kevin ce la fanno, mentre Nick viene rimandato in geometria. Grazie per\u00f2 al suo impegno, all'aiuto dei fratelli e alla passione per la musica, riesce a superare l'esame (con A--) e quindi a partire per il tour. Tutta la puntata \u00e8 presentata da Macy Misa e in questa sono presenti delle pause musicali, come l'inedita versione acustica di \"Scandinavia\", cantata solo da Kevin."}
{"id": "2333493", "revid": "1436974", "url": "https://it.wikipedia.org/wiki?curid=2333493", "title": "San Leo (Italia)", "text": " \nSan Leo (\"San L\u00e9\" in romagnolo) \u00e8 un comune italiano di abitanti della provincia di Rimini in Emilia-Romagna.\nGeografia fisica.\nIl paese si trova su uno sperone di roccia della Valmarecchia da cui si possono osservare San Marino e il Marecchia.\nStoria.\nIl toponimo latino del luogo, \"Mons Feretri\", deriverebbe, secondo alcuni studiosi, da un tempio dedicato a \"Giove Feretrio\", mentre altri ipotizzano una origine umbra a testimonianza che il masso era gi\u00e0 frequentato in epoca preromana.\nProcopio di Cesarea nella cronaca della Guerra Gotica del VI secolo, indica l'abitato come \"castrum Monteferetron\". Del periodo romano rimangono sporadici reperti, riutilizzati nelle costruzioni medievali e che non danno l'idea di quale fosse la dimensione e la tipologia dell'antico insediamento. \nA partire dal IX-X secolo il borgo acquisisce il nome dall'eremita Leo (proclamato poi santo), un dalmata compagno di san Marino. Invece il toponimo \"Montefeltro\", da allora indica tutto il territorio sotto la giurisdizione del vescovo della citt\u00e0. San Leo \u00e8 stata quindi per secoli capitale storica della \"regione\" del Montefeltro.\nNel primitivo abitato altomedioevale, tra il 961 e il 963, fu stretto in assedio Berengario II, ultimo re del regno Longobardo d'Italia da Ottone I di Sassonia. Il centro fu dominio dei conti di Montecopiolo, dei Da Montefeltro (dall'antico nome di San Leo), dei Malatesta, dei Medici, conteso con i Della Rovere, fino al passaggio sotto lo Stato Pontificio nel 1631.\nFu luogo di passaggio di san Francesco nel 1213, di Dante nel 1306, prigione di Felice Orsini e di Cagliostro.\nNell'Italia unita il comune di San Leo \u00e8 appartenuto alle Marche (provincia di Pesaro e Urbino) fino al 15 agosto 2009, quando ne \u00e8 stato distaccato congiuntamente ad altri sei comuni dell'Alta Valmarecchia in attuazione dell'esito di un referendum svolto il 17 e 18 dicembre 2006. Contro la variazione territoriale la Regione Marche ha proposto ricorso alla Corte costituzionale, ma questa lo ha ritenuto infondato.\nSimboli.\nLo stemma del Comune di San Leo \u00e8 stato riconosciuto con regio decreto del 13 aprile 1902.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 368 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nSport.\nCalcio.\nLa squadra di calcio locale \u00e8 il Pietracuta, dell'omonima frazione del paese, i colori sociali sono il rosso e il blu. La squadra gioca nel campionato di promozione."}
{"id": "2333508", "revid": "103981597", "url": "https://it.wikipedia.org/wiki?curid=2333508", "title": "Il migliore amico dell'orso", "text": "Il migliore amico dell'orso \u00e8 un romanzo dello scrittore finlandese Arto Paasilinna. Si tratta dell'ottava traduzione italiana dall'ampia bibliografia dell'autore, pubblicata nel maggio 2008 in concomitanza della visita di Arto Paasilinna in Italia e Svizzera. Nel 2009 ha raggiunto la seconda edizione per Iperborea.\nTrama.\nNel comune di Nummenp\u00e4\u00e4 si sta per celebrare un matrimonio. L'organizzatrice di banchetti ha gi\u00e0 tutto pronto, ma quando va a controllare la dispensa trova un'orsa con due orsacchiotti che hanno mangiato quasi tutto. La donna, infuriata, tenta di scacciare l'orsa, ma questa si rivolta contro, la insegue su un traliccio dell'alta tensione e tutte e due finiscono carbonizzate. Questa tragedia in paese cambia la vita del pastore protestante Oskari Huuskonen, che per il cinquantesimo compleanno riceve in regalo uno degli orsetti orfani che i parrocchiani non sono riusciti a sistemare allo zoo.\nIl prete si affeziona all'orso, che chiama Satanasso, ma i rapporti con la moglie e i suoi superiori si incrinano sempre di pi\u00f9. Il suo comportamento diventa sempre pi\u00f9 strano, finch\u00e9 il vescovo lo chiama a rapporto a causa di alcuni articoli sulla stampa locale in cui mette Ges\u00f9 in chiave di rivoluzionario comunista. Nel frattempo si pone il problema del primo letargo di Satanasso. Oskari si informa presso l'ingegnere dell'ufficio concessioni edilizie del comune per costruire una tana con tutti i comfort nella propriet\u00e0 della vedova Saimi Rehkoila, che accetta volentieri di tenere l'orso per l'inverno. Il reverendo compra a Satanasso un enorme orso di peluche come sostituto della mamma, chiede consigli all'universit\u00e0 di Oulu sul letargo, ottiene la collaborazione dell'etologa Sonja Sammalisto, che trascorre tutto l'inverno nella tana per studiare dal vivo l'orso. Oskari va sempre pi\u00f9 spesso a tenerle compagnia, iniziando cos\u00ec un rapporto intimo e facendo infuriare moglie e vescovo. Quest'ultimo gli consiglia di prendersi un anno di riflessione e gli vieta di predicare in chiesa. \nLasciato dalla moglie e dall'amante, Oskari si imbarca su una nave da crociera dove l'orso si esibisce in spettacoli. Durante una sosta della nave alle isole Solovki Satanasso fugge per inseguire dei cani. Oskari rimane bloccato sull'isola per cercarlo, mentre la nave riparte. Conosce cos\u00ec l'operatrice della stazione radio, Tanja. Ritrovato l'orso, i due diventano amanti, ma il pastore \u00e8 sempre bloccato sull'isola perch\u00e9 la nave che doveva riportarlo a bordo \u00e8 stata affondata. Inizia a bere vodka e ad interessarsi delle intelligenze aliene, cercando segnali radio con il progetto SETI. Anche qui Oskari si fa notare per il comportamento bizzarro, Tanja gli suggerisce di andarsene perch\u00e9 potrebbe trovarsi in pericolo. Non ci sono navi disponibili a trasportare la coppia con l'orso, decidono di raggiungere la terraferma attraversando a piedi il mare gelato. Prendono poi un treno per Odessa, riescono a trovare un imbarco su un'altra nave da crociera. Dal Mar Nero arrivano a Malta, dove conoscono un compatriota depresso che vive in una casetta in legno sul rimorchio della sua vettura, cercano di sollevargli il morale. Oskari e Satan (ora che \u00e8 un orso adulto lo chiamano cos\u00ec) finiscono coinvolti in una rissa, il prete viene messo in carcere mentre l'orso viene rinchiuso nella casetta di legno del finlandese depresso. Mentre Oskari \u00e8 ancora in prigione, il depresso si suicida gettandosi in mare con la macchina, senza sapere di avere l'orso al seguito con il rimorchio. Satan si salva, ma rimane solo e perduto per qualche giorno. Nel frattempo Sonja riesce a far uscire il vecchio amante, che ora \u00e8 stato abbandonato da Tanja; insieme ritrovano l'orso e tornano in Finlandia con la promessa di sposarsi."}
{"id": "2333513", "revid": "474175", "url": "https://it.wikipedia.org/wiki?curid=2333513", "title": "Castello di Beeston", "text": "Il castello di Beeston \u00e8 un castello medievale situato nel villaggio di Beeston, nella regione inglese del Cheshire. Il castello \u00e8 stato edificato su roccia arenaria e sorge a circa 110 metri d'altezza. I lavori di costruzione del maniero risalgono al 1225 quando Ranulf de Blondeville, VII conte di Chester (1170\u20131232), di ritorno dalle crociate, volle edificare un castello di difesa del suo territorio. I lavori terminarono sotto il successore del conte, John de Lacy. Nel 1237 re Enrico III prese possesso del castello, che divenne luogo di raduno di truppe inviate poi a combattere in Galles.\nIl castello non fu mai adibito a dimora nobiliare, ma fu sempre solo una roccaforte di difesa. La sua importanza rimase marginale sino allo scoppiare della guerra civile inglese, durante la quale venne riutilizzato: nel 1646 venne per\u00f2 parzialmente demolito, per impedire che potesse avere nuovamente funzioni militari.\nSi pensava che re Riccardo II avesse nascosto nelle segrete del castello un tesoro, che per\u00f2 non venne mai trovato.\nIl castello di Beeston, oggi di propriet\u00e0 dell'English Heritage, \u00e8 composto principalmente da rovine ed \u00e8 un edificio classificato al primo grado."}
{"id": "2333514", "revid": "767487", "url": "https://it.wikipedia.org/wiki?curid=2333514", "title": "Mistero alle Bermuda", "text": "Mistero alle Bermuda (\"The Triangle\") \u00e8 un film statunitense del 2001 diretto da Lewis Teague."}
{"id": "2333526", "revid": "120993643", "url": "https://it.wikipedia.org/wiki?curid=2333526", "title": "Reds (rugby a 15)", "text": "I Reds (in precedenza Queensland Reds) sono una squadra professionistica australiana di rugby a 15 con sede a Brisbane e diretta filiazione dell'associazione rugbistica del Queensland.\nDall'istituzione del Super 12 i giocatori stipulano un contratto sia con la societ\u00e0 che con il Queensland Rugby Union. Il colore della franchigia \u00e8 il rosso ma \u00e8 spesso utilizzato anche l'amaranto mentre il simbolo \u00e8 il koala.\nGioca le partite casalinghe al Lang Park di Brisbane.\nIl primo titolo Super Rugby \u00e8 stato conquistato dai Reds nel 2011 battendo in finale i Crusaders 18-13."}
{"id": "2333527", "revid": "767487", "url": "https://it.wikipedia.org/wiki?curid=2333527", "title": "Sui Generis (gruppo musicale)", "text": "I Sui Generis sono un noto duo rock argentino, la cui fama maggiore risale agli anni settanta."}
{"id": "2333532", "revid": "23424009", "url": "https://it.wikipedia.org/wiki?curid=2333532", "title": "L'Invincibile Armata", "text": ""}
{"id": "2333535", "revid": "287204", "url": "https://it.wikipedia.org/wiki?curid=2333535", "title": "Nero Wolfe e i ragni d'oro", "text": "Nero Wolfe e i ragni d'oro (titolo originale \"The Golden Spiders\") \u00e8 il sedicesimo romanzo giallo di Rex Stout con Nero Wolfe protagonista.\nTrama.\nUn ragazzino di dodici anni, Pete Drossos, si presenta alla porta della vecchia casa di arenaria di Nero Wolfe, affermando di avere un \"caso\". Archie Goodwin, per fare uno scherzo a Wolfe, lo ammette alla presenza del grande investigatore. Il ragazzo racconta di avere visto un'auto ferma ad un semaforo, con una donna al volante, che portava vistosi orecchini d'oro a forma di ragno, che gli ha chiesto in silenzio aiuto formando le parole con le labbra per non farsi sentire dall\u2019uomo che l\u2019accompagnava e minacciava. Il ragazzo non si fida della polizia, ma propone a Wolfe di indagare fornendogli la targa dell'auto e di condividere l'eventuale ricompensa. I due investigatori non prendono la faccenda sul serio ma trasmettono comunque la targa da controllare alla polizia. Il giorno dopo, mercoled\u00ec, vengono a sapere dalla polizia che un'auto con la targa segnalato ha investito e ucciso Pete. Lo stesso giorno vengono incaricati dalla madre del ragazzo, Anthea di chiarire l\u2019omicidio come da volont\u00e0 del figlio i cui risparmi: quattro dollari e trenta centesimi costituiscono l\u2019onorario di Wolfe. Wolfe e Goodwin decidono di pubblicare un\u2019inserzione sul giornale chiedendo alla donna con l\u2019orecchino di farsi viva. \nVenerd\u00ec mattina l\u2019inserzione appare sul giornale e l\u2019ispettore Cramer visita Wolfe sia per avere chiarimenti sull\u2019inserzione sia per chiedergli se aveva avuto contatti con Matthew Birch, un agente dell\u2019Ufficio Immigrazione trovato ucciso mercoled\u00ec mattina investito dalla stessa auto che ha travolto Pete. A mezzogiorno a casa di Wolfe si presenta una donna in risposta all\u2019inserzione. Si tratta di Laura Fromm, ricca ereditiera e presidentessa dell\u2019Associazione per il Soccorso ai Profughi, che dichiara di essere stata lei alla guida della macchina e di voler parlare con il ragazzo. Quando scopre che il ragazzo \u00e8 morto e che la sua tesi la esporrebbe quale testimone dell\u2019omicidio smentisce di essere stata alla guida della macchina dando a Wolfe un assegno di diecimila dollari quale acconto per un successivo incarico da definire il giorno dopo.\nIl giorno dopo gli investigatori apprendono dalla televisione che il cadavere della Fromm \u00e8 stato trovato quella mattina, investito da un\u2019auto. Immediatamente Wolfe e Goodwin scrivono una relazione sul colloqui del giorno prima e la recapitano alla polizia. Wolfe decide quindi di guadagnare i diecimila dollari indagando sul caso con l\u2019aiuto oltre che di Goodwin anche di Panzer, Cather e Durkin.\nLe indagini degli investigatori giungono a scoprire prima un\u2019associazione a delinquere che sfruttava i profughi senza permesso di soggiorno che si rivolgevano all\u2019Associazione della Fromm. Successivi approfondimenti permettono di chiarire che Birch, uno degli estorsori, si era deciso a chiedere una parte pi\u00f9 grossa alla mente del raggiro Jean Estey, segretaria della Fromm, che in macchina aveva chiesto aiuto a Pete, ma successivamente era riuscita a ribaltare la situazione uccidendo Birch e decidendo poi di eliminare il ragazzo quale testimone. I dubbi della Fromm, vera padrona degli orecchini, su chi altri poteva averli indossati aveva spinto la Estey ad ucciderla. \nNella riunione finale con la presenza della polizia Wolfe mostra tutte le sue carte provocando l\u2019arresto dell\u2019omicida e dei componenti della banda di estorsori compreso Dennis Horsan avvocato dell\u2019Associazione. Nelle ultime pagine del romanzo Goodwin e Wolfe bruciano l\u2019agenda con i nomi dei migranti irregolari vittime dei delinquenti, di cui erano venuti in possesso nel corso delle indagini, per evitare loro grane con la legge"}
{"id": "2333538", "revid": "3810", "url": "https://it.wikipedia.org/wiki?curid=2333538", "title": "Yesterday (disambigua)", "text": "Yesterday \u00e8 una parola in lingua inglese che significa \"ieri\"."}
{"id": "2333543", "revid": "767487", "url": "https://it.wikipedia.org/wiki?curid=2333543", "title": "Ride (gruppo musicale)", "text": "I Ride sono un gruppo musicale britannico alternative rock formatosi nel 1988 a Oxford, attivo fino al 1996 e riunitosi nel 2014.\nComposta da Andy Bell, Mark Gardener, Laurence Colbert e Steve Queralt, la band rappresent\u00f2 il punto di sutura fra il C86 e il Britpop. Inizialmente si afferm\u00f2 nella scena dello shoegaze e riusc\u00ec a piazzare due dischi nella top 5 della classifica britannica degli album. Scioltasi nel 1996 per divergenze interne, la band si riun\u00ed nel 2014.\nStoria.\nOrigini e prime produzioni (1988-1990).\nQuattro studenti universitari di Oxford decidono di formare un gruppo nel 1988. Il nucleo originale del gruppo \u00e8 composto da Andy Bell (chitarra) e Mark Gardener (chitarra), membri di alcune rock band locali. A loro si unisce il bassista Stephan Queralt e poi il batterista Laurence Colbert. Nel 1989 il gruppo viene contattato da Alan McGee, \"boss\" della Creation Records, che li vide in concerto a Sheffield.\nIl 1990 \u00e8 l'anno cruciale per la carriera dei Ride. Entrati nello studio di registrazione, mettono a punto materiale per tre EP e un LP, pubblicati tra gennaio e settembre di quell'anno. Il primo EP, l'omonimo \"Ride\", contiene quattro tracce che spaziano tra il grunge e la psichedelica, passando per il noise pop.\nIn aprile esce il secondo EP, \"Play\", che conferma quanto di buono mostrato col precedente. Questi due EP verranno inseriti nella compilation \"Smile\" (1990).\nIl terzo EP \"Fall\" viene seguito quasi immediatamente dal primo LP, ossia \"Nowhere\" (ottobre 1990), che comprende anche le tracce presenti in \"Fall\". La violenza dello space rock lascia spazio a uno stile pi\u00f9 quieto, seppur incisivo. Il disco contiene varie sfumature: si va dal pop d'autore (il singolo \"Taste\") allo shoegaze, in cui per\u00f2 ben si insinuano colpi di chitarre e sfuriate noise.\nLa fase shoegaze (1991-1992).\nNel 1991 viene pubblicato l'EP \"Today Forever\", in cui spicca \"Unfamiliar\".\nNel marzo 1992 viene pubblicato il secondo LP. Si tratta di \"Going Blank Again\", perfetta sintesi di twee pop, shoegaze e power. La produzione del disco \u00e8 affidata a Alan Moulder. Il disco si piazza al quinto posto nella Official Albums Chart ed il singolo \"Leave Them All Behind\" diviene ben presto una hit.\nLa svolta con \"Carnival of Light\" (1993-1994).\nL'album successivo, \"Carnival of Light\" (1994) viene diviso a met\u00e0. I due autori del gruppo Bell e Gardener, infatti, entrano in una sorta di competizione per la leadership. Cosicch\u00e9 si distribuiscono equamente il lavoro del terzo album, con il Lato A scritto da Gardener ed il Lato B firmato Bell. Il primo si dirige verso un sound ricco di folk e psichedelia, mentre il secondo imprime uno stampo pi\u00f9 indie pop. Il risultato \u00e8 frammentario e non ottiene l'effetto sperato.\nUltime produzioni e scioglimento (1995-1996).\nLa carriera dei Ride raggiunge un punto di non ritorno. \nIl carattere di Andy Bell la spunta su quello di Gardener, che viene confinato al ruolo di semplice chitarrista (firmer\u00e0 solo un brano nel successivo album).\nNel 1996 viene pubblicato \"Tarantula\". I Ride per\u00f2 si erano gi\u00e0 sciolti di fatto e quindi il disco viene poco pubblicizzato. Tuttavia l'album propone spunti interessanti.\nIl post-Ride (1997-2013).\nAndy Bell fonda gli Hurricane No. 1, gruppo brit-pop che produce due album. Successivamente Bell diventa membro stabile degli Oasis suonando il basso dal 1999 al 2009.\nMark Gardener intraprende la carriera solista con poco fortuna con \"Send Away the Ghosts\".\nLaurence Colbert suona la batteria in diversi gruppi tra cui i Supergrass.\nI membri del gruppo si sono riuniti nel 2001 per un'esibizione televisiva: da questa occasione \u00e8 nato un EP a tiratura limitata, intitolato \"Coming Up For Air\" e pubblicato nel 2002.\nReunion e \"Weather Diaries\" (2014-2017).\nNel novembre 2014 Andy Bell, dopo lo scioglimento dei Beady Eye (gruppo nato dopo la fine degli Oasis), annuncia che la band si \u00e8 riformata e che intraprender\u00e0 un tour mondiale.\nIl 10 e il 17 aprile 2015 i Ride si esibiscono al Festival di Coachella. Nei mesi seguenti hanno suonato sui palchi di numerosi festival nordamericani ed europei quali Primavera Sound Festival e Melt! Festival. Tengono anche un tour negli USA con i DIIV.\nNel dicembre 2016 tornano in studio con il produttore Erol Alkan per produrre un nuovo album in studio. Il risultato \u00e8 il disco \"Weather Diaries\", pubblicato il 16 giugno 2017 e anticipato dai singoli \"Charm Assault\", \"Home Is a Feeling\" e \"All I Want\".\n\"Tomorrow's Shore\" EP, il ritorno in Italia e \"This Is Not A Safe Place\" (2018-presente).\nA gennaio 2018 annunciano l'uscita di un nuovo Ep prevista per febbraio, \"Tomorrow's Shore\", in digitale e vinile in edizione a tiratura limitata, preceduto dal singolo \"Pulsar\", rilasciato 2 mesi prima.\nIl 23 giugno 2018 ritornano anche a suonare in Italia, dopo la reunion ufficiale, sul palco degli I-Days all'area Expo di Rho insieme a Noel Gallagher's High Flying Birds, Placebo e Paul Kalkbrenner.\nNel marzo 2019 la band comunica di aver concluso, ancora una volta con il produttore Erol Alkan, la produzione del sesto album in studio e il 23 aprile rende noto il titolo dell'album, \"This Is Not A Safe Place\", e che questo verr\u00e0 pubblicato il 16 agosto 2019. I singoli che anticipano l'uscita sono \"Future Love\" (uscito il 23 aprile 2019) e \"Repetition\" (3 luglio 2019)."}
{"id": "2333551", "revid": "131358", "url": "https://it.wikipedia.org/wiki?curid=2333551", "title": "Gianpietro Perrulli", "text": ""}
{"id": "2333566", "revid": "287204", "url": "https://it.wikipedia.org/wiki?curid=2333566", "title": "Lepus comus", "text": "La lepre dello Yunnan (\"Lepus comus\" Allen, 1927) \u00e8 un mammifero lagomorfo della famiglia dei Leporidi.\nDistribuzione.\nCon tre sottospecie (\"Lepus comus comus\", \"Lepus comus peni\" e \"Lepus comus pygmaeus\") la specie \u00e8 endemica della Cina, in particolare la si trova unicamente sull'altopiano compreso fra le province di Yunnan e Guizhou: nel 2000, la sua presenza \u00e8 stata attestata anche nel Myanmar settentrionale.\nDescrizione.\nDimensioni.\nMisura fino a 40 cm di lunghezza, per un peso raramente superiore ai 1800 g.\nAspetto.\nIl pelo \u00e8 di colore bruno-olivaceo su fianchi, petto e testa, con tendenza ad inscurirsi sulla zona dorsale e sul quarto posteriore, fino a divenire nerastro sulla groppa e sulla nuca: sul ventre si ha invece tendenza allo schiarimento, con la comparsa talvolta di sfumature rossicce sulle zampe. Attorno agli occhi \u00e8 presente un anello biancastro, che continua sotto forma di banda fino sui lati del muso.\nIl corpo \u00e8 massiccio e la testa grossa, con le orecchie leggermente pi\u00f9 lunghe del cranio e di colore nerastro, con la parte interna glabra e di colore carnicino-rossiccio.\nBiologia.\nPoco si sa di questa specie, in quanto mancano a tutt'oggi studi esaurienti sulle sue abitudini: si ritiene tuttavia che il suo comportamento non differisca di molto da quello delle altre specie del genere \"Lepus\", animali schivi e notturni specializzati nella corsa per sfuggire agli innumerevoli predatori che li insidiano.\nAlimentazione.\nSi tratta di animali essenzialmente erbivori, che mangiano prevalentemente germogli, erbe e foglie, ma occasionalmente anche frutta e cortecce.\nCome gli altri Lagomorfi, questa specie \u00e8 solita praticare la coprofagia al fine di ridigerire il proprio nutrimento e ricavarne la maggiore quantit\u00e0 possibile di nutrienti."}
{"id": "2333567", "revid": "767487", "url": "https://it.wikipedia.org/wiki?curid=2333567", "title": "Silvio Parodi", "text": "Biografia.\nI primi anni.\nParodi nasce in una famiglia borghese, frequenta l'Accademia militare di Modena dalla quale si congeda come sottotenente di fanteria. Viene richiamato con il grado di tenente partecip\u00f2 alla Prima guerra mondiale.\nNel 1917, entra nel corpo degli Arditi e nel 1918, col grado di maggiore, assume il comando del 2\u00ba battaglione del 35\u00ba Reggimento della 16\u00aa Divisione fanteria \"Pistoia\" fino al termine della guerra. Decorato con la medaglia di bronzo al valor militare.\nNel 1919 fu inviato nella Libia italiana per reprimere i ribelli al comando del XIII Reparto d'Assalto venendo decorato una seconda volta con la medaglia di bronzo al valore.\nL'adesione al Fascismo.\nAderisce al Fascismo e dirige le squadre d'Azioni genovesi dal 1920 al 1922, partecipando poi come console delle Camicie Nere in concomitanza alla marcia su Roma, comand\u00f2 l'assalto degli squadristi alla Prefettura di Genova, difesa da cordoni di marinai e guardie regie. \nDiviene quindi componente del Direttorio federale del Partito Nazionale Fascista di Genova, ed \u00e8 nominato Podest\u00e0 di Savignone, il suo paese natale, carica che mantenne per 12 anni. Dal 1926 divenne presidente dell'orfanotrofio di San Giovanni Battista, tra le pi\u00f9 antiche istituzioni benefiche di Genova, che svecchi\u00f2 e rivitalizz\u00f2, provvedendo quando necessario a finanziarlo coi propri mezzi economici. Durante quegli anni realizz\u00f2 le colonie estive di Crocefieschi e Savignone e dopo la guerra d'Etiopia organizz\u00f2 anche dei corsi di lingua araba.\nLa RSI e la morte.\nDopo l'armistizio dell'8 settembre 1943 ader\u00ec alla Repubblica Sociale Italiana, nell'ambito della quale \u00e8 nominato commissario prefettizio al comune di Genova (16 febbraio 1944). Durante il periodo di governo a Genova non trascura di seguire l'orfanotrofio settimanalmente. Sotto il suo mandato viene portata avanti l'opera di sostituzione (iniziata dal podest\u00e0 Aldo Gardini) dei nomi presenti nella toponomastica cittadina relativi a membri della Casa Savoia, sostituzioni che in parte furono mantenute anche dopo la fine della guerra.\nNella primavera del 1944 la situazione a Genova nel suo entroterra era estremamente tesa, sia per via della serie di scioperi in chiave antifascista che si protraevano fin dai primi mesi del 1943 che avevano provocato le dure prese di posizione del prefetto Carlo Emanuele Basile. In risposta agli scioperi e alle azioni effettuate dai partigiani seguivano le azioni di controguerriglia e le rappresaglie; tra le principali la strage della Benedicta dell'aprile e la successiva strage del Turchino del maggio. Nel giugno 1944 la situazione alimentare di Genova (sottoposta ai bombardamenti alleati, che miravano ad interrompere le vie di comunicazione) era divenuta drammatica, tanto da vedere la razione giornaliera di pane ridotta a soli 150 grammi. Grazie tuttavia ad accordi fra le autorit\u00e0 cittadine (capo provincia, commissario prefettizio, federale ecc.) e un importatore locale - Angelo Navone, non iscritto al PFR - si riusc\u00ec ad evitare la fame. \nIl 15 giugno 1944 Parodi subisce il primo attentato da parte di alcuni gappisti attestati a lato di Via Garibaldi nel centro di Genova, che andr\u00e0 a vuoto. Il generale ferito all'indirizzo degli attentatori che stavano fuggendo attraverso i vicoli url\u00f2: \u00abVoglio vedere in faccia chi mi vuole ammazzare!\u00bb. Nonostante questo Parodi rifiut\u00f2 la scorta armata affermando che \u00abSe devo morire non \u00e8 giusto che altri muoiano per me\u00bb. Uno degli attentatori, il partigiano Balilla Grillotti catturato in questura rivel\u00f2 al commissario Giusto Veneziani che l'attentato era fallito perch\u00e9 l'arma del gappista Angelo Scala si era inceppata.\nIl 16 giugno i tedeschi arrestarono e deportarono diverse centinaia di operai rastrellati durante il lavoro nelle industrie cittadine, principalmente a Sestri Ponente e Cornigliano (tra gli impianti dove avvenne la retata vi furono la SIAC, l'Ansaldo Meccanico, la San Giorgio, il cantiere navale e la Piaggio).\nIl 19 giugno 1944 Parodi viene ucciso in un agguato dei GAP, mentre esce da casa della sorella a Savignone: gli autori dell'omicidio appartengono alla banda di Franco Anselmi, \"Marco\", come dimostrano alcuni documenti depositati presso l'Archivio dell'Istituto Ligure per la Storia della Resistenza e dell'Et\u00e0 Contemporanea (fondo CLN Savignone) e le memorie lasciate dai partigiani di quella banda (si veda, a tal proposito, Merlo D., \"Memoria partigiana\", a cura di Antonello Brunetti, pp. 40/43). Poche ore dopo l'omicidio, si radunarono diversi squadristi decisi ad effettuare una rappresaglia. Tuttavia, la sorella di Parodi, Clelia, imped\u00ec che fosse dato seguito alla vendetta difendendo la popolazione di Savignone che era estranea all'attentato e comunicando le parole che Silvio Parodi le aveva confidato: \u00abQuando mi uccideranno non voglio che si effettui alcuna rappresaglia\u00bb.\nQuattro partigiani, arrestati gi\u00e0 nel mese di luglio, Goffredo Villa, Aleandro Longhi, Giacinto Rizzolio e Mario Cassurino, considerati responsabili di altre uccisioni e Balilla Grillotti giudicato l'uccisore di Parodi furono condannati a morte la notte tra il 28 e il 29 luglio e fucilati poche ore dopo alle prime luci dell'alba a forte San Giuliano dalla Guardia Nazionale Repubblicana Ferroviaria.\nIl ricordo.\nSilvio Parodi fu seppellito nel cimitero di Staglieno a Genova nella tomba di famiglia.\nIn suo onore la XXXI Brigata Nera, con sede a Genova, fu denominata Brigata \"Generale Silvio Parodi\".\nSulla sua lapide fu inciso:"}
{"id": "2333569", "revid": "15756", "url": "https://it.wikipedia.org/wiki?curid=2333569", "title": "Daniele Garella", "text": "\u00c8 diplomato in \"Armonia Contrappunto e Fuga\" (1987) e in \"Composizione e Direzione Corale\" (1989) al Conservatorio Cherubini di Firenze.\n\u00c8 il pi\u00f9 importante compositore italiano contemporaneo per Arpa classica e, per questo strumento, \u00e8 uno degli autori pi\u00f9 noti ed eseguiti al mondo. La sua musica \u00e8 attualmente presente in 63 CD, editi da case discografiche come Sony-BMG , Oreade Music, Universal Records.\nNel 2021 il Centro Studi Luigi Dallapiccola lo ha ufficialmente inserito nell\u2019Archivio del 900 musicale fiorentino, riconoscendolo come uno dei compositori del 900 pi\u00f9 importanti della Toscana, attivi a Firenze o nella provincia di Firenze.\nBiografia.\nDaniele Garella \u00e8 nato a Firenze, dove attualmente risiede. Ha iniziato molto presto gli studi musicali e gi\u00e0 all'et\u00e0 di 12 anni si \u00e8 esibito in pubblico eseguendo al pianoforte sue composizioni.\nContemporaneamente agli studi accademici presso il Conservatorio L. Cherubini di Firenze, si \u00e8 laureato, presso l'Universit\u00e0 degli Studi di Firenze, in \"Lettere moderne\", indirizzo in \"Storia della musica\", con una tesi sul compositore milanese, di adozione fiorentina, Ugalberto de Angelis (1932-1982), allievo di Roberto Lupi.\nDal 1990 al 1993 ha collaborato all'organizzazione di spettacoli musicali per l'Associazione A.Gi.Mus di Firenze, e ha tenuto una serie di conferenze di Storia della Musica, sia per la suddetta Associazione che per l'Universit\u00e0 degli Studi di Firenze, facolt\u00e0 di Scienze della Formazione.\nNel 1992, assieme a Letizia Putigniano, cura la prima edizione a stampa di una sacra rappresentazione di Antonia Pulci (\"Come San Francesco convert\u00ec tre ladroni et fecionsi frati\", che si suppone sia stata scritta nel 1492), curandone altres\u00ec la rappresentazione e la regia, assieme ad Arnoldo Fo\u00e0 e al gruppo di musica medievale Micrologus. La rappresentazione, patrocinata dal Ministero dei Beni Culturali, fu realizzata a Firenze con il finanziamento del \"Comitato nazionale per i festeggiamenti in onore di Lorenzo il Magnifico nel cinquecentenario della sua morte\", in collaborazione con l'Accademia Musicale Chigiana. La pubblicazione \u00e8 edita dall\"'Associazione Agimus\" di Firenze, ed \u00e8 stata assunta nel registro cronologico della \"Biblioteca medicea laurenziana\" di Firenze nel 1993, con il numero 149273.\nDal 1993 al 2013 \u00e8 stato docente di \"Letteratura poetica e storia del teatro musicale\" presso il Conservatorio Pietro Mascagni di Livorno.\nDal 1993 \u00e8 Direttore artistico del Festival \"Musica in Villa\" , che si svolge ogni anno presso la Villa di Vico, dimora storica del XV secolo, all'interno della programmazione culturale del Comune di Scandicci.\nNel 1998 compone le musiche di scena per la rappresentazione (4 luglio) del \"Comus\" di John Milton, per la regia di Lucilla Bernardini (interpreti Emanuela Tesch, Federica Somigli, Gherardo Bracco, Beatrice Bianchi, Emanuele Stolfi, Leonardo Biffoli, Nicola Gervino), con l\"'Orchestra da Camera Fiorentina\".\nDal 2013 \u00e8 vice-presidente della Fondazione Internazionale Omraam Onlus, Fondazione dedicata allo studio dell'insegnamento del filosofo franco-bulgaro Omraam Mikha\u00ebl A\u00efvanhov.\nDal 2015 \u00e8 presidente di \"Cuore del Mali\", associazione onlus che si occupa di trovare sostegno per aiutare i bambini di strada del Mali.\nDal 2014 al 2017 ha fatto parte della Giuria del Premio internazionale \"Suoni d'Arpa\", istituito dall'Associazione Italiana dell'Arpa.\nAttivit\u00e0 compositiva.\nPur avendo iniziato a comporre all'et\u00e0 di 12 anni e aver prodotto sue opere anche durante gli anni del Conservatorio (tra cui la pi\u00f9 nota \u00e8 stata \"Altat\u00f2\", presentata in prima assoluta sulla rete televisiva RAI 3, nell'aprile del 1984, con Garella al pianoforte, Gisele Alberto soprano, e Volfango Dami al violoncello), la sua carriera compositiva entra nel vivo, a livello internazionale, nel 1995, quando entra a far parte della pi\u00f9 importante Label europea di musica New age, la Casa discografica olandese Oreade Music, con la quale pubblica tre compact disc: \"Healing River\" (1996), \"The Healing Source\" (1997), \"Healing Music\" (1999); quest'ultimo, nel 2000, \u00e8 stato premiato dalla rivista italiana \"New Age &amp; New Sounds\" come \"uno dei 10 migliori album di musica New age italiana di tutti i tempi\". Ciascuno di questi tre album presenta 14 brani inediti eseguiti da artisti provenienti dalle Orchestre del Maggio Musicale Fiorentino e del Teatro alla Scala. Oreade Music colloca brani tratti da questi tre CD anche in 33 CD compilations.\nNel 2007 inizia una collaborazione artistica con la Casa discografica italiana \"Fenice Diffusione Musicale\", con la quale nascono tre nuovi album: \"Alquimia\" (giugno 2007), \"Logos\" (novembre 2007) e \"Aleph\" (giugno 2009), quest'ultimo interamente dedicato a composizioni per pianoforte.\nNel luglio del 2011, con la Casa discografica \"La Tosca\", esce il disco \"Laudate Lux\", per soprano e arpa tripla barocca, eseguito all'arpa da Andrew Lawrence-King. Nel luglio 2015 esce il disco \"Le Jardin F\u00e9erique\" interamente dedicato all'arpa, con Emanuela Degli Esposti come esecutrice. Nel 2016 esce \"Heliopolis\", sempre per arpa, con esecutrici Emanuela Degli Esposti e la giovane star internazionale Nadja Dornik.\nLe sue musiche sono attualmente presenti in 63 Compact disc compilation, insieme ad artisti quali, fra gli altri, Pavarotti, Era, Andreas Vollenweider, Alan Parson Project, Dulce Pontes, Mike Rowland, Vangelis, Noa, Carreras, Celin Dion etc., e sono pubblicate anche da Case discografiche come \"Azul Music\" (Brasile), \"San Pablo Media\" (Spagna), \"Ozella Music\" (Germania), \"Arts\" (Germania), \"Vivat\" (Inghilterra), \"New Sound\" (Italia).\nArtisti a livello internazionale hanno eseguito ed eseguono la musica di Daniele Garella; fra questi, dall\u2019Orchestra e dal Coro del \"Maggio Musicale Fiorentino\": Gabriella Cecchi (Soprano), Patrizia Bini (Arpa), Anita Garriot (Clarinetto), Paolo Nardi (Oboe); dal \"Teatro alla Scala\": Folco Vichi (Flauto), Serena Farnocchia (Soprano), Francesco Maria Parazzoli (violoncello), e star internazionali dell\u2019Arpa come Andrew Lawrence-King (Inghilterra), Ieuan Jones (Inghilterra), Nadja Dornik (Serbia), Joost Willemze (Olanda), Eve Lung (Hong Kong), Silke Aichhorn (Germany), Emanuela degli Esposti (Italia).\nSu you tube si trovano pi\u00f9 di 100 video dedicati alla musica di Daniele Garella, che \u00e8 presente anche in tutte le piattaforme digitali musicali.\nNel 2005 il video \"Le Ali della Qualit\u00e0\" interamente musicato da Daniele Garella, realizzato dalla Stranemani e prodotto dalla Regione Toscana, ha vinto il \"Premio Mediterraneo Video Festival\" (Paestum).\nDal 2015 ad oggi, per il sesto anno consecutivo, l\u2019\"International Harp Contest in Italy \u201cSuoni d\u2019Arpa\u201d\", stimato uno dei tre pi\u00f9 importanti concorsi per Arpa d\u2019Europa, ha scelto le composizioni di Garella come brani d\u2019obbligo per i suoi concorrenti.\nI suoi spartiti sono editi da Casa editrice \"Stella Mattutina Edizioni\" e sono reperibili (in formato cartaceo e digitale) su \"Harp Column Music\" (USA), la pi\u00f9 conosciuta rivista mondiale per Arpa che gli ha dedicato una pagina di riferimento.\nAttivit\u00e0 letteraria.\nNel luglio del 2005 ha iniziato la sua carriera come narratore, pubblicando con le \"Edizioni il Punto d'Incontro\" il suo primo romanzo storico \"Jordan Viach il Cataro\", che ha avuto una prima ristampa nel 2006, e poi una nuova edizione con Hachette, per le edicole italiane, nel 2007, e un'ulteriore ristampa per Hachette nel 2008.\nNel 2017 Daniele Garella completa la sua opera dedicata ai Catari con \"A Monts\u00e9gur\" , e la Casa editrice Stella Mattutina Edizioni pubblica, con il titolo \"Il libro Segreto di Jordan Viach\", una terza edizione del romanzo, dove risultano unite \"Jordan Viach il cataro\" assieme alla seconda parte del romanzo, inedita, \"A Monts\u00e9gur\".\nGrazie al testo teatrale \"Od\u00e8ion\" Daniele Garella vince, nel dicembre del 2007, il Premio Letterario \"Firenze per le Culture di Pace\" dedicato a Tiziano Terzani; il testo \u00e8 stato pubblicato nello stesso anno dalla Regione Toscana e nel 2015 dalla Casa editrice Stella Mattutina Edizioni.\nComposizioni.\nElenco completo delle composizioni di Daniele Garella."}
{"id": "2333583", "revid": "767487", "url": "https://it.wikipedia.org/wiki?curid=2333583", "title": "Heavy Stereo", "text": "Gli Heavy Stereo sono stati una band alternative rock britannica fondata nel 1993. Il gruppo, influenzato dal glam rock degli anni settanta, si sciolse nel 1999 dopo aver pubblicato un album nel 1996.\nStoria.\nFondati a Durham da Colin \"Gem\" Archer (voce, chitarra ritmica, compositore), si ispiravano ad artisti quali Gary Glitter, New York Dolls e Sweet. Nel 1996 pubblicarono il disco di debutto, \"D\u00e9j\u00e0 Voodoo\", per la Creation Records, l'etichetta che aveva scoperto e ingaggiato gli Oasis. Nel 1999 Archer entr\u00f2 a far parte degli Oasis, che cercavano un chitarrista dopo l'abbandono di Paul Arthurs.\nAttualmente Jones suona nei Jim Jones Revue.\nNel 1999 la band registr\u00f2 una cover di \"The Gift\", un pezzo dei Jam. La registrazione fu inserita nella compilation \"Fire and Skill\", contenente pezzi di altri famosi artisti che omaggiavano la band di Paul Weller. Proprio dopo questa collaborazione quest'ultimo invit\u00f2 la band a fare da gruppo spalla durante il suo tour di quell'anno."}
{"id": "2333600", "revid": "1516566", "url": "https://it.wikipedia.org/wiki?curid=2333600", "title": "Linea dell'Impero", "text": "La Linea dell'Impero era la linea aerea pi\u00f9 lunga operata dalla compagnia aerea Ala Littoria negli anni precedenti la seconda guerra mondiale ed era considerata la linea di maggior prestigio dell'aviazione civile italiana dell'epoca.\nStoria.\nLa linea fu inaugurata all'indomani della conquista dell'Etiopia e faceva seguito ai primi collegamenti aerei con le colonie italiane dell'Africa Orientale, iniziati in maniera pionieristica gi\u00e0 dal 1934. La rotta si sviluppava per 6.379\u00a0km e inizialmente congiungeva Roma con Addis Abeba via Siracusa, Bengasi, Cairo, Wadi Halfa, Khartum, Cassala, Asmara, Dire Daua, e con un cambio di aeromobile a Bengasi. Il percorso veniva effettuato in tre giorni e mezzo di volo diurno e la frequenza era di quattro voli alla settimana nei due sensi. Da Addis Abeba o da Dire Daua tre voli la settimana proseguivano per Mogadiscio, capitale della Somalia italiana.\nAeromobili.\nLa Linea dell'Impero fu inaugurata impiegando i trimotori idrovolanti CANT Z.506 nel tratto Roma - Bengasi e i trimotori terrestri Savoia-Marchetti S.73 da Bengasi fino ad Addis Abeba.\nNel 1938 entr\u00f2 in servizio il pi\u00f9 veloce Savoia-Marchetti S.75, dotato di maggiore autonomia, in grado di trasportare un carico di posta superiore e fino a ventiquattro passeggeri. Questo aereo fu impiegato dall'inizio del 1939 e consent\u00ec di eliminare il cambio di aeromobile, di ridurre il numero di scali intermedi e accorciare il tempo di percorrenza di un giorno.\nBiglietti.\nNel 1938 la tariffa da Roma ad Addis Abeba costava seimila lire ed il biglietto di andata e ritorno consentiva uno sconto del 20%. Il costo del biglietto comprendeva il trasporto di un bagaglio fino a 20\u00a0kg, i costi di trasferimento da e per gli aeroporti, i pasti e i pernottamenti nei migliori alberghi negli scali di Bengasi, Wadi Halfa, e Asmara."}
{"id": "2333603", "revid": "580197", "url": "https://it.wikipedia.org/wiki?curid=2333603", "title": "Bandiera dell'Isola Christmas", "text": ""}
{"id": "2333604", "revid": "1543377", "url": "https://it.wikipedia.org/wiki?curid=2333604", "title": "Sergej \u010cepikov", "text": "Prima della dissoluzione dell'Unione Sovietica (1991), ha gareggiato per la nazionale sovietica; ai XVI Giochi olimpici invernali di ha fatto parte della squadra unificata.\n\u00c8 marito di Elena Mel'nikova, a sua volta biatleta di alto livello.\nBiografia.\nI successi nel biathlon.\nOriginario di Ekaterinburg, ha iniziato a praticare biathlon a livello agonistico nel 1980. In Coppa del Mondo ha esordito nel 1987 nell'individuale di Ruhpolding (22\u00b0), ha conquistato il primo podio nel 1989 nell'individuale di H\u00e4meenlinna (3\u00b0) e la prima vittoria nello stesso anno nell'individuale di \u00d6stersund. Nelle stagioni 1989-1990 e 1990-1991 ha conquistato la Coppa del Mondo, unico atleta sovietico a vincerla.\nA \u010cepikov ha vinto le sue prime due medaglie olimpiche; in seguito con quella di e le due di , occasione in cui ha avuto l'onore di sfilare quale portabandiera della delegazione russa durante la cerimonia inaugurale, ha toccato le cinque le medaglie vinte, con due d'oro.\nIl passaggio al fondo.\n \u010cepikov \u00e8 passato al fondo dal 1995 al 1998, partecipando anche a tre Mondiali (miglior piazzamento, 4\u00b0 con la staffetta a Trondheim 1997) e ai XVIII Giochi olimpici invernali di (22\u00b0 nella 10\u00a0km, 32\u00b0 nella 30\u00a0km, 9\u00b0 nell'inseguimento, 5\u00b0 nella staffetta).\nIn Coppa del Mondo ha esordito il 26 novembre 1995 nella 10\u00a0km a tecnica classica di Vuokatti (21\u00b0) e ha ottenuto la sua unica vittoria, nonch\u00e9 primo podio, il 7 dicembre 1997 nella staffetta di Santa Caterina di Valfurva. In gare individuali vanta come miglior risultato un'ottava posizione nella 15\u00a0km a tecnica libera disputata il 16 dicembre 1995 a Santa Caterina di Valfurva, gara vinta da Bj\u00f8rn D\u00e6hlie.\nIl ritorno al biathlon.\nDalla stagione 2001-2002 \u010cepikov, ormai trentaquattrenne, \u00e8 ritornato al biathlon, ottenendo subito un piazzamento nei primi dieci nella tappa di Pokljuka; una settimana dopo ottiene due quarti posti, nell'individuale e nella sprint di Osrblie. Inoltre, ai XIX Giochi olimpici invernali di nell'individuale ha l'8\u00ba posto - come ai suoi ultimi Giochi olimpici nel 1994 - e, con la squadra russa, \u00e8 arrivato quarto nella staffetta.\nIl 24 gennaio 2004, dieci anni dopo la sua ultima vittoria individuale alle Olimpiadi di Lillehammer, \u010cepikov \u00e8 tornato sul gradino pi\u00f9 alto del podio nella sprint di Anterselva di Coppa del Mondo. Ai Mondiali del 2005 a Hochfilzen/Chanty-Mansijsk ha vinto tre medaglie d'argento: nell'inseguimento, nella staffetta e nella staffetta mista. Ai XX Giochi olimpici invernali di con la squadra russa ha vinto la medaglia d'argento nella staffetta dopo esser arrivato 4\u00ba nell'individuale, perdendo il podio per otto decimi di distacco da Halvard Hanevold, e quinto nella partenza in linea; in entrambe le gare la vittoria \u00e8 andata a Michael Greis.\n\u010cepikov ha partecipato alla sua ultima stagione di Coppa del Mondo nel 2006-2007, a trentanove anni.\nAltre attivit\u00e0.\nDopo il ritiro si \u00e8 dedicato alla politica locale e nel 2008 \u00e8 stato eletto alla \"duma\" dell\"'oblast'\" di Sverdlovsk.\nPalmar\u00e8s.\nBiathlon.\nCoppa del Mondo.\nCoppa del Mondo - vittorie.\nLegenda:\nIN = individuale\nSP = sprint\nRL = staffetta"}
{"id": "2333609", "revid": "23425223", "url": "https://it.wikipedia.org/wiki?curid=2333609", "title": "Gedeone Carmignani", "text": ""}
{"id": "2333610", "revid": "1629429", "url": "https://it.wikipedia.org/wiki?curid=2333610", "title": "Mercedes-Benz M117", "text": "La sigla Mercedes-Benz M117 (o Daimler-Benz M117) indica una famiglia di motori a scoppio prodotti dal 1971 al 1992 dalla Casa tedesca Daimler-Benz per il suo marchio automobilistico Mercedes-Benz.\nProfilo e caratteristiche.\nLa famiglia dei motori \"M117\" deriva dai motori M116, con i quali condivide l'architettura generale di tipo V8 con angolo di 90\u00b0 tra le bancate.&lt;br&gt;\nInizialmente i motori \"M117\" erano stati concepiti per il mercato statunitense, dove le pi\u00f9 severe norme antinquinamento imponevano limitazioni sensibili alle prestazioni dei motori. Per non penalizzare troppo il 3.5 \"M116\", allora gi\u00e0 in produzione, si scelse di derivare da tale motore un'unit\u00e0 di cubatura maggiore, le cui maggiori prestazioni avrebbero compensato le restrizioni antinquinamento locali. Alla fine, per\u00f2, si decise di proporre la nuova famiglia di motori anche per il mercato europeo, ovviamente in una configurazione pi\u00f9 potente.&lt;br&gt;\nLa carriera dei motori \"M117\" fu avviata nel 1971 e nel corso degli anni arriv\u00f2 a comporsi di quattro versioni, accomunate tra loro dalle seguenti caratteristiche:\nNel corso degli anni, i motori \"M117\" avrebbero conosciuto non pochi aggiornamenti, spesso anche molto profondi, tra cui il passaggio dal monoblocco in ghisa a quello in lega di alluminio + silicio, oppure l'avvicendamento dall'iniezione elettronica a quella meccanica e viceversa.&lt;br&gt;\nDi seguito vengono riportate pi\u00f9 in dettaglio le caratteristiche di ogni versione dei motori \"M117\".\nM117E45.\nQuesta versione \u00e8 stata la prima motorizzazione \"M117\" in ordine cronologico. Essa era caratterizzata dal monoblocco in ghisa (unico motore \"M117\" a possederla). Inizialmente l'alimentazione era ad iniezione elettronica Bosch D-Jetronic, ma dal novembre del 1975 questa fu rimpiazzata dall'iniezione meccanica K-Jetronic. Ci\u00f2 caus\u00f2 una lieve flessione nelle doti di erogazione, flessione che sarebbe stata per\u00f2 recuperata nel 1978 riportando i valori di potenza e coppia massima come all'inizio.&lt;br&gt;\nIl motore M117E45 nasce dal 3.5 \"M116\", rispetto al quale \u00e8 stata sensibilmente allungata la misura della corsa, portata da 65.8 ad 85 mm, mentre l'alesaggio \u00e8 rimasto invariato a quota 92\u00a0mm. La cilindrata risultante \u00e8 di 4520 cm\u00b3.&lt;br&gt;\nNella seguente tabella sono riportate le varie differenze tra le diverse varianti del motore M117E45:\nAltre applicazioni del 4.5 \"M117\" si sono avute nel primissimo periodo di carriera del propulsore stesso, e precisamente tra il 1971 ed il 1972, periodo in cui vennero commercializzati, per il solo mercato statunitense, i modelli Mercedes-Benz 280 SE/SEL 4.5 W108/W109 e \"300SEL 4.5 W109\". Tali modelli montavano una versione depotenziata del 4.5 \"M117\", con rapporto di compressione sceso ad 8:1 e capace di erogare fino a 195 CV di potenza massima a 5800 giri/min.\nM117E50.\nQuesto motore da 5 litri introduce significative novit\u00e0 tecniche, prima fra tutte l'impiego di una particolare lega di alluminio e silicio per realizzare il monoblocco, che quindi abbandona definitivamente l'uso della ghisa. Questo monoblocco \u00e8 stato realizzato mediante un sistema che all'epoca era rivoluzionario, e che in seguito \u00e8 stato messo in pratica anche dalla BMW, principale rivale della Mercedes-Benz. Questo sistema prevede che, una volta realizzato il monoblocco in questa lega particolare, esso venga sottoposto ad un trattamento elettrochimico che sortisce come effetto quello di esporre sulle superfici esterne i cristalli di silicio, cos\u00ec da creare uno strato in grado di fungere da canna cilindro nelle zone del monoblocco corrispondenti al cilindro stesso. Ci\u00f2 consente di non utilizzare la ghisa per le canne cilindro e nel contempo di non rischiare un'usura precoce del monoblocco.&lt;br&gt;\nIn realt\u00e0 i motori \"M117\" da 5 litri sono stati due: il primo dei due motori ha avuto una carriera breve, essendo stato prodotto dal 1978 al 1980, mentre il secondo ha esordito nel 1979 per terminare la sua carriera nel 1992. Stranamente, nonostante alcune differenze tra i due motori, le sigle utilizzate erano le stesse, ed erano M117E50 oppure \"117.960\".\nIl primo 5 litri \"M117\" aveva una cilindrata di 5025 cc (alesaggio e corsa: 97x85 mm), rapporto di compressione pari ad 8.8:1, alimentazione ad iniezione meccanica Bosch, potenza massima di 240 Cv a 5000 giri/min e coppia massima pari a 402 N\u00b7m a 3200 giri/min. Questo motore \u00e8 stato montato sulla \"Mercedes-Benz 450SLC 5.0\" (1978-79).\nIntrodotto nel 1979, il secondo 5 litri \"M117\" si differenziava dal primo essenzialmente per la riduzione di 0.5\u00a0mm della misura di alesaggio, scesa cos\u00ec a 96.5\u00a0mm, per una cilindrata totale di 4973 cc. Questo motore, anch'esso interamente in lega di alluminio, era alimentato nei primi anni ad iniezione meccanica Bosch \"K-Jetronic\", ma a partire dal 1985 ha beneficiato del sistema elettronico \"KE-Jetronic\", sempre della Bosch. &lt;br&gt;\nQuesto ed altri aggiornamenti occorsi a tale propulsore hanno fatto in modo che ne siano esistite diverse varianti, le cui caratteristiche sono riportate nella seguente tabella:\nM117E56.\nNel 1985 fu introdotta l'ultima evoluzione dei motori \"M117\": contrassegnata dalla sigla M117E56, questa nuova variante, anch'essa in lega di alluminio, derivava direttamente dal 5 litri \"M117\" da 4973 cc, al quale \u00e8 stata allungata la misura della corsa, portata da 85 a 94.8\u00a0mm, ottenendo come risultato una cilindrata totale di 5547 cc.&lt;br&gt;\nL'alimentazione era affidata al sistema \"Bosch KE-Jetronic\", la quale riuniva in s\u00e9 i vantaggi dei due vecchi sistemi, l'elettronico (\"D-Jetronic\") e il meccanico (\"K-Jetronic\").&lt;br&gt;\nNel settembre del 1987 il 5.6 \"M117\" ha subito alcuni aggiornamenti volti a migliorarne le prestazioni e ad incrementarne il rendimento termico.&lt;br&gt;\nQuesto motore, il pi\u00f9 grande della famiglia \"M117\", \u00e8 stato montato sulle versioni top di gamma dei modelli al vertice della produzione Mercedes-Benz della seconda met\u00e0 degli anni '80. Per alcuni modelli \u00e8 stato previsto solo per alcuni mercati.\nLe caratteristiche ed applicazioni delle diverse varianti del motore \"M117E56\" sono riportate nella seguente tabella:\nI successori dei motori \"M117\" sono stati il 5 litri M119 ed il 6 litri M120."}
{"id": "2333633", "revid": "938", "url": "https://it.wikipedia.org/wiki?curid=2333633", "title": "Isole di Kiribati", "text": ""}
{"id": "2333638", "revid": "1522795", "url": "https://it.wikipedia.org/wiki?curid=2333638", "title": "Lepus coreanus", "text": "La lepre coreana (\"Lepus coreanus\" Thomas, 1892) \u00e8 un mammifero lagomorfo della famiglia dei Leporidi.\nFino a tempi recenti, la specie era considerata come sottospecie di \"Lepus sinensis\" (\"Lepus sinensis coreanus\"): recenti analisi del DNA mitocondriale hanno dimostrato invece che si tratta di una popolazione a s\u00e9 stante, sufficientemente distinta da poter essere elevata al rango di specie.\nDistribuzione.\nLa specie \u00e8 diffusa nella penisola coreana ed in Manciuria, dove colonizza un'ampia gamma di \"habitat\", dimostrandosi un animale molto versatile: la si trova infatti nelle aree montane come in quelle pianeggianti e coltivate, anche se tende ad evitare le aree antropizzate anche rurali.\nDescrizione.\nDimensioni.\nMisura fino a 55\u00a0cm, tuttavia raramente supera il mezzo metro di lunghezza: il peso pu\u00f2 superare i 2,5\u00a0kg.\nAspetto.\nIl corpo \u00e8 piuttosto robusto, con grossa testa ed orecchie relativamente piccole ed allungate.\nIl pelo \u00e8 di colore \u00e8 generalmente grigio-brunastro, con brizzolature sul dorso e tendenza a schiarirsi nella zona ventrale: la colorazione pu\u00f2 tuttavia variare considerevolmente da individuo ad individuo, pur mantenendosi in generale nelle tinte sopracitate, con tonalit\u00e0 pi\u00f9 o meno scure di grigio o bruno. Durante l'inverno, la specie per far fronte al freddo sfoggia un manto invernale piuttosto lungo e sericeo, grigiastro con sfumature brune su nuca, orecchie e zampe.\nBiologia.\nSi tratta di animali schivi e riservati, dalle abitudini perlopi\u00f9 notturne e strettamente solitarie, all'infuori del periodo degli amori: mancano tuttavia studi esaurienti sul loro comportamento in natura, in quanto per lungo tempo la specie \u00e8 stata considerata una sottospecie di \"Lepus sinensis\" e pertanto poco studiata, a favore di studi che coinvolgessero la specie nel suo insieme.\nAlimentazione.\nAnimali dalla dieta erbivora, le lepri coreane si nutrono prevalentemente di germogli teneri, erbe e foglie: alla bisogna, tuttavia, possono mangiare qualsiasi materiale vegetale, avendo ragione anche delle fibre pi\u00f9 coriacee grazie ai robusti incisivi a crescita continua.\nCome tutti i lagomorfi, le lepri coreane sono solite praticare la coprofagia, ossia ingeriscono parte delle proprie feci per ridigerirle ed estrarre dalla propria alimentazione la maggior quantit\u00e0 possibile di nutrimento."}
{"id": "2333640", "revid": "938", "url": "https://it.wikipedia.org/wiki?curid=2333640", "title": "Storia di Kiribati", "text": ""}
{"id": "2333645", "revid": "775372", "url": "https://it.wikipedia.org/wiki?curid=2333645", "title": "Suojelupoliisi", "text": "La (' in svedese), in acronimo Supo e conosciuta in ambito internazionale come Finnish Security Intelligence Service\"', \u00e8 la forza di polizia finlandese incaricata della sicurezza nazionale e agenzia di \"intelligence\" del Paese.\nIl personale dell'agenzia \u00e8 composto da circa 420 dipendenti. L'agenzia \u00e8 specializzata nella prevenzione delle minacce alla sicurezza e partecipa attivamente alla tutela della democrazia parlamentare, nonch\u00e9 alla protezione degli interessi della nazione.\nLa SuPo \u00e8 stata costituita nel 1949 per sostituire il suo predecessore, la Valtiollinen Poliisi (Polizia di Stato) abbreviata con il termine Valpo.\nI compiti principali della SuPo includono la lotta al terrorismo, il controspionaggio, la prevenzione di minacce alla sicurezza interna alla nazione, il lavoro predittivo di sicurezza e di guardia. La SuPo partecipa inoltre alla lotta al crimine internazionale, fornendo servizi esperti per il controspionaggio industriale e per la verifica del background personale. Ad esempio, i rifugiati vengono investigati dalla SuPo per determinare se sono stati vittime di persecuzioni nel loro paese natale, e le corporazioni finlandesi possono richiedere assistenza nella prevenzione dello spionaggio industriale.\nLa SuPo non possiede unit\u00e0 tattiche speciali. Questi compiti vengono svolti dalla \"Karhu-ryhm\u00e4\", l'unit\u00e0 per compiti speciali della polizia finnica."}
{"id": "2333650", "revid": "114876434", "url": "https://it.wikipedia.org/wiki?curid=2333650", "title": "Simon Vestdijk", "text": "Laureatosi in medicina ad Amsterdam nel 1927, comp\u00ec un viaggio in India in qualit\u00e0 di medico di bordo. In seguito si \u00e8 dedicato esclusivamente alla letteratura; autore tra i pi\u00f9 versatili e produttivi, ha tuttavia dato il meglio di s\u00e9 nella narrativa."}
{"id": "2333658", "revid": "287204", "url": "https://it.wikipedia.org/wiki?curid=2333658", "title": "Goioer\u00ea", "text": "Goioer\u00ea \u00e8 un comune del Brasile nello Stato del Paran\u00e1, parte della mesoregione del Centro Ocidental Paranaense e della microregione di Goioer\u00ea.\nOrigine del nome.\nIl nome del comune proviene dalla lingua Caingangue. \"Goio\" significa \"acqua\" e \"er\u00ea\" significa \"chiara e limpida\""}
{"id": "2333659", "revid": "729019", "url": "https://it.wikipedia.org/wiki?curid=2333659", "title": "Aeroporto Got\u014d-Fukue", "text": "L' \u00e8 un aeroporto giapponese situato nei pressi della citt\u00e0 Got\u014d, al largo della costa occidentale di Ky\u016bsh\u016b in Giappone. L'aeroporto, indicato di terza classe dalle autorit\u00e0 dell'aviazione civile giapponese, serve anche la vicina citt\u00e0 Fukue."}
{"id": "2333662", "revid": "1457847", "url": "https://it.wikipedia.org/wiki?curid=2333662", "title": "Ivan Sokolov", "text": "Biografia.\nGrande maestro dal 1987, nel 1993, in seguito alla guerra civile jugoslava, si trasfer\u00ec nei Paesi Bassi, ottenendone la cittadinanza. Da allora ha giocato per tale paese nelle competizioni internazionali, ad eccezione delle olimpiadi degli scacchi dal 1994 al 2000, in cui ha giocato per la Bosnia ed Erzegovina.\nAlle olimpiadi di Mosca 1994 vinse la medaglia d'argento di squadra (la Bosnia-Erzegovina si classific\u00f2 seconda dietro la Russia).\nHa vinto il Campionato jugoslavo di scacchi nel 1988 e per due volte il Campionato olandese di scacchi: nel 1995 e 1998 .\nHa ottenuto il proprio record Elo nella classifica FIDE di gennaio 2004 con 2.706 punti, 16\u00ba al mondo e primo tra i giocatori olandesi."}
{"id": "2333665", "revid": "767487", "url": "https://it.wikipedia.org/wiki?curid=2333665", "title": "Rosa L\u00f3pez", "text": "Biografia.\nNata a Pe\u00f1uelas, frazione di L\u00e1char, ha raggiunto la fama nel 2001 partecipando al reality show musicale \"Operaci\u00f3n Triunfo\".\nHa rappresentato la Spagna all'Eurovision Song Contest 2002.\nSuccessivamente ha pubblicato cinque album in studio, un album su DVD e undici singoli.\nPremiata pi\u00f9 volte in tutta la sua carriera musicale, ha anche vinto un'edizione della versione locale di \"Ballando con le stelle\".\nNel 2016 arriva seconda nel talent show \"Tu cara me suena\"."}
{"id": "2333666", "revid": "2187", "url": "https://it.wikipedia.org/wiki?curid=2333666", "title": "San Gottardo di Hildesheim", "text": ""}
{"id": "2333678", "revid": "281779", "url": "https://it.wikipedia.org/wiki?curid=2333678", "title": "On-Off Keying", "text": ""}
{"id": "2333679", "revid": "486946", "url": "https://it.wikipedia.org/wiki?curid=2333679", "title": "Demokratska Federativna Jugoslavija", "text": ""}
{"id": "2333683", "revid": "486946", "url": "https://it.wikipedia.org/wiki?curid=2333683", "title": "Federativa Narodna Republika Jugoslavija", "text": ""}
{"id": "2333689", "revid": "287204", "url": "https://it.wikipedia.org/wiki?curid=2333689", "title": "Moheli", "text": ""}
{"id": "2333692", "revid": "729019", "url": "https://it.wikipedia.org/wiki?curid=2333692", "title": "Badan Intelijen Nasional", "text": "La Badan Intelijen Negara, (Agenzia di \"Intelligence\" dello Stato), pi\u00f9 comunemente BIN, \u00e8 la principale agenzia d\"'intelligence\" dell'Indonesia.\nPrima del 2001 era nota come Bakin (Badan Koordinasi Intelijen Negara (membro di coordinamento dell'Agenzia di Intelligence); il suo nome \u00e8 stato cambiato in seguito ad una ristrutturazione generale dell'agenzia. La BIN \u00e8 responsabile per il coordinamento di operazioni di scambio di informazioni tra l'Indonesia e le altre agenzie di \"intelligence\"."}
{"id": "2333694", "revid": "486946", "url": "https://it.wikipedia.org/wiki?curid=2333694", "title": "Socijalisti\u010dka Federativa Republika Jugoslavija", "text": ""}
{"id": "2333696", "revid": "433605", "url": "https://it.wikipedia.org/wiki?curid=2333696", "title": "Castello di Gioia Sannitica", "text": "Il castello di Gioia Sannitica \u00e8 una architettura di origine normanna in provincia di Caserta, di cui restano oggi cospicui resti su di un colle isolato in contrada Caselle.\nStoria.\nNel \"Catalogus Baronum\", scritto sotto la dominazione normanna, si cita la presenza in Gioia di un feudatario che probabilmente edific\u00f2 il castello, successivamente ristrutturato sotto gli Svevi e gli Angioini con il rafforzamento della cortina verso l'esterno, l'edificazione di una nuova porta d'accesso con archi gotici e la creazione di una scarpata in muratura.\nIl terremoto del 1394 provoc\u00f2 diversi danni e danneggi\u00f2 la torre principale.\nLo spopolamento del castello e del sottostante piccolo borgo avvenne probabilmente nel XV secolo o gi\u00e0 alla fine del XIV secolo sia a causa dei danni portati dal terremoto, sia per le diverse epidemie di peste che sconvolsero e in molti casi portarono allo spopolamento di alcuni borghi del Volturno.\nNei secoli successivi la struttura non fu pi\u00f9 abitata come testimoniano la mancanza di architetture postume e il ritrovamento di frammenti ceramici datati sino al XIV secolo.\nDescrizione.\nL'area archeologica, cui si accede dopo aver attraversato un antico portale, si divide nel vero e proprio castello (a sinistra) dominato dalla torre principale di forma cilindrica, e dal borgo (a destra) sviluppatosi alle pendici del primo.\nPer visitare i resti del castello si deve percorrere uno stretto percorso delimitato a sinistra dalle mura del forte ed a destra da un ripido e profondo dirupo.\nLe diverse murature mostrano le stratificazioni delle diverse opere edilizie. Vicino al torrione vi \u00e8 un ampio spazio con un camino dove probabilmente era sito il salone del castello.\nIl sito \u00e8 visitabile ogni fine settimana."}
{"id": "2333699", "revid": "767487", "url": "https://it.wikipedia.org/wiki?curid=2333699", "title": "L\u00e9on Homo", "text": "Dopo aver frequentato l'\u00c9cole Normale Sup\u00e9rieure di Parigi (1894-1897), fu nominato membro dell'\u00c9cole fran\u00e7aise di Roma (1897-1901) dove pot\u00e9 dedicarsi ai suoi studi preferiti sulla storia romana. Conseguito il dottorato nel 1904, da quello stesso anno fino alla pensione (1940) fu professore di storia antica alla facolt\u00e0 di lettere dell'Universit\u00e0 di Lione, dov'era stato preceduto da Gustave Bloch e Maurice Holleaux.\nDagli anni '20,con una serie di opere di volgarizzazione avvi\u00f2 il pi\u00f9 vasto pubblico alla conoscenza della storia in specie antica. In sede critica di ricerca, , analizz\u00f2 ed evidenzi\u00f2 l'importanza del ruolo dell'Etruria, di Roma e della penisola italica nel mondo antico, in varie pubblicazioni la cui notoriet\u00e0 (soprattutto in Francia) gli valse l'elezione a corrispondente dell'Acad\u00e9mie des inscriptions et belles-lettres (1933-1957)."}
{"id": "2333701", "revid": "339392", "url": "https://it.wikipedia.org/wiki?curid=2333701", "title": "Lu\u00eds Enrique Mart\u00ednez", "text": ""}
{"id": "2333703", "revid": "287204", "url": "https://it.wikipedia.org/wiki?curid=2333703", "title": "Luis Martinez", "text": ""}
{"id": "2333707", "revid": "712828", "url": "https://it.wikipedia.org/wiki?curid=2333707", "title": "Nirnaeth Arnoediad", "text": ""}
{"id": "2333708", "revid": "170423", "url": "https://it.wikipedia.org/wiki?curid=2333708", "title": "Los Angeles Lakers 2008-2009", "text": "La stagione 2008-09 dei Los Angeles Lakers fu la 60\u00aa nella NBA per la franchigia.\nI Los Angeles Lakers vinsero la \"Pacific Division\" della \"Western Conference\" con un record di 65-17. Nei play-off vinsero il primo turno con gli Utah Jazz (4-1), la semifinale di conference con gli Houston Rockets (4-3), la finale di conference con i Denver Nuggets (4-2), vincendo poi il titolo battendo nella finale NBA gli Orlando Magic (4-1).\nLo Staples Center ha registrato il tutto esaurito in tutte le 41 gare interne."}
{"id": "2333710", "revid": "486946", "url": "https://it.wikipedia.org/wiki?curid=2333710", "title": "Casa di Finarfin", "text": ""}
{"id": "2333711", "revid": "486946", "url": "https://it.wikipedia.org/wiki?curid=2333711", "title": "Casa di Fingolfin", "text": ""}
{"id": "2333717", "revid": "869733", "url": "https://it.wikipedia.org/wiki?curid=2333717", "title": "Tug of War", "text": "Tug of War, letteralmente tiro alla fune, pu\u00f2 riferirsi a:"}
{"id": "2333718", "revid": "23426821", "url": "https://it.wikipedia.org/wiki?curid=2333718", "title": "Un Nuevo Tiempo", "text": ""}
{"id": "2333721", "revid": "46291", "url": "https://it.wikipedia.org/wiki?curid=2333721", "title": "Erythronium", "text": "Erythronium \u00e8 un genere di piante angiosperme monocotiledoni appartenenti alla famiglia delle Liliaceae, dall'aspetto di piccole erbacee perenni dai fiori solo apparentemente simili al ciclamino, a causa dei tepali rovesciati.\nEtimologia.\nIl nome del genere (\"Erythronium\") fa riferimento al colore dei fiori che in qualche specie \u00e8 sul rosso-ciclamino (\"Erythros\"=rosso).Comuni sono anche i fiori gialli e bianchi.\nIl nome di questo genere venne assegnato nel 1753 da Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778), biologo e scrittore svedese, considerato il padre della moderna classificazione scientifica degli organismi viventi.\nDescrizione.\nSono piante perenni di modesta altezza (non pi\u00f9 di alcune decine di centimetri). La forma biologica prevalente \u00e8 geofita bulbosa (G bulb) : ossia sono piante che portano le gemme in posizione sotterranea. Durante la stagione avversa non presentano organi aerei e le gemme si trovano in un organo sotterraneo chiamato bulbo, un organo di riserva dal quale, ogni anno, si dipartono radici e fusti aerei.\nRadici.\nLe radici sono prodotte alla base del bulbo e sono del tipo fascicolato.\nFusto.\nSono piante acauli (senza fusto \u2013 quello che sembra un fusto in realt\u00e0 \u00e8 il peduncolo dell'infiorescenza); possiedono solamente un bulbo sotterraneo di forma cilindrico-conica generalmente avvolto in una tunica membranosa.\nFoglie.\nQueste pianta normalmente possiedono solo due foglie radicali (o basali), picciolate a forma ovale-lanceolata e a disposizione opposta. Quasi sempre la lamina \u00e8 maculata con macchie pi\u00f9 chiare o pi\u00f9 scure a seconda della specie. Non sono presenti le foglie cauline per cui il fiore \u00e8 sempre ben messo in evidenza.\nInfiorescenza.\nL'infiorescenza \u00e8 formata da un unico fiore (pi\u00f9 di uno nelle specie americane) portato alla sommit\u00e0 dello stelo (peduncolo) sottile, tondo e ricurvo, a consistenza cerosa, spesso arrossato e glabro. I fiori quindi non sono inseriti direttamente sul bulbo come in altre Liliaceae tipo Colchicum. Il fiore \u00e8 pendulo (o nutante), ma con i vari tepali del perigonio ripiegati all'infiori e molto spesso all'ins\u00f9 (un po' come il ciclamino).\nFiori.\nLa struttura del fiore \u00e8 quella tipica delle Monocotiledoni (con il perigonio e non con il perianzio), sono quindi fiori ermafroditi, attinomorfi, 5-ciclici (formati cio\u00e8 da 5 verticilli: 2 per il perigonio \u2013 2 per l'androceo - 1 per il gineceo) e trimeri (sia il perigonio che l'androceo \u00e8 formato da gruppi di tre elementi). \nFrutti.\nIl frutto \u00e8 del tipo a capsula posta al centro del perigonio che in fase di fruttificazione \u00e8 in via di marcescenza (rimane solo lo stilo che \u00e8 persistente). La forma \u00e8 ovoidale a sezione trigona. La deiscenza \u00e8 del tipo loculicida. I semi maturano circa un mese dopo la fioritura.\nDistribuzione e habitat.\nLa diffusione di questo genere \u00e8 concentrata quasi unicamente nell'emisfero settentrionale con un areale \u201cEurasiatico\u201d comprendente l'Europa orientale e meridionale, ma anche il Caucaso, la Siberia e il Giappone; e uno Nordamericano comprendente i due versanti delle Montagne Rocciose e i boschi freddi e le alture che vanno dalla California fino al Canada.\nL'habitat tipico sono i boschi di latifoglie a mezz'ombra e su terreni piuttosto freschi.\nTassonomia.\nIl genere \"Erythronium\" comprende le seguenti specie:\nIn Europa e sul territorio italiano \u00e8 presente una sola specie, \"Erythronium dens-canis\".\nI botanici usano dividere in due gruppi geografici la composizione del genere di questa scheda:\nVa notato comunque che le specie Nord-Americane non sono ben differenziate tra di loro, e che inoltre le singole specie sono soggette ad una notevole variabilit\u00e0: si tratta indubbiamente di un genere polimorfo.\nUsi.\nCucina.\nIn diverse zone queste piante trovano un utilizzo in cucina. Il bulbo \u00e8 commestibile (essiccato e macinato fornisce della farina) come anche le foglie che possono essere mangiate sia crude che cotte. Da alcune specie si pu\u00f2 ricavare dell'amido utilizzato per prodotti alimentari come la pasta.\nGiardinaggio.\nIl principale impiego di queste piante \u00e8 nel giardinaggio. Risalgono al 1596 le prime notizie d'importazione di queste piante in Inghilterra da parte dei vari giardinieri. Altre piante furono importate dall'America (Canada orientale, Arkansas e Florida) verso il 1665.\nQueste piante vanno poste in luoghi ombreggiati e freschi su terreni leggeri. La riproduzione avviene in estate per moltiplicazione (o divisione) dei bulbi che vanno posti a circa 5\u20136\u00a0cm sottoterra o per seme in autunno.\nDa queste piante i giardinieri hanno ricavato diverse cultivar (\u201cPagoda\u201d, \u201cSundisc\u201d, \u201cGiovanna\u201d, \u201cKondo\u201d, e altri)."}
{"id": "2333723", "revid": "33888", "url": "https://it.wikipedia.org/wiki?curid=2333723", "title": "Milena Milani", "text": "Biografia.\nNata a Savona nel 1917 (e non nel 1922, come dichiar\u00f2 per decenni), abitava davanti agli impianti ferroviari sul Letimbro, al civico n\u00b0 6 di Via Quattro Novembre (allora, faceva parte di Via Venti Settembre), in un edificio all'avanguardia per quei tempi. Il padre, Tullio Milani, agronomo, era nato a Livorno. La madre, Anna Antonione, era nativa di Dogliani. Pi\u00f9 volte ha ricordato d'essere stata battezzata Milena poich\u00e9, se fosse nata maschio, l'avrebbero chiamata \"Lenin\". A Savona la Milani ha completato gli studi presso l'Istituto magistrale conseguendo il diploma.\nFrequenta poi l'Universit\u00e0 La Sapienza di Roma. Nel 1941 \u00e8 lettrice per la poesia ai Littoriali di Sanremo. \u00c8 una presenza vivace sul giornale del Guf, \"Roma fascista\", cui collabora con servizi sull'arte di guerra e sulla giovent\u00f9 femminile universitaria tedesca. I rapporti con Benito Mussolini e con il fascismo tuttavia si incrinano quando diventa frequentatrice a Roma del gruppo di intellettuali che si riuniscono nella terza saletta del Caff\u00e8 Aragno. Inoltre con alcuni studenti guidati da Giuseppe Ungaretti e Corrado Alvaro partecipa all'occupazione di un quotidiano fascista in via del Tritone. Nel 1942 incontra a Roma Filippo Tommaso Marinetti che la nomina \"Comandante generale di tutte le donne futuriste d'Italia\".\nNel 1943 viene costretta per intervento delle SS a lasciare Roma e grazie a un lasciapassare si stabilisce a Venezia. In questa citt\u00e0 avviene l'incontro con il collezionista e mercante d'arte Carlo Cardazzo che diventer\u00e0 suo compagno fino al 1963, col disaccordo della di lui famiglia. Giornalista sportiva, segu\u00ec il Giro d'Italia sulla rivista \"Il Campione\".\nNegli anni sessanta il suo romanzo, \"La ragazza di nome Giulio\", edito dalla casa Longanesi, diventa un caso letterario ed editoriale. Apparso nel 1964, il libro \u00e8 al centro di polemiche e viene presto sequestrato, mentre sia l'autrice che lo scrittore Mario Monti, direttore di Longanesi, sono processati e condannati a sei mesi di reclusione per pubblicazione oscena oltraggiante il comune senso del pudore, il 22 marzo 1966. Numerosi intellettuali italiani, a cominciare da Giuseppe Ungaretti, si schierano in quell'occasione a fianco della Milani che viene successivamente assolta con formula piena nel processo di appello nel 1967, con la motivazione che: \u201cGli spunti erotici si inseriscono armoniosamente nel tessuto narrativo e rispondono alle esigenze descrittive che il tema della donna condannata alla solitudine suggeriva e che sono state felicemente realizzate nell'unit\u00e0 poetica dell'opera\u201d. Era difesa dall'avvocato Salvatore La Villa. Tradotto in numerose lingue e molto venduto specialmente in Francia, Stati Uniti e Inghilterra, il libro ha raggiunto la quindicesima edizione e ne \u00e8 stato tratto il film omonimo \"La ragazza di nome Giulio\" del 1970. Nel 1966 \u00e8 comparsa nel film \"Scusi, lei \u00e8 favorevole o contrario?\" di Alberto Sordi.\nNegli anni Settanta abitava in Via Amilcare Ponchielli, ad Albissola Marina, nel noto condominio chiamato \"Casa di vetro\". In quel periodo frequentava, a Milano, via Ercole Oldofredi, dove era la sede della Rusconi Libri che pubblicava le sue opere letterarie. Una sfruttata battuta era: \"Milena Milani a Milano\". Nel 1983 pubblica \"Io donna e gli altri\" (edito da Longanesi), una storia d'amore dedicata a un uomo che non ritorna e che la protagonista ricerca attraverso citt\u00e0 e paesaggi differenti.\nLott\u00f2 vanamente per salvare dalla demolizione l'ottocentesca stazione ferroviaria \"Letimbro\", cui era molto legata, avendoci abitato davanti da giovane prima di partire per gli studi universitari a Roma. Ricordava la stufa a legna della sala d'aspetto, col grande specchio, in cui vedeva riflesso il proprio viso di ragazza. Oltre che di letteratura, Milena Milani si \u00e8 anche occupata attivamente di pittura, lavorando dal 1946 al 1963 con Carlo Cardazzo alla Galleria del Naviglio di Milano; ha inoltre fatto parte della corrente artistica dello spazialismo dalla sua fondazione, con Lucio Fontana, e ha partecipato con opere e scritti alle esposizioni di gruppo di questo movimento.\nLa sua prima mostra personale ha avuto luogo nel 1965 alla Galleria l'Argentario di Trento e, nello stesso anno, al Circolo degli Artisti di Albissola Mare. Nel 1969 ha esposto alla Galleria Regis di Finale Ligure; nel 1969 alla Galleria Il Punto di Torino e alla Galleria del Centro di Vercelli; nel 1970 da \"Chez Venier\" a Cortina d'Ampezzo, alla Galleria Il Traghetto 2 di Venezia e alla Galleria La Fontana di Savona; nel 1971 alla Galleria Il Salotto di Genova e alla Galleria Zanini di Roma; nel 1972 alla Galleria d'arte Farsetti di Cortina d'Ampezzo, alla Galleria \"Bon \u00e0 tirer\" di Milano, alla Galleria Christian Stein di Torino, alla Galleria d'arte Cavour di Milano, alla Galleria dei Carbini di Varazze, alla Galleria de \"Il Giorno\" di Milano e allo Studio d'Arte Moderna SM 13 di Roma; nel 1973 alla Galleria Il Salotto di Como.\nEbbe molti corteggiatori, tra cui Alberto Moravia che per\u00f2 poi spos\u00f2 un'altra scrittrice, Elsa Morante. Ad Albissola Marina, in Via dell'Oratorio, fu collocata nel 1998 un'opera della Milani, l\"'Albero della memoria\" a cui sono attaccate tante foglie in legno su ciascuna delle quali \u00e8 inciso il nome di un artista locale scomparso. Dal 9 al 24 febbraio 2011 presso la Casa delle Letterature di Roma \u00e8 allestita un'importante mostra a lei dedicata comprendente edizioni originali dei suoi libri. Trascorse gli ultimi anni all'Hotel Garden in viale Faraggiana, ad Albissola Marina: dall'alto della terrazza sul tetto dell'albergo, la Milani poteva veder le rive del torrente Sansobbia, su cui ebbe le prime esperienze artistiche e amorose, nel 1930. Mor\u00ec nell'Ospedale \"San Paolo\" e volle essere inumata nel camposanto di Albissola."}
{"id": "2333724", "revid": "125918103", "url": "https://it.wikipedia.org/wiki?curid=2333724", "title": "Aimaro Monaco dei Corbizzi", "text": "Biografia.\nLa nobile famiglia Corbizzi era originaria di Fiesole in Toscana. Dal 1171 al 1177 fu \"magister\" e cancelliere del patriarca di Gerusalemme Amalrico di Nesle. In realt\u00e0, questo prelato di origine fiorentina si chiamava semplicemente \"Monachus\", il nome \"Aymarus\" e l'appartenenza alla famiglia dei Corbizzi sono invece da ritenersi delle aggiunte storicamante infondate.\nFu arcivescovo di Cesarea in Palestina dal 1181 fino al 1194, quando i canonici del Santo Sepolcro, che desideravano un patriarca residente in oriente, l'elessero patriarca di Gerusalemme dei Latini mettendo fine alla vacanza del seggio che durava dal 1191; Monaco conserv\u00f2 questa carica fino alla morte. Potrebbe aver mantenuto la carica di arcivescovo di Cesarea insieme a quella di patriarca di Gerusalemme dei Latini per tre anni, fino al 1197. Fu presente all'assedio di San Giovanni d'Acri del quale ci ha lasciato un racconto in un poema intitolato \"De expugnata Accone liber tetrastichus seu rithmus de expeditione ierosolimitana\"."}
{"id": "2333728", "revid": "1543377", "url": "https://it.wikipedia.org/wiki?curid=2333728", "title": "George Engelmann", "text": ""}
{"id": "2333730", "revid": "21880", "url": "https://it.wikipedia.org/wiki?curid=2333730", "title": "Specie di Erythronium", "text": ""}
{"id": "2333731", "revid": "767487", "url": "https://it.wikipedia.org/wiki?curid=2333731", "title": "Pambujan", "text": "Pambujan \u00e8 una municipalit\u00e0 di Quarta classe delle Filippine, situata nella Provincia di Northern Samar, nella regione di Visayas Orientale.\nPambujan \u00e8 formata da 26 baranggay:"}
{"id": "2333737", "revid": "599013", "url": "https://it.wikipedia.org/wiki?curid=2333737", "title": "John Best", "text": "Carriera.\nAla-centro del Tennessee Tech fu scelto dai New Jersey Nets come 36\u00aa scelta del draft NBA 1993.\nHa giocato anche in Eurolega con l'Alba Berlino."}
{"id": "2333742", "revid": "729019", "url": "https://it.wikipedia.org/wiki?curid=2333742", "title": "Rosario (Northern Samar)", "text": "Rosario \u00e8 una municipalit\u00e0 di Quinta classe delle Filippine, situata nella Provincia di Northern Samar, nella regione di Visayas Orientale.\nRosario \u00e8 formata da 11 baranggay:"}
{"id": "2333743", "revid": "287204", "url": "https://it.wikipedia.org/wiki?curid=2333743", "title": "Locomotiva DRG Gruppo 01", "text": "Il Baureihe 01 (abbr. BR 01) delle Deutsche Reichsbahn-Gesellschaft fu il primo gruppo standard di locomotive a vapore (\"Einheitsdampflokomotive\") per il servizio passeggeri costruite dopo la fusione di tutte le amministrazioni ferroviarie in un unico sistema gestito dallo Stato tedesco. Il rodiggio adottato fu il 2'C1', meglio noto come Pacific.\nL'idea della standardizzazione nacque per contenere i costi. Per esempio, se una BR 01, la cui fabbrica di costruzione era a Berlino, si guastava a Dresda, invece di inviare le parti necessarie da Berlino, e tenere quindi la locomotiva fuori servizio per un tempo maggiore, potevano essere usate le parti prodotte nella fabbrica locale, perch\u00e9 queste erano unificate per tutte le macchine e realizzate in ogni angolo della nazione.\nStoria.\nLe aziende AEG e Borsig, i principali costruttori delle 01, insieme a Berliner Maschinenbau Schwartzkopff, Henschel, Krupp e Lokomotivbau Hohenzollern consegnarono 231 esemplari tra il 1926 e il 1938, tutti destinati alla trazione dei treni viaggiatori veloci.\nIn principio le prime 10 unit\u00e0 furono costruite con un motore a due cilindri e ad espansione semplice per essere comparate con altre 10 strutturalmente identiche, salvo l'adozione di un motore a quattro cilindri e a doppia espansione, formanti il Gruppo 02. Venne quindi condotta un'intensa campagna di corse prova e di misurazioni, ma dopo un lungo e controverso dibattito la scelta cadde sul propulsore bicilindrico a semplice espansione, il quale era pi\u00f9 semplice da revisionare ma meno potente ed economico del quadricilindrico compound.\nLa prima 01 a prendere servizio non fu la 001, bens\u00ec la 008, preservata al Museo Ferroviario di Bochum-Dahlhausen. La massiccia produzione del Gruppo fu alquanto dilazionata, in primo luogo perch\u00e9 negli anni venti non vi erano abbastanza tratte capaci di sopportare un carico assiale di 20 tonnellate, in secondo luogo per l'assenza di piattaforme girevoli di diametro sufficiente. Solo a partire dai primi anni trenta esse divennero la punta di diamante delle \"velociste\" DRG. Dal 1938 tutte e 231 le unit\u00e0 erano finalmente disponibili per i prestigiosi servizi rapidi. Altre 10 macchine si aggiunsero dal 1937 al 1942 come risultato della conversione delle 02 da quadricilindriche a bicilindriche. Le limitazioni delle linee portarono alla realizzazione dei 298 esemplari del Gruppo 03, dotate di un peso per asse di 18 tonnellate. Nel 1939, infine, vide la luce l'evoluzione della 01, ovvero la tricilindrica 01.10.\nComplessivamente furono consegnate cinque serie di locomotive, ognuna con lievi differenze dalle altre: 01 001-010 (1926), 01 012-076 (1927-28), 01 077-101 (1930-31), 01 102-190 (1934-1936) e 01 191-232 (1937-1938).\nAnche negli anni trenta l'impiego del Gruppo 01 rimase limitato sempre a causa delle poche tratte debitamente armate, nella fattispecie quelle che da Berlino conducevano verso Anhalt, Lehrte e Amburgo. Nei tratti urbani della capitale si dovette provvedere al rinforzo preventivo degli archi dei viadotti. Le prime 90 unit\u00e0 furono assegnate, fino al 1930, ai depositi di Essen, Norimberga, Erfurt P., Berlin Ahb, Hamm, Magdeburgo Hbf, Kassel, Hannover, Amburgo Altona e Offenburg. A partire dal 1931 si stabilirono anche a Frankfurt (M) 1, Berlin Leb, Braunschweig, Berlin Pog, Schneidem\u00fchl (l'odierna Pi\u0142a, in Polonia), K\u00f6nigsberg (l'odierna Kaliningrad, in Russia), Gottinga P., Paderborn, Dresden Alt, Breslau (l'odierna Breslavia in Polonia), Colonia Deutzerfeld, Hof e Halle.\nIn origine la velocit\u00e0 era limitata a 120\u00a0km/h e per portarla ai 130\u00a0km/h di progetto, le ruote portanti da 850\u00a0mm di diametro furono cambiate con altre da 1000\u00a0mm dall'unit\u00e0 102 in avanti e lo sforzo frenante fu incrementato applicando i ceppi ad entrambi i fianchi degli assi accoppiati nonch\u00e9 a un lato delle ruote del carrello posteriore. Le pompe dell'aria e di alimentazione furono collocate nelle intercapedini tra la camera a fumo e i vistosi parafumo \"Wagner\" montati dall'unit\u00e0 077 in poi (a quelle precedenti furono sostituiti in seguito). Questo rese molto pi\u00f9 difficile la loro manutenzione, dato che sulle altre \"Einheitsloks\" erano fissate nella zona centrale del rotabile. Negli anni seguenti la seconda guerra mondiale, Deutsche Bundesbahn mise dei parafumo pi\u00f9 piccoli di tipo \"Witte\" e spost\u00f2 le pompe in zona centrale, stavolta sui camminamenti, mentre Deutsche Reichsbahn della Repubblica Democratica Tedesca, dal canto loro, non presero in considerazione alcun tentativo di corpose modifiche alla ripartizione dei carichi, solo negli ultimi anni di esercizio si cominciarono a vedere, apparentemente, delle lievi migliorie.\nSempre dalla terza serie (01 077 e seguenti), le caldaie furono consegnate con un fascio tubiero pi\u00f9 lungo, con conseguente contrazione del focolare. Tutte le macchine avevano, in origine, la porta della camera a fumo con la sola chiusura centrale. Infine, le prime 10 unit\u00e0 furono consegnate con l'illuminazione ad olio, tutte le altre ebbero i fari elettrici alimentati da una turbodinamo e, solo le ultime serie di queste, anche il fanale centrale.\nI tender in dotazione erano di tipo 2'2 T 30, 2'2' T 32 oppure 2'2' T 34. La carbonaia poteva ospitare 10 tonnellate di antracite, mentre il cassone dell'acqua aveva una capienza, rispettivamente, di 30, 32 e 34 metri cubi. I primi 10 esemplari furono accompagnati dai corti 2'2 T 30, perch\u00e9 non vi erano piattaforme girevoli abbastanza grandi. In seguito questi tender furono impiegati solo se strettamente necessario, come ad esempio sui servizi transfrontalieri con i Paesi Bassi. Dalla seconda serie le 01 furono fornite del modello 2'2' T 32 in lamiera chiodata. Quelli in lamiera saldata, di tipo 2'2' T 34, apparvero solo come risultato di scambi con altre macchine di altri gruppi (principalmente con l'allora nuovo Gruppo 44). Questi ultimi sarebbero stati, praticamente, gli unici usati durante e dopo la Seconda guerra mondiale, vista la loro maggiore capacit\u00e0 d'acqua.\nSotto le DB il Gruppo 01 termin\u00f2 la carriera nel 1973. Nella Deutsche Reichsbahn invece vennero impiegate fino ai primi anni ottanta, prevalentemente allo stato di origine e con gli ampi parafumo \"Wagner\". Leggendari divennero i suoi ultimi treni diretti sulla relazione Berlino-Dresda effettuati fino all'autunno del 1977. Solo l'arrivo delle imponenti locomotive diesel gruppo 132 di costruzione sovietica riusc\u00ec a scacciare definitivamente le 01 da ogni turno regolare della Repubblica Democratica Tedesca dopo quasi cinquant'anni di onorato servizio.\nTrasformazioni.\nDal 1950 al 1957 (DB).\nNella Germania Ovest, tra il 1950 e il 1951 Deutsche Bundesbahn ha modificato le 01 042, 046, 112, 154 e 192, equipaggiandole con un miscelatore-preriscaldatore \"Hienl\" realizzato da Henschel e alimentato da una turbopompa. Furono inoltre aggiunte delle camere di combustione in caldaia e rimossi i parafumo originali a favore dei pi\u00f9 piccoli \"Witte\". Quattro di queste cinque macchine rimasero in servizio fino al 1968.\nDal 1957 al 1961 (Nuova caldaia DB).\nA partire dal 1957 Deutsche Bundesbahn ha riqualificato ulteriori 50 rotabili, nei quali venne installata una nuova caldaia pi\u00f9 performante, la stessa in dotazione alle 01.10. Tale locomotive inoltre beneficiarono di un nuovo miscelatore-preriscaldatore installato in camera a fumo e di nuovi cuscinetti a sfere al fine di ridurre l'attrito. Altre modifiche riguardarono il blocco cilindri, il fumaiolo accorciato, la porta frontale e il telaio, cos\u00ec come l'aggiunta di un secondo duomo, conferendo alla locomotiva un aspetto esteriore diverso.\nDR Gruppo 01.05 \"Rekolok\".\nNella Germania Est dal 1962 le officine riparazioni DR (\"Reichsbahnausbesserungswerk\") di Meiningen trasformarono 35 locomotive del Gruppo 01 sotto la supervisione del \"VES-M Halle\". Come nel caso della Deutsche Bundesbahn, l'amministrazione scelse solo le unit\u00e0 con i freni potenziati (102 e seguenti). Tutte queste locomotive furono dotate dei parafumo \"Witte\" con le superfici rastremate, una nuova cabina di guida e una nuova caldaia, quest'ultima collocata sul telaio pi\u00f9 in alto rispetto all'originale. Detta caldaia aveva inoltre una sola camera di combustione, un miscelatore-preriscaldatore e una carenatura integrale sulla parte superiore.\nLa locomotive dopo la ricostruzione ricevettero una nuova numerazione a partire da 0501, da cui la denominazione della serie.\nA partire dalla locomotiva numero 01 519, in tutte le locomotive l'alimentazione delle caldaie \u00e8 stata convertita da carbone a nafta. Nel tender di 13,5 m\u00b3 veniva trasportata la nafta. all fine, tranne che per le sette locomotive del deposito della stazione di Berlin Ostbahnhof tutte le altre locomotive sono state successivamente adattate con la combustione principale a nafta. \nNel 1970 le locomotive che non ricevettero la riconversione dell'alimentazione delle caldaie da carbone a nafta, ricevettero una nuova numerazione aumentata di 1000, con le prime due cifre da 05 a 15. Nel corso della crisi petrolifera degli anni settanta tutte le locomotive alimentate a nafta furono ritirate e richiamate in servizio quelle alimentate a carbone. Alcune delle locomotive convertite con l'alimentazione delle caldaie da carbone a nafta, vennero nuovamente riconvertite con alimentazione a carbonee e queste locomotive vennero rinumerate: la locomotiva 01 0531-2, riconvertita nel 1984 \u00e8 stata rinumerata 01 1531-1."}
{"id": "2333752", "revid": "1718925", "url": "https://it.wikipedia.org/wiki?curid=2333752", "title": "Michele Centonze", "text": "Biografia.\nNegli anni '70 con i fratelli Marco Sabiu alle tastiere e David Sabiu alla batteria (Michele Centonze al basso e alla voce) forma gli MMD, gruppo di rock progressivo forlivese.\nL'inizio del percorso artistico da solista di Michele Centonze risale all'inizio degli anni ottanta. Suona, canta e sperimenta con gli MMD (acronimo dei tre componenti, Marco, Michele e David) e riarrangiando alcuni brani di artisti in voga negli anni '80 (come Sandy Marton, Tracy Spencer e Celeste Johnson) riesce a farsi notare da Claudio Cecchetto che gli propone di collaborare al primo progetto artistico di Jovanotti.\nDa qui nasce il sodalizio che vede Michele Centonze come produttore, coautore e chitarrista dei pezzi di Jovanotti dal 1986 al 2000. Primo successo scritto da Michele Centonze per Jovanotti \u00e8 il singolo \"Gimme Five\". \n\u00c8 noto per aver curato l'arrangiamento della musica di sottofondo di \"Siamo fatti cos\u00ec\". .\nCinema.\nDal 1993 inizia la collaborazione con \"Buena Vista International (Walt Disney)\" in qualit\u00e0 di Direttore Musicale e responsabile dei doppiaggi dei pezzi musicali dei Cartoni Disney per l'Italia, tra i quali troviamo \"Il re leone\" (ha scritto il brano \"Il cerchio della vita\" insieme a Luciano Ligabue nell'interpretazione di Ivana Spagna), \"Il Gobbo di Notre Dame\", \"Pocahontas\", \"Mulan\", \"Hercules\", \"Toy Story - Il mondo dei giocattoli\" ed il sequel \"Toy Story 2 - Woody e Buzz alla riscossa\", \"Tarzan\" ed altri.\nPer questi film ha scritto in lingua italiana i testi e ha curato i doppiaggi per svariati artisti, tra cui Elton John, Alan Menken, Howard Ashman, Tim Rice, Phil Collins, Randy Newman. In particolare per \"Hercules\", ha ottenuto il \"Grammy\" per il migliore adattamento internazionale fra 44 paesi.\nEventi.\nLa collaborazione con il Maestro Luciano Pavarotti ha inizio nel 1998 con la produzione artistica degli eventi Pavarotti &amp; Friends per i quali si occupa della scelta del casting, dei pezzi, degli adattamenti per i duetti e arrangiamenti per artisti e orchestra oltre che alla registrazione degli show e al coordinamento con la televisione. Alcuni fra gli artisti con i quali ha lavorato: U2, Stevie Wonder, Mariah Carey, Gloria Estefan, Joe Cocker, BB King, Lionel Richie, James Brown, Lou Reed, Sting, C\u00e9line Dion, Jon Bon Jovi, Spice Girls, George Michael, Eurythmics, Anastacia, George Benson, Tom Jones, Barry White, Natalie Cole, Andrea Bocelli, Eric Clapton, Queen, ecc.\n- Co-Produzione del \"Tour Eros Ramazzotti / Pino Daniele &amp; Jovanotti' - 1994\"\n- Produzione del tour multisensoriale di Jovanotti \"\"Capo Horn\" - 1999\"\n- Produzione del concerto di Jovanotti a Palermo \"\"Millennium\" La Notte del 2000\" Evento acquistato da Bibi Ballandi e trasmesso su RAI 1 in diretta TV.\n- Produzione musicale e direzione d'orchestra dell'evento \"Cerimonie Olimpiche di Salt Lake City\" per il segmento relativo alla presentazione di Torino 2006 - 2002\n- Produzione artistica/musicale delle cerimonie di apertura e di chiusura dei XX Giochi olimpici invernali di Torino, per i quali Michele Centonze compone la colonna sonora originale per entrambi gli eventi.\n- Produzione Musicale dello show \"Salute Petra\" tenutosi a Petra in Giordania in onore al Maestro Luciano Pavarotti - 2008\nAltre.\nNel 1996 crea una societ\u00e0 multimediale di nome Ideadrome per sperimentare con Jovanotti il primo CD multimediale \"TAMBURO\" che lo vede impegnato dopo qualche anno nella produzione del primo CD ufficiale dell\"\"' per poi evolvere con creazioni e progettazioni di impianti audio/video, gi\u00e0 installati nei \"Ferrari Store\" di Maranello, di Roma, al \"Disney Store\" di Bologna ecc."}
{"id": "2333763", "revid": "288070", "url": "https://it.wikipedia.org/wiki?curid=2333763", "title": "BR 01", "text": ""}
{"id": "2333764", "revid": "767487", "url": "https://it.wikipedia.org/wiki?curid=2333764", "title": "San Antonio (Northern Samar)", "text": "San Antonio \u00e8 una municipalit\u00e0 di Quinta classe delle Filippine, situata nella Provincia di Northern Samar, nella regione di Visayas Orientale.\nSan Antonio \u00e8 formata da 10 baranggay:"}
{"id": "2333765", "revid": "260676", "url": "https://it.wikipedia.org/wiki?curid=2333765", "title": "Renault R29", "text": "La Renault R29 \u00e8 una vettura di Formula 1, con cui la scuderia francese affronta il campionato 2009. \u00c8 stata presentata all'Aut\u00f3dromo Internacional do Algarve il 19 gennaio 2009.\nTest.\nI test iniziali sono stati condotti sul circuito portoghese assieme alle scuderie Williams, McLaren, Toyota e Toro Rosso dal 19 al 22 gennaio. Nelson Piquet Jr. ha compiuto il lavoro nei primi due giorni, sostituito da Fernando Alonso negli ultimi due.\nLivrea.\nLa vettura presenta una livrea gialla e arancione. L'ING Group rimane lo sponsor principale della vettura, come nel 2008. La compagnia petrolifera francese Elf Aquitaine \u00e8 stata rimpiazzata dalla societ\u00e0 collegata Total S.A., comportando una colorazione rossa sugli alettoni. Rimane un logo Elf sul cofano motore.\nIn seguito alla condanna espressa dal Consiglio Mondiale della FIA in merito al \"Crashgate\" i due principali \"sponsor\" della scuderia francese, ING Direct e Mutua Madrile\u00f1a, decidono di chiudere il loro rapporto di sponsorizzazione dal Gran Premio di Singapore senza attendere la fine del campionato. Da notare che le vetture erano state spedite a Singapore ancora con gli adesivi degli sponsor attaccati. La Renault allora ha portato in extremis dei grandi adesivi sostitutivi da mettere nella zona alta del telaio, nelle pance, nell'alettone anteriore e posteriore, in modo da coprire le scritte degli sponsor. In seguito, dal Gran Premio del Giappone vengono rimosse anche le bande giallo-arancioni che richiamavano i colori del gruppo ING, mentre la scritta Renault sull'alettone posteriore viene sostituita da un adesivo della Total.\nStagione 2009.\nLa vettura non si presenta particolarmente competitiva nei primi appuntamenti stagionali.\nIl 15 aprile la FIA rigetta il ricorso contro le soluzioni tecniche adottate da Toyota (oltre che da Williams e Brawn GP). Le classifiche del Gran Premio della Malesia e di quello d'Australia vengono cos\u00ec definitivamente confermate.\nIn seguito a tale decisione la Renault introduce un diffusore modificato sulla R29, a partire dal Gran Premio di Cina, gara in cui Alonso \u00e8 capace di partire dalla prima fila. Dopo alcuni gran premi sottotono la R29, con Fernando Alonso conquista il \"giro pi\u00f9 veloce\" nel Gran Premio di Germania, il primo per la casa francese dal Gran Premio del Giappone 2006.\nNel successivo Gran Premio d'Ungheria Fernando Alonso conquista la \"pole\", pur nel caos prodotto dal malfunzionamento del sistema di rilevamento dei tempi che non consente agli spettatori e ai piloti di comprendere immediatamente la griglia. \u00c8 la prima \"pole\" per la Renault dal Gran Premio di Cina 2006, \"pole\" ottenuta anche allora dal pilota asturiano. In gara, al momento del primo \"pit stop\" i meccanici montano male la ruota anteriore destra sulla vettura di Alonso, tanto che nel corso del giro seguente lo spagnolo perde lo pneumatico. Per tale incidente la FIA decide di sospendere la Renault per il gran premio successivo. Nell'appello, discusso il 17 agosto, la Renault viene riammessa pur dovendo pagare una multa di 50.000 dollari.\nDopo il Gran Premio d'Ungheria la Renault annuncia anche che non utilizzer\u00e0 pi\u00f9 Nelson Piquet Jr. quale pilota titolare, a causa dei suoi scarsi risultati (0 punti conquistati). Al suo posto viene indicato l'esordiente Romain Grosjean, che per\u00f2 a causa della mancanza di test e di competitivit\u00e0 della vettura, non otterr\u00e0 alcun risultato di rilievo.\nNel Gran Premio di Singapore, Fernando Alonso conquista il primo e unico podio della stagione, ottenendo anche il giro pi\u00f9 veloce, mentre negli ultimi 3 gp la vettura non otterr\u00e0 ulteriori piazzamenti a punti. La scuderia si piazza all'ottavo posto in classifica costruttori con 26 punti, tutti conquistati da Alonso."}
{"id": "2333766", "revid": "287204", "url": "https://it.wikipedia.org/wiki?curid=2333766", "title": "Shorts (disambigua)", "text": ""}
{"id": "2333767", "revid": "1437722", "url": "https://it.wikipedia.org/wiki?curid=2333767", "title": "Ali e radici (Eros Ramazzotti)", "text": "Ali e radici \u00e8 l'undicesimo album di inediti del cantautore italiano Eros Ramazzotti, pubblicato il 22 maggio 2009.\n\u00c8 stato anticipato dal brano \"Parla con me\", trasmesso in radio a scopo promozionale. In totale ha venduto circa un milione di copie nel mondo. ed \u00e8 stato il terzo pi\u00f9 venduto nel 2009 in Italia.\nDescrizione.\nL'album, pubblicato a 4 anni di distanza dall'ultimo disco di inediti \"Calma apparente\" (2005) e a 2 anni dalla raccolta \"e\u00b2\" (2007), \u00e8 un disco composto da 11 nuove canzoni, tra le quali non figura alcun duetto.\nAlcune canzoni del disco affrontano il tema dell'amore, come \"Bucaneve\", \"L'orizzonte\" e \"Controvento\".\nTuttavia \"Ali e radici\", a differenza dei precedenti lavori di Ramazzotti, dedica all'amore solo uno spazio minoritario: il cantautore, come da lui stesso dichiarato, ha voluto concentrarsi soprattutto sulle tematiche sociali, sull'amicizia e sull'ambiente.\nIn particolare, il singolo di lancio del disco, \"Parla con me\", affronta lo stesso tema del brano che lo rese celebre, \"Terra promessa\". Ramazzotti ha affermato che il brano, indirizzato alle nuove generazioni, \u00e8 uno stimolo ad aprirsi, un incitamento a non tenersi tutto dentro e a non abusare delle nuove tecnologie, che a giudizio del cantautore possono raffreddare i rapporti interpersonali. \"Parla con me\" \u00e8 perci\u00f2 un tentativo di aprire un dialogo che possa aiutare i giovani di oggi a ritrovare l'orientamento e a superare il disagio dovuto ad una realt\u00e0 che appare senza futuro e nella quale \u00e8 difficile individuare degli ideali in cui credere.\nIl brano \"Nessuno escluso\" \u00e8 una riflessione di fronte a una realt\u00e0 diversa da quella che ognuno desidera e un invito rivolto a tutti, affinch\u00e9 ciascuno si assuma almeno una parte della colpa. In \"Non possiamo chiudere gli occhi\" Ramazzotti analizza la realt\u00e0 che ci circonda: in un'intervista il cantautore ha paragonato il suo ruolo in questo brano a quello di un pittore che coglie tutte le sfumature della realt\u00e0. Inoltre il brano \u00e8 un invito a non ignorare la violenza che colpisce l'ambiente, le donne e i bambini, un monito affinch\u00e9 si intervenga di fronte ai problemi della nostra societ\u00e0.\nL'amicizia \u00e8 il tema sul quale si basa \"Affetti personali\", mentre la vita \u00e8 al centro delle due tracce \"Appunti e note\", brano in cui il tema viene affrontato usando come metafora la professione di cantautore, e \"Il cammino\", canzone ispirata ad un aforisma di Pablo Neruda, che vuole spingere l'ascoltatore a non arrendersi di fronte alle difficolt\u00e0 incontrate.\nLe musiche, definite da alcuni critici \"secondarie\" rispetto ai testi, variano dalle ballate romantiche all'elettro-rock di \"Non possiamo chiudere gli occhi\", passando attraverso il rock sinfonico di \"Bucaneve\" e l'orchestrale \"Nessuno escluso\". Nonostante queste influenze, l'album rimane nelle musiche un tipico disco di Eros Ramazzotti.\nTracce.\nEdizione in italiano.\nIl disco \u00e8 costituito da 11 tracce,\nalle quali si aggiunge la bonus track \"Linda e il mare\", disponibile solamente nella versione del disco scaricabile tramite iTunes.\nEdizione in spagnolo.\nL'album viene pubblicato anche in lingua spagnola, con il titolo \"Alas y ra\u00edces\". Gli adattamenti dei testi sono tutti a cura di Mila Ortiz.\nClassifiche.\nL'album ha ottenuto un ottimo successo commerciale, arrivando alla prima posizione in Italia per 6 settimane rimanendo in classifica 72 settimane, in Svizzera per 4 settimane rimanendo in classifica 30 settimane, in Argentina, Croazia e Grecia e raggiungendo la Top 10 in molti altri Paesi europei rimanendo in classifica in Vallonia 27 settimane, in Francia e Paesi Bassi 23, nelle Fiandre 21 e in Germania 17. In Italia l'album ha raggiunto il triplo disco di platino, equivalente a 210.000 copie, grazie alle sole prenotazioni, ed \u00e8 stato poi certificato quadruplo disco di platino dalla Federazione Industria Musicale Italiana. In Italia ha venduto circa 350\u00a0000 copie.\nIn seguito l'album ha raggiunto il milione di copie vendute a livello mondiale."}
{"id": "2333771", "revid": "1543377", "url": "https://it.wikipedia.org/wiki?curid=2333771", "title": "Nikita (singolo)", "text": "Nikita \u00e8 un brano scritto ed interpretato dall'artista britannico Elton John; il testo \u00e8 di Bernie Taupin.\nStruttura del brano.\nProveniente dall'album del 1985 \"Ice on Fire\", si caratterizza come una canzone pop; presenta David Paton al basso, Dave Mattacks alla batteria e Nik Kershaw alla chitarra elettrica. Ai sintetizzatori troviamo sia Fred Mandel che Elton; la rockstar, oltre che al pianoforte, si cimenta anche nei cori insieme a Davey Johnstone e George Michael.\nSignificato del testo.\nIl testo di Bernie parla di un uomo innamorato di una guardia di frontiera (chiamata per l'appunto \"Nikita\") proveniente dalla Repubblica Democratica Tedesca; egli non pu\u00f2 incontrarla perch\u00e9 non \u00e8 tollerato nel Paese (la storia si svolge nell'ambito della Guerra Fredda). Il videoclip della canzone fu diretto da Ken Russell e il ruolo della donna soldato fu interpretato da Anya Major. Russell, in un primo momento, non si rese conto del fatto che \"Nikita\" fosse un nome maschile in Russia (basti pensare a Nikita Krusciov); la canzone pu\u00f2 perci\u00f2 essere considerata anche da un punto di vista omosessuale.\nIl grande successo.\n\"Nikita\" \u00e8 uno dei brani pi\u00f9 famosi di Elton: distribuita come singolo il 29 ottobre del 1985 nel Regno Unito e nel febbraio del 1986 negli Stati Uniti, ebbe un grandioso successo in buona parte dell'Europa, raggiungendo una terza posizione, una #1 in Germania, Paesi Bassi, Svizzera e Irlanda e una #2 in Norvegia. Negli Stati Uniti, essa consegu\u00ec una #7, mentre in Nuova Zelanda si posizion\u00f2 al primo posto. Infine, il regista Luc Besson fu ispirato proprio da questo brano per la realizzazione del film \"Nikita\"."}
{"id": "2333772", "revid": "729019", "url": "https://it.wikipedia.org/wiki?curid=2333772", "title": "San Isidro (Northern Samar)", "text": "San Isidro \u00e8 una municipalit\u00e0 di Quarta classe delle Filippine, situata nella Provincia di Northern Samar, nella regione di Visayas Orientale.\nSan Isidro \u00e8 formata da 14 baranggay:"}
{"id": "2333775", "revid": "287204", "url": "https://it.wikipedia.org/wiki?curid=2333775", "title": "Lepus granatensis", "text": "La lepre iberica o lepre di Granada (\"Lepus granatensis\" Rosenhauer, 1856) \u00e8 un mammifero lagomorfo della famiglia dei Leporidi.\nPer lungo tempo considerata una sottospecie di \"Lepus capensis\" (\"Lepus capensis granatensis\"), in base a recenti studi la lepre iberica presenterebbe invece maggiori affinit\u00e0 con le specie eurasiatiche del sottogenere \"Eulagos\".\nDistribuzione.\nCon tre sottospecie (\"Lepus granatensis gallaecius\", \"Lepus granatensis granatensis\" e \"Lepus granatensis solisi\"), la lepre iberica \u00e8 distribuita in Spagna centro-meridionale, Portogallo (sottospecie nominale), Galizia (sottospecie \"gallaecius\") e sull'isola di Maiorca (sottospecie \"solisi\", probabilmente estinta). Sono inoltre stati fatti tentativi di introdurre la specie in Francia meridionale ed in Corsica, generalmente falliti, anche se una piccola popolazione resiste nell'area di Perpignano.\nDescrizione.\nDimensioni.\nMisura fino a 45\u00a0cm di lunghezza, per un peso che non supera mai i 2,5\u00a0kg. La coda, piuttosto lunga, pu\u00f2 misurare fino a 12\u00a0cm.\nAspetto.\nIl pelo \u00e8 bruno-arancio su fianchi, petto e lati della testa, mentre il dorso assume sfumature grigio-verdastre con brizzolature nere ed il ventre \u00e8 biancastro: anche la punta del muso ed un anello perioculare sono bianchi.\nIl corpo \u00e8 slanciato e minuto, con zampe esili e grossa testa, sormontata da orecchie molto grandi, di colore scuro sia nella parte interna glabra, che su quella esterna ricoperta di pelo.\nBiologia.\nSi tratta di animali perlopi\u00f9 notturni, che preferiscono vivere da soli all'infuori del periodo degli accoppiamenti. Estremamente caute, le lepri iberiche reagiscono al primo segnale di pericolo dandosi alla fuga con un caratteristico percorso zigzagante, aiutate in questo dalle forti zampe che le rendono delle ottime corritrici e, all'occorrenza, anche eccellenti saltatrici.\nAlimentazione.\nLa lepre iberica \u00e8 un animale essenzialmente erbivoro, che si nutre di erbe, foglie e germogli, mangiando di tanto in tanto anche frutta, fiori ed altro materiale di origine vegetale.\nCome tutti i lagomorfi, anche la lepre iberica pratica la coprofagia, allo scopo di assorbire la maggiore quantit\u00e0 possibile di nutrimento dal proprio cibo, molto fibroso e ricco di cellulosa, assai difficile da scindere in zuccheri metabolizzabili.\nRiproduzione.\nLa riproduzione della lepre iberica \u00e8 molto simile a quella della congenere ed affine lepre comune (\"Lepus europaeus\"), rispetto alla quale tuttavia la lepre iberica \u00e8 meno prolifica."}
{"id": "2333776", "revid": "466539", "url": "https://it.wikipedia.org/wiki?curid=2333776", "title": "Dornier Do 11", "text": "Il Dornier Do 11, o Dornier Do F nella designazione aziendale pre-RLM, era un bombardiere medio bimotore ad ala alta prodotto dall'azienda tedesca Dornier-Metallbauten GmbH negli anni trenta ed impiegato dalla Luftwaffe nel periodo antecedente all'inizio della seconda guerra mondiale anche nei ruolo di addestratore.\nStoria del progetto.\nNel 1931 il Reichsverkehrsministerium (RVM), l'allora ministero dei trasporti della Repubblica di Weimar, espresse la necessit\u00e0 di valutare un nuovo velivolo da trasporto da fornire alla neofondata compagnia di bandiera Deutsche LuftHansa (DLH) che con la Deutsche Reichsbahn (DB), la compagnia ferroviaria nazionale, intendevano rafforzare le rotte di comunicazione aerea attraverso il paese.\nLe specifiche emesse, ufficialmente relative ad un velivolo destinato all'aviazione civile, in realt\u00e0 celavano l'esigenza da parte del Reichswehrministerium, il ministero della difesa tedesco del periodo, di poter sviluppare segretamente un modello facilmente trasformabile in un bombardiere al fine di ricostituire l'aeronautica militare tedesca, la futura Luftwaffe, ancora fortemente penalizzata dalle clausole imposte alla fine della prima guerra mondiale dal trattato di Versailles del 1919.\nA tale scopo venne contattata la Dornier-Metallbauten che inizi\u00f2 lo sviluppo di un nuovo modello adatto allo scopo identificato come Do F (o Typ F) e basandosi sull'esperienza acquisita nella costruzione del precedente Do Y (o Typ Y), modello da bombardamento sviluppato per il mercato estero."}
{"id": "2333778", "revid": "80339", "url": "https://it.wikipedia.org/wiki?curid=2333778", "title": "Bucci", "text": ""}
{"id": "2333779", "revid": "61051", "url": "https://it.wikipedia.org/wiki?curid=2333779", "title": "Dornier Do F", "text": ""}
{"id": "2333780", "revid": "1371684", "url": "https://it.wikipedia.org/wiki?curid=2333780", "title": "Amstel Gold Race 2009", "text": "L'Amstel Gold Race 2009, quarantaquattresima edizione della corsa e valevole come quinta prova del Calendario mondiale UCI 2009, si svolse il 19 aprile 2009 su un percorso di 258,6 km da Maastricht alla collina del Cauberg nel comune di Valkenburg aan de Geul. La corsa venne vinta dal russo Sergej Ivanov, che batt\u00e9 sullo strappo finale del Cauberg l'olandese Karsten Kroon, mentre staccato di pochi secondi arriv\u00f2 l'altro olandese Robert Gesink; i tre evasero dal gruppo dei migliori a poco meno di 10 km dall'arrivo, dopo lo strappo del Keutenberg, e accumularono fino a 20 secondi di vantaggio, ridottisi a poco meno di 10 prima della salita finale.\nResoconto degli eventi.\nDiversi tentativi di fuga caratterizzarono la corsa, ma furono tutti infruttuosi. A 10\u00a0km dal traguardo fu l'olandese Robert Gesink a lanciare l'attacco decisivo, raggiunto poi da Sergej Ivanov e dal compatriota Karsten Kroon. Il trio si present\u00f2 a Valkenburg aan de Geul con qualche secondi di vantaggio su gruppo tirato dalla Silence-Lotto di Philippe Gilbert. Il Cauberg, l'ultima ascesa della corsa vide la vittoria del russo Ivanov, che riusc\u00ec a staccare Gesink e resistette allo sprint di Kroon."}
{"id": "2333781", "revid": "154893", "url": "https://it.wikipedia.org/wiki?curid=2333781", "title": "Bermuda (costume da bagno)", "text": ""}
{"id": "2333782", "revid": "339392", "url": "https://it.wikipedia.org/wiki?curid=2333782", "title": "Aviazione navale (Argentina)", "text": ""}
{"id": "2333784", "revid": "149727", "url": "https://it.wikipedia.org/wiki?curid=2333784", "title": "Ferrovia Caltanissetta-Agrigento", "text": ""}
{"id": "2333785", "revid": "339392", "url": "https://it.wikipedia.org/wiki?curid=2333785", "title": "Argentine Naval Aviation", "text": ""}
{"id": "2333787", "revid": "767487", "url": "https://it.wikipedia.org/wiki?curid=2333787", "title": "San Jose (Northern Samar)", "text": "San Jose \u00e8 una municipalit\u00e0 di Quinta classe delle Filippine, situata nella Provincia di Northern Samar, nella regione di Visayas Orientale.\nSan Jose \u00e8 formata da 16 baranggay:"}
{"id": "2333794", "revid": "767487", "url": "https://it.wikipedia.org/wiki?curid=2333794", "title": "Enomao di Gadara", "text": "Biografia.\nSi conosce pochissimo della vita di Enomao. Secondo il \"Chronicon\" di San Girolamo, Enomao \u00e8 classificato assieme a Plutarco, Sesto di Cheronea ed Agatobulo fra i filosofi principali che fiorirono nel terzo anno del regno di Adriano (119 d.C.). &lt;br&gt;Per il resto, sappiamo che nacque a Gadara, che fin dai due secoli precedenti si era connotata come un centro di cultura, ospitando epicurei come Filodemo e cinici come Menippo o Meleagro di Gadara, a cui Enomao si ispira.\nOpere.\nDi lui ci sono pervenuti due lunghi frammenti, conservati da Eusebio, dell'opera \"Smascheramento dei ciarlatani\" (in lingua greca: \"\u039a\u03b1\u03c4\u03b1 \u03c4\u03c9\u0302\u03bd \u03c7\u03c1\u03b7\u03c3\u03c4\u03b7\u03c1\u03af\u03c9\u03bd, o \u0393\u03bf\u03ae\u03c4\u03c9\u03bd \u03a6\u03c9\u03c1\u03ac\", in lingua latina: \"Detectio Praestigiatorum\"), una satira molto violenta contro gli oracoli. L'attacco contro la superstizione legata ai responsi oracolari, portato avanti con dovizia di particolari e un'argomentazione per assurdo, si basava sul concetto di libero arbitrio, che dagli oracoli verrebbe negato. &lt;br&gt;L'imperatore Flavio Claudio Giuliano lo accus\u00f2, proprio per questo, di empiet\u00e0, altres\u00ec citando il fatto che, alla maniera del fondatore cinico, Diogene, avesse scritto tragedie.\nSecondo Suda, altre opere di Enomao di Gadara, di cui non resta nulla, erano un \u03a0\u03b5\u03c1\u03af \u039a\u03c1\u03ac\u03c4\u03b7\u03c4\u03bf\u03c2, \u0394\u03b9\u03bf\u03b3\u03ad\u03bd\u03bf\u03c5\u03c2 \u03ba\u03b1\u03b9 \u03ac\u03bb\u03bb\u03c9\u03bd \u03ba\u03c5\u03bd\u03b9\u03ba\u03ce\u03bd (\"Sulla dottrina cinica\"), forse una storia di tipo dossografico e un trattato \u03a0\u03b5\u03c1\u03af \u03c4\u03b7\u03c2 \u039f\u03bc\u03ae\u03c1\u03bf\u03c5 \u03c6\u03b9\u03bb\u03bf\u03c3\u03bf\u03c6\u03af\u03b1\u03c2 (\"Sulla filosofia di Omero\"), che riprendeva l'interesse, tipico dei cinici fin da Antistene, per l'interpretazione allegorico-morale dei poemi omerici."}
{"id": "2333795", "revid": "767487", "url": "https://it.wikipedia.org/wiki?curid=2333795", "title": "San Roque (Northern Samar)", "text": "San Roque \u00e8 una municipalit\u00e0 di Quinta classe delle Filippine, situata nella Provincia di Northern Samar, nella regione di Visayas Orientale.\nSan Roque \u00e8 formata da 16 baranggay:"}
{"id": "2333796", "revid": "124413181", "url": "https://it.wikipedia.org/wiki?curid=2333796", "title": "Sta passando novembre", "text": "Sta passando novembre \u00e8 un brano musicale scritto da Eros Ramazzotti, pubblicato come singolo nel 2005. Ripubblicato nel 2007 in spagnolo duettata Esta Pasando Noviembre (Featuring Amaia From La Oreja De Van Gogh.\nIl video.\nIl video di \"Sta passando novembre\" ha un'ambientazione animata: il protagonista \u00e8 un uomo che viaggia per raggiungere una montagna (probabilmente l'Everest) per lanciare il suo pegno d'amore nel cielo: un cuore custodito in una gabbia d'oro che prende il volo con un paio di ali."}
{"id": "2333799", "revid": "599013", "url": "https://it.wikipedia.org/wiki?curid=2333799", "title": "Jos\u00e9 del Castillo", "text": "Carriera.\nClub.\nJos\u00e9 \"Pepe\" Del Castillo \u00e8 stato un calciatore formato nelle giovanili del Centro Ique\u00f1o, squadra con la quale ha debuttato in prima divisione nel 1960. Giocatore elegante, riusciva a giocare in tutte e cinque le posizioni dell'attacco. Nel 1961 pass\u00f2 alla squadra del Sporting Cristal per far parte di questa grande promozione di giocatori celesti. Nonostante la sua bassa statura, aveva una notevole presenza in campo. Vinse 4 scudetti negli anni 1961, 1968, 1970 e 1972 supportando con prestazioni brillanti la squadra grazie alla sua abilit\u00e0 di giocatore intelligente, dotato di buon tiro, che lo ha portato a segnare tanti gol con la maglia celeste. Con Ram\u00f3n Mifflin formarono uno dei migliori centrocampi del campionato peruviano alla fine degli anni '60. La sua carriera termin\u00f2 nel 1975, dopo aver militato per un anno nelle file della squadra messicana del Veracruz.\nNazionale.\nConvocato dalla Nazionale peruviana, partecipa ai Mondiali 1970 in Messico."}
{"id": "2333800", "revid": "149727", "url": "https://it.wikipedia.org/wiki?curid=2333800", "title": "Ferrovia Palermo-Agrigento", "text": ""}
{"id": "2333802", "revid": "767487", "url": "https://it.wikipedia.org/wiki?curid=2333802", "title": "Un furfante tra i boyscout", "text": "Un furfante tra i boyscout (\"Bushwhacked\") \u00e8 un film del 1995 di Greg Beeman.\nTrama.\n\"Mad\" Max Grabelsky \u00e8 uno svitato fattorino pasticcione della \"Freedom Express\", gestita da Marty, che si trova dalla parte sbagliata della legge quando viene accusato di un omicidio che non ha commesso: l'appartamento in cui doveva effettuare la consegna notturna \u00e8 bruciato ed il destinatario del pacco \u00e8 perito nell'incendio. Inoltre il pacco contiene un mucchio di banconote e Max, preso dal panico, pensa che l'unica alternativa sia fuggire. Ruba una macchina, ma la polizia lo insegue, ritenendolo colpevole.\nArriva in un negozio per chiedere informazioni sul luogo in cui \u00e8 diretto e parcheggia l'auto nel posto per i disabili. Una guida scout, vedendo la macchina, decide di metterci sopra un avviso. Mentre parla con la guida dell'accaduto, il negoziante capisce che Max \u00e8 l'accusato dell'incendio e di conseguenza Max, arrabbiatosi, tira fuori una pistola presa nella casa incendiata e ordina alla guida di incollarsi la faccia sull'auto rubata. Grabelsky scappa con la jeep della guida scout e viene per errore confuso lui stesso per un capo scout da un gruppo di ragazzi-scout.\nGli viene incaricato di dirigersi al Picco del Diavolo, luogo in cui doveva portare un altro pacchetto dello stesso tipo. La mattina seguente, i ragazzi arrivano alla conclusione che Grabelsky \u00e8 un assassino, ma questi riesce a spiegare il malinteso. Come una squadra, arrivano al \"Devil Peak\" ed incontrano il presunto morto. Riescono a salvarsi con l'aiuto della madre scout di uno dei ragazzi, arrivata pi\u00f9 tardi per caso. Successivamente Grabelsky viene eletto \"guida scout\" ed ha l'incarico di portare, oltre al reparto 12, un centinaio di altri bambini per le altre escursioni.\nProduzione.\nIl film \u00e8 stato girato in California, fra: Placerville (lungo l'American River), sul Lago Tahoe, Alta e Los Angeles."}
{"id": "2333803", "revid": "78427453", "url": "https://it.wikipedia.org/wiki?curid=2333803", "title": "Lepus granatensis solisi", "text": "La lepre di Maiorca (\"Lepus granatensis solisi\" Palacios &amp; Fern\u00e1ndez, 1992) \u00e8 una delle tre sottospecie della lepre iberica, \"Lepus granatensis\": le altre due sono la sottospecie nominale, \"Lepus granatensis granatensis\", e la lepre galiziana, \"Lepus granatensis gallaecius\".\nLa lepre di Maiorca, come intuibile dal nome, \u00e8 un animale endemico delle isole di Maiorca ed Ibiza, nelle Isole Baleari (Spagna): essa parrebbe essersi estinta localmente su Ibiza gi\u00e0 durante gli anni ottanta, mentre la popolazione maiorchina, descritta peraltro solo nel 1992, \u00e8 data anch'essa per estinta da numerose fonti, sebbene manchino dati certi che attestino l'effettiva scomparsa totale di questi animali dall'isola. Pertanto, molti zoologi continuano a classificare le lepri di Maiorca come ancora viventi, sebbene in pericolo critico di estinzione.\nUn avvistamento \u00e8 stato riportato il 9 settembre 2015 da un turista britannico nei pressi dei giardini di Raixa sulla strada verso il comune di S\u00f3ller."}
{"id": "2333810", "revid": "767487", "url": "https://it.wikipedia.org/wiki?curid=2333810", "title": "San Vicente (Northern Samar)", "text": "San Vicente \u00e8 una municipalit\u00e0 di Sesta classe delle Filippine, situata nella Provincia di Northern Samar, nella regione di Visayas Orientale.\nSan Vicente \u00e8 formata da 7 baranggay:"}
{"id": "2333814", "revid": "767487", "url": "https://it.wikipedia.org/wiki?curid=2333814", "title": "NGC 7818", "text": "NGC 7818 \u00e8 una galassia a spirale (Sc) situata nei Pesci. Possiede una declinazione di +07\u00b0 22' 45\" e un'ascensione retta di 0 ore, 04 minuti e 09,0 secondi.\nNGC 7818 fu scoperta il 23 ottobre 1886 da Lewis A. Swift."}
{"id": "2333816", "revid": "183694", "url": "https://it.wikipedia.org/wiki?curid=2333816", "title": "Venere e Adone (Tiziano Oxford)", "text": "Venere e Adone \u00e8 un dipinto a olio su tela realizzato nel 1560 circa dal pittore italiano Tiziano Vecellio.\nStoria e descrizione.\nAppartiene ad una collezione privata ed \u00e8 temporaneamente conservato presso Ashmolean Museum di Oxford.\nIl mito di \"Venere e Adone\", raccontato da Ovidio, viene rappresentato da Tiziano in questo quadro che ha avuto ben sette versioni. In effetti la visione del mito di Tiziano \u00e8 molto personale: \u00e8 Adone che lascia Venere per partire per la caccia dove trover\u00e0 la morte ad opera del cinghiale. Non conviene, infatti, agli uomini, invischiarsi in storie con gli dei: solo sciagura e morte ne potranno ricavare.\nLa caccia, metafora della vita, \u00e8 \u00abci\u00f2 che si deve fare\u00bb, anche se l'amata si torce nel desiderio di fermare l'uomo: mentre Amore dorme, egli andr\u00e0 incontro al proprio destino. Dopo \"Danae\", la seconda \u00abpoesia\u00bb per Filippo II prosegue la meditazione di Tiziano sul mito e sul destino umano.\nScomparsa per quasi due secoli, questa tela \u00e8 recentemente ricomparsa e taluni critici hanno ipotizzato addirittura che questa sarebbe la prima versione inviata a Filippo. Secondo questa ipotesi \u2013 che ha suscitato per\u00f2 molte obiezioni\u00a0\u2013 il dipinto sarebbe tornato a Venezia tra il 1555 e il 1559 perch\u00e9 rovinato nella piegatura centrale durante il trasporto e sostituito dalla tela che si trova attualmente a Madrid.\nSicuramente il dipinto si situa nel gruppo \u00abPrado\u00bb, cio\u00e8 vicina alla versione del Prado piuttosto che alla versione di tipo \u00abFarnese\u00bb."}
{"id": "2333818", "revid": "729019", "url": "https://it.wikipedia.org/wiki?curid=2333818", "title": "Kalinin K-9", "text": "Il Kalinin K-9 era un aereo da collegamento e da sportivo progettato da Konstantin Alekseevi\u010d Kalinin. Si trattava di un velivolo con ala a parasole, costruito in un solo esemplare nel 1932. Il prototipo venne valutato durante alcuni voli di prova, ma lo sviluppo non fu mai portato avanti. I test infatti rivelarono che il K-9 era di dimensioni eccessive e troppo pesante in relazione al motore installato, un radiale Walter NZ 60 da 60 CV (44 kW) (12,8 kg per CV)."}
{"id": "2333824", "revid": "253269", "url": "https://it.wikipedia.org/wiki?curid=2333824", "title": "Genie Francis", "text": "Carriera.\nInizi\u00f2 la sua carriera di attrice nel 1977, ad appena 15 anni, nei panni di Laura nella longeva soap opera \"General Hospital\" diventando una delle beniamine della serie. Lasci\u00f2 la soap nel 1981 per ritornarvi nel 1983 sino al 1984. Nel frattempo prese parte al film per la TV \"Il profumo del potere\" (1983) con Bruce Boxleitner, cui segu\u00ec una produzione dallo stesso titolo che ebbe poco successo (solo 11 episodi), e soprattutto la famosa serie \"Nord e Sud\" (1985), nella quale interpret\u00f2 il ruolo di Brett Main.\nFu comunque nel 1981 che l'attrice, nei panni di Laura, affiancata dall'attore Anthony Geary che interpretava Luke Spencer, tocc\u00f2 le vette della popolarit\u00e0, quando venne messo in onda il matrimonio dei due, con una audience senza precedenti per un programma di intrattenimento diurno. I due attori apparvero sulla copertina del magazine americano \"Newsweek\", oltre ad altre riviste.\nSuccessivamente Genie Francis apparve in telefilm come \"La signora in giallo\", \"\", \"Pappa e ciccia\", e la soap \"La valle dei pini\".\nNel 1993 l'attrice torn\u00f2 a recitare lo storico ruolo di Laura Spencer in \"General Hospital\", per lasciare nuovamente nel 2002 e tornare per una breve apparizione nel 2006, grazie alla quale vinse il Daytime Emmy Award come miglior attrice non protagonista, e nel 2008.\nDal 2011 \u00e8 entrata a far parte del cast della soap opera \"Febbre d'amore\", nel ruolo di Genevieve Atkinson, mentre nel 2012 \u00e8 protagonista del film \"La scelta del cuore\".\nVita privata.\nNel 1982 Genie Francis conosce l'attore/regista Jonathan Frakes che sposer\u00e0 nel 1988 e dal quale ha due figli: Jameson Ivor del 1994 e Elizabeth Francis del 1997\nDoppiatrici italiane.\nCome doppiatrice \u00e8 stata sostituita da:"}
{"id": "2333825", "revid": "110157", "url": "https://it.wikipedia.org/wiki?curid=2333825", "title": "Cydia", "text": "Cydia (pronuncia: /\u02c8s\u026adi.\u0259/) \u00e8 un software open source sviluppato da Jay Freeman (anche noto come \"Saurik\") per Apple iOS e iPadOS, sistemi operativi dei dispositivi Apple: iPhone, iPad e iPod touch. Permette agli utenti che effettuano la procedura di jailbreak del proprio dispositivo di installare software e pacchetti di terze parti, non autorizzati da Apple, alternativi a quelli dell'App Store.\nCydia \u00e8 un porting di Debian APT sulla piattaforma Apple iOS, e uno dei componenti fondamentali del progetto \"Telesphoreo Tangelo\", che intende \"creare una distribuzione di software GNU e BSD per iPhone\". Con funzionalit\u00e0 simili a quelle di Synaptic su Linux, Cydia basa su apposite 'liste', chiamate repository, la gestione di pacchetti software, la maggior parte dei quali scaricabili gratuitamente. Cydia include anche il Cydia Store, che offre ulteriori applicativi a pagamento. Si tratta in sostanza di uno store di app alternativo a quello di Apple, utilizzabile da dispositivi jailbroken.\nIl nome \"Cydia\" allude alla carpocapsa del melo (\"Cydia pomonella\"), il \"verme nella mela\" (in inglese \"the worm in the apple\"), con chiaro riferimento a Apple.\nCaratteristiche.\nLo scopo principale di Cydia \u00e8 fornire agli utenti di iPhone jailbroken software e controlli avanzati del sistema operativo non disponibili su App Store, molto spesso a causa di restrizioni tecniche, ma anche per una scelta esplicita da parte di Apple. Esso funziona come aggregatore di repository liberamente modificabili per permettere agli utenti di proporre il proprio software liberamente, e contiene in modo predefinito sorgenti gestite da \"comunit\u00e0\" fidate.\nVa precisato che Cydia non effettua preliminarmente l'operazione di jailbreak e non \u00e8 un software per eseguire il jailbreak. Per questo occorre prima utilizzare un tool specifico, ad esempio \"Pangu\".\nCydia \u00e8 necessario per l'installazione dei pacchetti software sulle periferiche ed \u00e8 il primo programma con una GUI a essere installato durante il jailbreak del dispositivo. Rappresenta l'unico modo per poter accedere, installare e aggiornare il software disponibile attraverso tale canale. Da Cydia stesso \u00e8 possibile, successivamente, installare il software Linux apt-get che ne condivide le funzionalit\u00e0 ma \u00e8 eseguibile da riga di comando.\nSoftware disponibili su Cydia.\nAlcuni dei pacchetti disponibili tramite Cydia sono applicazioni standard, mentre la maggior parte dei pacchetti sono estensioni e modifiche per l'interfaccia iOS e per le app nell'ecosistema iOS. Alcune app disponibili su Cydia sono anche emulatori in grado di eseguire immagini di giochi per vecchie console di gioco, anche senza i controller reattivi di quelle console. Cydia consente agli utenti di trovare e installare pacchetti open source e di acquistare modifiche per iPhone jailbroken. Queste modifiche sono basate su un framework chiamato Cydia Substrate (formalmente MobileSubstrate), che rende relativamente facile l'installazione e l'aggiornamento di tali modifiche.\nGli strumenti della riga di comando UNIX sono disponibili anche su Cydia, inclusi bash, coreutils e OpenSSH, il che significa che il dispositivo potrebbe essere potenzialmente utilizzato come workstation UNIX a pieno titolo, sebbene senza molti strumenti di sviluppo.\nNel marzo 2009, il defunto blog TUAW (The Unofficial Apple Weblog) ha annunciato che il Cydia Store, il sistema di acquisto di software in-app per Cydia, era stato aperto per le vendite. L'annuncio ha anche indicato che i pagamenti Amazon erano l'unica opzione disponibile, ma che PayPal sarebbe stato aggiunto in futuro, il che \u00e8 stato. Cydia ha smesso di accettare Amazon Payments nel 2015, lasciando PayPal come unica opzione di pagamento. Dopo che \u00e8 stato scoperto un bug relativo all'autorizzazione token digitale di PayPal che ha colpito \"pochissimi utenti\", tramite TechCrunch, Freeman ha deciso di chiudere il negozio Cydia il 16 dicembre 2018.\nStoria.\nIl 26 marzo 2011 il programma si \u00e8 aggiornato alla versione 1.1, apportando leggere modifiche all'interfaccia grafica e alla ricerca e aggiungendo il supporto a molte nuove lingue, tra cui l'italiano; dopo poche ore si \u00e8 reso disponibile un aggiornamento minore, denominato 1.1.1, che ha corretto alcuni bug che si presentavano dopo l'aggiornamento.\nIl 14 maggio 2013, Saurik ha reso disponibile Cydia Substrate anche su Android. Questa applicazione, eseguibile solo dai dispositivi root, permette l'installazione di Mobile Substrate e contiene l'elenco di tutti i tweak di iOS disponibili su Android. Cydia Substrate non \u00e8 uno store alternativo ma contiene solo il link al play store per ogni tweak.\nDal 30 ottobre 2014, Saurik ha reso disponibile le versioni 1.1.14 ed 1.1.15 di Cydia compatibili con iOS 8, assieme a tre aggiornamenti del Mobile Substrate (0.9.5014; 0.9.5015; 0.9.5016), tutti atti alla risoluzione di bug noti, quali: bootloop con passcode, installazione di tweak, freeze di sistema e incompatibilit\u00e0 con iPhone 6 e 6 Plus.\nIl 5 novembre 2014, Saurik ha reso disponibile la versione 1.1.16, utile per la risoluzione di un noto bug presente su dispositivi ripristinati mediante backup, e di altri bug minori riguardanti alcune funzionalit\u00e0 dello stesso Cydia.\nIl 26 luglio 2016 Cydia \u00e8 stato aggiornato alla versione 1.1.27, permettendo cos\u00ec il suo utilizzo su dispositivi con iPhone OS 9.2-9.3.3.\nIl 15 febbraio 2017, Cydia \u00e8 stato aggiornato alla versione 1.1.29 con correzioni di bug e miglioramenti delle prestazioni. Il giorno successivo, Saurik ha aggiornato Cydia alla versione 1.1.30 per risolvere un bug che impediva agli utenti di installare gli elementi acquistati in Cydia 1.1.29. \nVersioni non Ufficiali.\nIl 26 febbraio 2018, CoolStar ha lanciato la versione iniziale di Electra, dando accesso a una versione non ufficiale di Cydia per le versioni iOS 11.0-11.1.2. Oltre a Electra per iOS 11, CoolStar ha rilasciato diverse patch per far funzionare Cydia, creando una versione di Cydia compatibile con il jailbreak di Electra, dato che Electra era stato rilasciato mentre Saurik stava ancora lavorando agli aggiornamenti per Cydia. Saurik alla fine rilasci\u00f2 degli l'aggiornamenti, tuttavia si rivelarono incompatibili con la versione patched di CoolStar di Cydia, riscontrato errori e corruzioni di file degli utenti di Electra. CoolStar decise allora di bloccare la repo telesphoreo di Saurik per gli utenti Electra.\nIl 6 luglio 2018 CoolStar ha aggiornato Electra, concedendo l'accesso alla versione patched di CoolStar di Cydia per le versioni iOS 11.2-11.3.1.\nSaurik e CoolStar non riuscirono a raggiungere un accordo in merito ai problemi di compatibilit\u00e0 tra Electra e Cydia. Di conseguenza, CoolStar e il team di Electra, rilasciato il proprio gestore di pacchetti chiamato Sileo.\nPwn20wnd &amp; Sam Bingner, durante la creazione del loro jailbreak unc0ver, chiesero l'aiuto e l'autorizzazione da Saurik per poter utilizzare un fork di Cydia e dei suoi applicativi.\nL'11 aprile 2020 venne pubblicata da parte di Sam Bingner la versione 1.1.33 di Cydia, sviluppata per i jailbreak di unc0ver e checkra1n.\nAspetti legali.\nL'utilizzo di Cydia non \u00e8 una pratica illegale di per s\u00e9, anche se pu\u00f2 ovviamente essere utilizzato per compiere atti illeciti. \u00c8 vero che attraverso Cydia si possono installare anche IPA e pacchetti crackati, ma lo scopo primario \u00e8 quello di installare applicazioni di terze parti non certificate e firmate da Apple."}
{"id": "2333832", "revid": "729019", "url": "https://it.wikipedia.org/wiki?curid=2333832", "title": "Silvino Lobos", "text": "Silvino Lobos \u00e8 una municipalit\u00e0 di Quinta classe delle Filippine, situata nella Provincia di Northern Samar, nella regione di Visayas Orientale.\nSilvino Lobos \u00e8 formata da 26 baranggay:"}
{"id": "2333835", "revid": "599013", "url": "https://it.wikipedia.org/wiki?curid=2333835", "title": "Paulo Jamelli", "text": "Caratteristiche tecniche.\nGiocava come attaccante. Poteva essere schierato anche come centrocampista offensivo.\nCarriera.\nClub.\nNel 1993 debutt\u00f2 con il San Paolo, facendo parte della squadra vincitrice di due Coppe Libertadores (1993 e 1994) e dell'Intercontinentale 1993; nel 1995 pass\u00f2 al Santos, con il quale si mise in evidenza, segnando 13 gol in 41 partite e guadagnandosi la Nazionale.\nDopo un'esperienza positiva in Giappone, al Kashiwa Reysol, dove segna 14 reti in 28 gare, passa al , squadra con la quale rimarr\u00e0 a lungo e vincer\u00e0 anche una Copa del Rey, nel 2001. Tornato in Brasile dopo un'altra stagione nella J League giapponese e una stagione all'Almer\u00eda, si ritira nel 2007 con la maglia del Barueri.\nNazionale.\nVenne convocato in Nazionale nel 1996, anno nel quale partecip\u00f2 alla CONCACAF Gold Cup 1996, giocando da titolare nell'attacco del Brasile di M\u00e1rio Zagallo. In tutto ha collezionato 14 presenze con la maglia del Brasile."}
{"id": "2333839", "revid": "486946", "url": "https://it.wikipedia.org/wiki?curid=2333839", "title": "Paulo Roberto Jamelli", "text": ""}
{"id": "2333846", "revid": "767487", "url": "https://it.wikipedia.org/wiki?curid=2333846", "title": "Victoria (Northern Samar)", "text": "Victoria \u00e8 una municipalit\u00e0 di Quinta classe delle Filippine, situata nella Provincia di Northern Samar, nella regione di Visayas Orientale.\nVictoria \u00e8 formata da 16 baranggay:"}
{"id": "2333855", "revid": "729019", "url": "https://it.wikipedia.org/wiki?curid=2333855", "title": "Ragged Flag", "text": "Ragged Flag \u00e8 una etichetta discografica fondata nel 2007 dai membri del gruppo The Prodigy che si appoggia al Gruppo Cooking Vinyl."}
{"id": "2333856", "revid": "287204", "url": "https://it.wikipedia.org/wiki?curid=2333856", "title": "Peggio che morto", "text": "Peggio che morto (titolo originale \"Might as Well Be Dead\") \u00e8 il diciannovesimo romanzo giallo di Rex Stout con Nero Wolfe protagonista.\nTrama.\nUn ricco provinciale si presenta da Wolfe per incaricarlo di ritrovate il figlio fuggito di casa, anni prima, per una colpa addossatagli ingiustamente. Che ne \u00e8 stato di lui? Il figlio scomparso si trova in tali guai che lo si pu\u00f2 dire \"peggio che morto\": \u00e8 appena stato condannato per omicidio e la sedia elettrica lo sta aspettando. E intorno gli si accumulano i cadaveri, ora per ora. Wolfe raccoglie elementi che dimostrano che la vittima era coinvolta in attivit\u00e0 losche e che non si tratta di un semplice delitto passionale come ritiene la polizia. Il pachidermico investigatore sospetta che il condannato sia innocente, e ne riceve una tragica conferma quando uno dei suoi collaboratori viene assassinato mentre svolge indagini. Dopo che si verificano altri due omicidi, l'ispettore Cramer \u00e8 costretto ad ammettere che il caso deve essere riaperto. Saranno infine Archie e Saul Panzer a trovare le prove che inchiodano l'assassino."}
{"id": "2333863", "revid": "111424600", "url": "https://it.wikipedia.org/wiki?curid=2333863", "title": "Wrap Her Up", "text": "Wrap Her Up \u00e8 un brano scritto ed interpretato dall'artista britannico Elton John; il testo \u00e8 di Bernie Taupin. Davey Johnstone, Fred Mandel, Charlie Morgan e Paul Westwood sono accreditati come coautori. La canzone, distribuita come singolo, raggiunse il dodicesimo posto nella classifica inglese.\nStruttura del brano.\nProveniente dall'album del 1985 \"Ice on Fire\", si caratterizza come un brano pop rock, influenzato dalla new wave, e presenta numerosi musicisti. Elton non suona alcun tipo di strumento a tastiera, e duetta con George Michael; alla batteria \u00e8 presente Charlie Morgan, al basso Paul Westwood e alla chitarra elettrica Davey Johnstone. Alle tastiere e ai sintetizzatori \u00e8 messo in evidenza Fred Mandel, mentre ai vari tipi di sassofono troviamo David Bitelli e Phil Tod. Alle trombe sono presenti Paul Spong e Raul D'Oliveira; Rick Taylor si cimenta al trombone. L'arrangiamento degli archi \u00e8 di James Newton Howard, mentre quello dei fiati \u00e8 opera di David Bitelli e Gus Dudgeon. Infine, Kiki Dee, Kate Kissoon, Pete Wingfield e il gi\u00e0 citato Davey Johnstone sono presenti ai cori.\nSignificato del testo.\nIl testo di Bernie, enigmatico come molti dei suoi primi lavori, parla di una donna e potrebbe riferirsi alla prostituzione. Da notare l'incredibile numero di personalit\u00e0 femminili citate da Elton e George Michael alla fine del brano: spiccano, tra gli altri nomi, quelli di Marlene Dietrich, Marilyn Monroe, Brigitte Bardot, Linda Lovelace e Carolina di Monaco.\nNote.\n "}
{"id": "2333864", "revid": "767487", "url": "https://it.wikipedia.org/wiki?curid=2333864", "title": "Cartier Martin", "text": ""}
{"id": "2333868", "revid": "404137", "url": "https://it.wikipedia.org/wiki?curid=2333868", "title": "Lista delle basi dell'Aeronautica siriana", "text": ""}
{"id": "2333885", "revid": "879070", "url": "https://it.wikipedia.org/wiki?curid=2333885", "title": "Lepus mandschuricus", "text": "La lepre della Manciuria (\"Lepus mandschuricus\" Radde, 1861) \u00e8 un mammifero lagomorfo della famiglia dei Leporidi.\nDistribuzione.\nla specie \u00e8 diffusa lungo il bacino dell'Amur, pertanto il suo areale si estende fra la Russia sud-orientale, la Manciuria (da cui il nome comune e quello scientifico) e la Corea del Nord, dove tuttavia la si trova solo ad altezze elevate.\nDescrizione.\nDimensioni.\nMisura fino a mezzo metro di lunghezza (pur mantenendosi di norma pi\u00f9 piccola), per un peso che non supera i 2\u00a0kg.\nAspetto.\nIl corpo \u00e8 corto e compatto, con grossa testa sormontata da orecchie di medie dimensioni.\nIl pelo \u00e8 corto e soffice, di colore grigio sul dorso e \"beige\" su fianchi e ventre: il passaggio da un colore all'altro \u00e8 netto e non graduale, e spesso sui fianchi e sulla testa sono presenti variegature dei due colori, caratteristiche per ciascun individuo.\nNel complesso, somiglia molto alla congenere ed affine lepre coreana (\"Lepus coreanus\"), con la quale viene infatti spesso confusa in quanto le due specie hanno areale parzialmente sovrapposto: ad un esame pi\u00f9 approfondito, la lepre della Manciuria presenta tuttavia zampe posteriori pi\u00f9 corte ed orecchie di minori dimensioni in proporzione al corpo.\nBiologia.\nSi tratta di animali schivi e solitari, dalle abitudini prevalentemente crepuscolari e notturne: durante il giorno, riposano nel folto dei cespugli, pronti per\u00f2 a balzare via al minimo segnale di pericolo. La fuga segue una caratteristica traiettoria zigzagata, atta a disorientare l'inseguitore ed a guadagnare terreno: l'animale si rifugia poi nel folto della vegetazione e l\u00ec rimane, perfettamente immobile, aspettando che il pericolo sia passato.\nAlimentazione.\nSi tratta di animali essenzialmente erbivori, che prediligono foglie, germogli ed erbe, ma mangiano qualsiasi sostanza di origine vegetale della quale riescano ad aver ragione grazie alla dentatura robusta.\nCome gli altri Lagomorfi, anche la lepre della Manciuria \u00e8 solita praticare la coprofagia, al fine di estrarre dal cibo la maggiore quantit\u00e0 possibile di nutrienti.\nRiproduzione.\nSostanzialmente simile a quella della lepre comune (\"Lepus europaeus\"), sebbene in questa specie la gravidanza sia leggermente pi\u00f9 lunga ed il numero medio di cuccioli per nidiata inferiore."}
{"id": "2333886", "revid": "767487", "url": "https://it.wikipedia.org/wiki?curid=2333886", "title": "Dontell Jefferson", "text": ""}
{"id": "2333890", "revid": "55935", "url": "https://it.wikipedia.org/wiki?curid=2333890", "title": "Enomao (filosofo)", "text": ""}
{"id": "2333891", "revid": "2083096", "url": "https://it.wikipedia.org/wiki?curid=2333891", "title": "Il tempo tra di noi", "text": "Il tempo tra di noi \u00e8 un singolo di Eros Ramazzotti pubblicato il 30 Novembre sul tema amoroso, apparentemente trattante la sua love-story con la show-girl Michelle Hunziker."}
{"id": "2333895", "revid": "124122800", "url": "https://it.wikipedia.org/wiki?curid=2333895", "title": "Paolo Valmarana", "text": "Biografia.\nFiglio di Giustino Valmarana e Amalia Spingardi, nonch\u00e9 fratello minore di Angelo (1925-2004), nasce a Vicenza nella propriet\u00e0 della sua famiglia, Villa Valmarana \"Ai Nani\", nota per il ciclo di affreschi di Giambattista e Giandomenico Tiepolo, e compie gli studi a Vicenza, al Liceo Pigafetta, poi a Padova e a Roma dove si \u00e8 laureato in Giurisprudenza con una tesi in Diritto Costituzionale.\nGi\u00e0 durante il periodo universitario inizia ad occuparsi di cinema, come critico e saggista e di documentari, soprattutto di documentari d'arte. Il primo film a cui collabora \u00e8 \"Senso\" di Luchino Visconti. Sar\u00e0 poi assistente di Alessandro Blasetti. All'inizio degli anni '50 \u00e8 segretario del Circolo Romano del Cinema, associazione che ai tempi raggruppava tutti i circoli dei cinema italiani. Dal 1951 \u00e8 collaboratore abituale della Rivista del cinematografo assieme a Mario Verdone, Gian Luigi Rondi e Ugo Sciascia.\nNell'agosto del 1956 viene assunto alla Rai Radiotelevisione Italiana come redattore del telegiornale, occupandosi di inchieste e documentari e firmando dopo poco tempo la rubrica bimestrale 'Arti e Scienze'. Dal 1964 al 1969 \u00e8 Capo Ufficio Stampa, incarico che lascia per passare alla radio come Vice Direttore dei programmi Radiofonici e Direttore dei programmi culturali dei tre canali. Tra le trasmissioni da lui promosse sono da ricordare \"Buon pomeriggio\", \"Per voi giovani\", \"Popoff\", la cui sigla era l'omonima canzone vincitrice dello Zecchino d'Oro 1967.\nNel luglio 1976, con la riforma del Servizio Pubblico, \u00e8 nominato a capo della struttura di Rai Uno che si occupa di acquisizione e produzione cinematografica, produzione e programmazione di spettacoli teatrali e dei programmi culturali.\nNell'agosto 1980 \u00e8 direttore ad interim di RaiUno tra la direzione di Mimmo Scarano e di Emmanuele Milano, e con l'arrivo di Milano e con l'affacciarsi sul mercato italiano di nuovi canali privati, i compiti della struttura da lui diretta si concentrano sull'acquisizione di film e serie e sulla produzione di film.\nNegli anni '60 e '70 \u00e8 stato consigliere di Amministrazione dell'Istituto Luce prima e dell'Ente Gestione Cinema.\nHa collaborato quasi ininterrottamente e con diversi incarichi alla Mostra Internazionale d'Arte Cinematografica della Biennale di Venezia.\n\u00c8 stato critico cinematografico de Il Popolo (le sue recensioni sono visibili sul sito dell'Istituto Sturzo), ha scritto brevi racconti che sono stati pubblicati da \"Paragone\" e \"Nuovi Argomenti\", e articoli sulla critica d'arte. Ha scritto numerosi interventi sul tema Cinema e Televisione.\nNel 1983 ha dato vita, con Ermanno Olmi, al laboratorio Ipotesi Cinema a Bassano del Grappa, per la formazione di giovani cineasti.\n\u00c8 morto il 13 settembre 1984 a Roma a 55 anni per arresto cardiaco.\nTra i film da lui prodotti e promossi \"Colpire al cuore\", \"Prova d'orchestra\", \"Kaos\"."}
{"id": "2333896", "revid": "767487", "url": "https://it.wikipedia.org/wiki?curid=2333896", "title": "Kenji Siratori", "text": "Biografia.\nNel 2005 inizia il suo progetto di collaborazione con gruppi e musicisti della scena industrial, ambient, EBM e goth internazionale nelle vesti di autore di testi, voce narrante e video maker.. In Italia ha collaborato con numerosi gruppi e musicisti fra i quali Satanismo Calibro 9, Pietro Riparbelli, Der Bekannte Post Industrielle Trompeter, Federico Barabino e Maurizio Bianchi."}
{"id": "2333899", "revid": "1305772", "url": "https://it.wikipedia.org/wiki?curid=2333899", "title": "Sleigh Ride", "text": "Sleigh Ride \u2013 conosciuta anche come \"Promenade en tra\u00eeneau\" (francese), \"Schlittenfahrt\" (tedesco), \"Jingling Tingling\" o \"Sl\u00e4df\u00e4rd p\u00e5 tv\u00e5\" (svedese), \"Rekiretki\" (finlandese), \"Slee rit\" (olandese) - \u00e8 una celebre canzone natalizia statunitense composta nel 1948 da Leroy Anderson (1908 \u2013 1975) come pezzo strumentale, al quale fu aggiunto nel 1950 il testo da Mitchell Parish (1900 \u2013 1993).\nSi tratta \u2013 secondo l\u2019\"American Society of Composers, Authors and Publishers\" (ASCAP) \u2013 di una delle canzone che vengono maggiormente eseguite durante il periodo natalizio tra quelle composte da autori membri della stessa ASCAP.\nLa prima incisione \u2013 nella versione strumentale \u2013 fu nel 1949 ad opera di Arthur Fiedler e della Boston Pops Orchestra, e lo stesso autore, Leroy Anderson, incise il brano nel 1950 Nella versione cantata, il brano fu invece inciso per la prima volta nel 1950 dalle Andrews Sisters. Diverse traduzioni approvate delle parole inglesi furono scritte: francese (1 versione), svedese (2 versione), finlandese (2 versione), italiano (1 versione)\nStoria.\nAd ispirare Leroy Anderson non fu una circostanza legata alla stagione natalizia od invernale, bens\u00ec un evento di segno diametralmente opposto, vale a dire l'ondata di gran caldo che si verific\u00f2 nel luglio del 1946.\nLa composizione dur\u00f2 circa un anno e sette mesi, essendo terminata nel febbraio del 1948.\nLa prima incisione del brano (1949), ad opera di Arthur Fiedler e della Boston Pops Orchestra, fu incisa su un vinile rosso su etichetta RCA Victor Red Seal Records, mentre la versione di Leroy Anderson del 1950 fu incisa su etichetta Decca Records.\nTesto e musica.\nIl testo parla di un viaggio fuori porta, compiuto in slitta (\"sleigh ride\") da due persone, mentre cade la neve e gli amici, tra il tintinnio di campanelle (nel testo: \"sleigh bells ringing\"), gridano \u201cYoo hoo\u201d.\nSe \u00e8 dunque chiaro che il brano \u00e8 ambientato in pieno inverno, non \u00e8 altrettanto chiaro se lo sia espressamente nella stagione natalizia, a cui \u2013 a differenza delle versioni incise da alcuni cantanti o gruppi, come i Carpenters o gli Air Supply \u2013 non si fa diretto riferimento.\nSi fa invece riferimento ad una festa di compleanno, tenuta a casa del fattore Gray.\nPer quanto riguarda, infine, la melodia, essa riproduce, tra l'altro, il nitrito e il rumore degli zoccoli dei cavalli.\nVersioni discografiche.\nOltre alla prime incisioni da parte di Arthur Fiedler e della Boston Pops Orchestra nel 1949 e di Leroy Anderson e delle Andrews Sisters nel 1950, il brano \u00e8 stato inciso, tra gli altri, anche da"}
{"id": "2333903", "revid": "122315", "url": "https://it.wikipedia.org/wiki?curid=2333903", "title": "Lepus mandshuricus", "text": ""}
{"id": "2333904", "revid": "1305772", "url": "https://it.wikipedia.org/wiki?curid=2333904", "title": "A Milli", "text": "A Milli \u00e8 un singolo di Lil Wayne, pubblicato il 23 aprile 2008 su iTunes come secondo estratto dall'album \"Tha Carter III\", il sesto del rapper statunitense.\nIl brano contiene un sample vocale tratto da \"I Left My Wallet in El Segundo (Vampire Mix)\" degli A Tribe Called Quest, oltre ad un campionamento di \"Don't Burn Down the Bridge\" di Gladys Knight &amp; the Pips.\nIl singolo, che contiene le versioni \"Clean\", \"Explicit\", \"Instrumental\" e \"Acapella\" del brano del titolo e di \"Lollipop\", ha raggiunto la posizione numero 6 nella Billboard Hot 100, ed \u00e8 stato certificato dalla RIIA come vincitore di due dischi di platino; \u00e8 stato poi premiato con il Grammy per la miglior canzone rap solista.\nQuesta canzone \u00e8 stata oggetto di molti freestyle da parte di artisti come Lykke Li, Chris Brown, Ne-Yo, Chamillionaire, Lil' Mama, e altri che volevano dissare appunto Lil' Wayne, non molto benvoluto da alcuni suoi colleghi per il comportamento irridente."}
{"id": "2333907", "revid": "247222", "url": "https://it.wikipedia.org/wiki?curid=2333907", "title": "Tug of War (Colton Ford)", "text": "Tug of War \u00e8 l'album di debutto dell'ex pornodivo statunitense Colton Ford, pubblicato su etichetta Outsider Music l'11 dicembre 2007.\nL'album \u00e8 trainato dal singolo \"That's Me\". Tutti i brani sono scritti da Ford assieme al DJ e produttore Quentin Harris, gi\u00e0 autore dei remix di Mariah Carey e Patti LaBelle. L'album \u00e8 stato messo in vendita, oltre che nei negozi, per il download digitale su iTunes."}
{"id": "2333920", "revid": "217830", "url": "https://it.wikipedia.org/wiki?curid=2333920", "title": "Gran Premio motociclistico d'Italia 1998", "text": "Il Gran Premio motociclistico d'Italia 1998 corso il 17 maggio, \u00e8 stato il quarto Gran Premio della stagione 1998 del motomondiale e ha visto vincere la Honda di Mick Doohan nella classe 500, Marcellino Lucchi nella classe 250 e Tomomi Manako nella classe 125.\nPer la classe di minor cilindrata fu la 500\u00aa prova dall'inaugurazione del motomondiale nell'edizione del 1949 e dal debutto avvenuto in occasione del Gran Premio motociclistico di Svizzera 1949."}
{"id": "2333921", "revid": "277167", "url": "https://it.wikipedia.org/wiki?curid=2333921", "title": "Nominal bore", "text": ""}
{"id": "2333924", "revid": "729019", "url": "https://it.wikipedia.org/wiki?curid=2333924", "title": "Mario Allegretti", "text": "Biografia.\nNato a Vignola (provincia di Modena) il 6 settembre 1919, figlio di Antonio e Rosa Vedovelli, dopo essersi laureato in giurisprudenza presso l'Universit\u00e0 di Modena entr\u00f2 nel regio Esercito con il grado di sottotenente di complemento, assegnato al 33\u00ba Reggimento carristi di stanza a Parma.\nDopo la caduta del fascismo, nel breve periodo del Governo Badoglio, aveva aderito al Partito d'Azione insieme al fratello Franco. Al momento della proclamazione dell'armistizio si era dato all'organizzazione delle prime formazioni partigiane di Giustizia e Libert\u00e0. Ricercato venne arrestato nel giugno 1944 e rimesso in libert\u00e0 per intervento del CLN raggiungendo le bande attive nella zona di Montefiorino, Ospitaletto, Pianorso e delle Are Vecchie. Per il suo coraggio gli fu affidato il comando della formazione \"Italia libera\" e quindi di tutte le formazioni partigiane che rifiut\u00f2 per non abbandonare i suoi compagni. Nel novembre di quello stesso anno assunse il comando della 34\u00aa Brigata \"Monte Santa Giulia\" inquadrata nella Divisione \"Modena Montagna\", che comand\u00f2 valorosamente sino allo scontro finale.\nMor\u00ec a Saltino il 10 aprile del 1945, combattendo le forze tedesche durante la difesa di monte Santa Giulia.\nRiconoscimenti.\nA lui \u00e8 stato intitolato il Liceo di Vignola e una lapide a Saltino sul Secchia, il luogo dove mor\u00ec. Inoltre gli \u00e8 stata dedicata una via e della Casa dello Studente dell'universit\u00e0 di Modena."}
{"id": "2333926", "revid": "1982", "url": "https://it.wikipedia.org/wiki?curid=2333926", "title": "Pipe splitting", "text": "Il pipe splitting, o \"taglia tubo\", \u00e8 una tecnologia no dig idonea alla sostituzione di vecchie condotte costituite da materiali duttili (ghisa sferoidale, PEAD, acciaio, PRFV, ecc.)\nsenza effettuare scavi a cielo aperto (relining sostitutivo).\nConsiste nel tiro all'interno del tubo preesistente, di una testa tagliante dotata di un treno di lame e di un divaricatore; man mano che il tiro procede, la testa tagliante apre in due la vecchia tubazione (da qui il nome splitting) mentre il divaricatore allarga i lembi tagliati permettendo il passaggio della nuova tubazione che va ad occupare il volume precedentemente occupato dalla vecchia condotta. \nTale procedimento consente di posare nuove condotte in PEAD ed acciaio di diametro esterno maggiore delle condotte esistenti, con incrementi di sezione fino al 150%.\nIl pipe splitting, per quanto riguarda sia le fasi di lavorazione, che la composizione dell'impianto di cantiere, \u00e8 del tutto simile al pipe bursting del quale rappresenta la naturale estensione del concetto e delle modalit\u00e0 di lavoro ai materiali ferrosi duttili (acciaio e ghisa sferoidale) ed ai materiali plastici.\nLa differenza sostanziale rispetto al pipe bursting consiste nel fatto che invece di utilizzare espansori conici o dirompenti, si impiegano speciali teste taglianti, denominate \"splitter\", dotate di lame affilate, capaci di tagliare con facilit\u00e0 tubi in materiale duttile."}
{"id": "2333935", "revid": "7", "url": "https://it.wikipedia.org/wiki?curid=2333935", "title": "Labiche", "text": ""}
{"id": "2333936", "revid": "729019", "url": "https://it.wikipedia.org/wiki?curid=2333936", "title": "Assedio di Danzica (1807)", "text": "L'assedio di Danzica (19 marzo - 24 maggio, 1807) fu l'accerchiamento e la presa della citt\u00e0 prussiana di Danzica, da parte delle armate francesi, nel corso della guerra della quarta coalizione. Il 19 marzo 1807 circa 27.000 uomini, appartenenti all'armata francese e comandati dal maresciallo Lefebvre, posero in stato d'assedio circa 11.000 uomini dell'esercito del regno di Prussia e dell'esercito imperiale russo al comando del maresciallo Kalckreuth, che costituivano la guarnigione della citt\u00e0 di Danzica, sita nell'attuale Polonia.\nImportanza di Danzica.\nDanzica rivestiva una grande importanza strategica. Oltre ad essere una citt\u00e0 ed un porto altamente fortificati, con una popolazione di oltre 60.000 abitanti alla foce del fiume Vistola, era una minaccia diretta alla sinistra dello schieramento francese - posta fra il regno di Prussia e le linee francesi in caso di avanzata degli stessi verso est. Era anche un potenziale punto di raccolta per l'esercito nemico che avrebbe potuto minacciare alle spalle l'armata francese.\nDanzica era una citt\u00e0 difficile da attaccare in quanto accessibile soltanto da occidente, essendo le altre direttrici protette da ostacoli naturali come la Vistola e dalle paludi. Inoltre, aveva risorse preziose (polvere da sparo, grano, acquavite, ecc) di grande interesse per la \"Grande Arm\u00e9e\" nel progettare una campagna sostanziale nell'est. In una lettera inviata il 18 febbraio 1807, Napoleone scrisse a Lefebvre:\u00abLa vostra gloria \u00e8 la presa di Danzica: \u00e8 vostro dovere prenderla.\u00bb \nOrdine di battaglia.\nL'incarico di prendere la citt\u00e0 di Danzica venne affidato al maresciallo Lefebvre ed al suo X corpo d'armata a met\u00e0 febbraio del 1807. Il maresciallo venne affiancato dal generale Chasseloup-Laubat, che comandava il genio, e da Baston de Lariboisi\u00e8re, al comando dell'artiglieria. Assieme essi erano i due migliori specialisti, nel loro rispettivo campo d'azione, dell'intera armata francese. Il generale Drouot era il capo di stato maggiore di Lefevre. Il X corpo d'armata comprendeva due divisioni polacche al comando del generale Jan Henryk D\u0105browski, un corpo sassone, un contingente proveniente da Baden, due divisioni italiane e circa 10.000 francesi, in totale circa 27.000 uomini e 3.000 cavalli. All'interno di Danzica vi erano 11.000 uomini e 300 cannoni sotto il comando del generale prussiano, conte Friedrich Adolf von Kalkreuth, che Napoleone era solito descrive come una \"canaille\" (canaglia)\nL'assedio.\nIl 20 marzo, a seguito dell'ordine di Napoleone di circondare la citt\u00e0, il generale francese Schramm guid\u00f2 2.000 uomini sulla riva nord della Vistola occupando una posizione immediatamente a nord della citt\u00e0. Il 2 aprile il terreno era abbastanza sgelato per consentire lo scavo di una trincea per l'assedio e una seconda trincea venne realizzata dall'8 aprile e completata il 15 aprile mentre una terza fu pronta il 25 aprile. Con la caduta della fortezza di \"Silesian di Schweidnitz\" per mano di Vandamme l'11 aprile, le truppe ivi impiegate vennero trasferite a Danzica, dove giunsero il 21 aprile.\nTentativo di conquistare la citt\u00e0.\nIl 23 marzo le batterie francesi aprirono il fuoco. Le forze russe fecero un tentativo, fra il 10 ed il 15 maggio, di introdurre 8.000 uomini di rinforzo in citt\u00e0 sotto la guida del generale Nikolaj Kamenskij, traghettati da 57 imbarcazioni e protetti dalla nave da guerra britannica \"Falcon\" e da una nave mercantile svedese. Per il mancato arrivo della nave svedese (sulla quale erano trasportati 1.200 uomini), Kamensky dovette ritardare l'operazione. Ci\u00f2 consent\u00ec al generale Lannes di giungere con una divisione a dar man forte a Lefebvre ed a quest'ultimo di rafforzare le sue posizioni. Finalmente, il 15 maggio, i russi sbarcarono ed attaccarono le forze francesi di Schramm, che tenne le posizioni fino al giungere dei rinforzi di Lannes e di Oudinot, che sconfissero i russi, costringendoli al reimbarco. Fonti britanniche sostengono che i russi persero 1.600 uomini e 46 ufficiali, mentre fonti francesi riportano perdite russe per 3.000 uomini soltanto. Un ulteriore tentativo di una corvetta britannica, la \"HMS Dauntless\" (1804), armata con 18 cannoni, di portare alla citt\u00e0 150 barili di polvere da sparo attraverso il fiume and\u00f2 a vuoto, in quanto la nave si aren\u00f2 in una secca e fu abbordata e catturata da guardie dei granatieri di Parigi.\nIl prosieguo dell'assedio.\nDopo il fallimento di questo primo tentativo di espugnare la citt\u00e0, continu\u00f2 il bombardamento e l'assedio. Il 21 maggio giunse in soccorso il maresciallo Mortier con i suoi uomini. Constatando di non poter resistere oltre, Kalkreuth chiese a Lefebvre la pace, da negoziarsi negli stessi termini di quella concessa dai prussiani ai francesi nell'assedio di Magonza del 1793. I termini vennero finalmente stabiliti (secondo quanto in precedenza convenuto con Napoleone) e contemplavano il fatto che la guarnigione potesse marciare uscendo dalla citt\u00e0 con tutti gli onori di guerra, con rullio di tamburi, spari a salve e vessilli al vento. I termini erano generosi perch\u00e9 Napoleone era ansioso di porre fine all'assedio, visto che l'estate si stava avvicinando e lui aveva bisogno di rimuovere la minaccia dalla sua retroguardia per ridispiegare le truppe su altri fronti.\nLa resa.\nDanzica capitol\u00f2 il 24 maggio 1807. Napoleone ordin\u00f2 quindi l'assedio del forte della vicina citt\u00e0 di Weichselm\u00fcnde, ma Kamensky si era ritirato con le sue truppe e la guarnigione capitol\u00f2 pochi giorni dopo. I difensori avevano perso circa 11.000 uomini durante l'assedio, contro le perdite francesi di circa 400 uomini. Per compensare Lefebvre dei suoi servigi, Napoleone gli accord\u00f2 il titolo di \"duca di Danzica\" in una lettera indirizzata al Senato datata 28 maggio, ma non inform\u00f2 lo stesso direttamente, inviandogli una lettera il 29 maggio. \u00abIo [\u2026] sono molto soddisfatto dei vostri servigi, ed ho gi\u00e0 dato prova di ci\u00f2, come potr\u00e0 scoprire quando legger\u00e0 le ultime notizie da Parigi, che senza dubbio le sveleranno qual \u00e8 la mia opinione su di lei.\u00bb\nIl giorno 30 maggio Napoleone entrava in citt\u00e0, nominandone Governatore il generale Rapp.\nIl futuro di Danzica.\nIl 9 settembre 1807 Napoleone proclam\u00f2 la Repubblica di Danzica, come Stato semi-indipendente. Questo territorio, sottratto al controllo del Regno di Prussia, consisteva nella citt\u00e0 di Danzica insieme ai territori rurali alla foce della Vistola ed alla penisola di Hel.\nSei anni dopo, dal tardo gennaio al 29 novembre 1813, l'esercito imperiale russo pose d'assedio la citt\u00e0; a guidare la resistenza era il generale Jean Rapp che poteva contare su circa 30.000 uomini, non solo francesi ma anche polacchi, italiani, bavaresi, westfaliani e sassoni. La citt\u00e0 resist\u00e9 fino al 2 gennaio 1814 quando si vide costretta ad accettare la resa. Rapp con 14 generali e 9000 soldati francesi fu condotto prigioniero in Russia mentre agli altri difensori delle diverse nazionalit\u00e0 venne concesso il rimpatrio ."}
{"id": "2333940", "revid": "298055", "url": "https://it.wikipedia.org/wiki?curid=2333940", "title": "Mondo Emerso", "text": ""}
{"id": "2333941", "revid": "405660", "url": "https://it.wikipedia.org/wiki?curid=2333941", "title": "Saltino sul Secchia", "text": ""}
{"id": "2333942", "revid": "28592", "url": "https://it.wikipedia.org/wiki?curid=2333942", "title": "Gustavo adolfo", "text": ""}
{"id": "2333943", "revid": "125957004", "url": "https://it.wikipedia.org/wiki?curid=2333943", "title": "Mondo Sommerso", "text": "Mondo Sommerso era una rivista mensile di genere subacqueo il cui primo numero \u00e8 stato pubblicato nel 1959, editore era Goffredo Lombardo, direttore Alessandro Olschki. Oggi ritornata grazie a Claudio Sisto e Valentina Cornacchione, due fotoreporter subacquei, ed insieme ad un nutrito staff di redazione, ripubblicano lo storico nome della rivista formulandolo cos\u00ec: Mondo Sommerso la rivista amata da chi ama il mare. Testata registrata presso il Tribunale per la stampa di Roma. La redazione di oggi si trova a Roma in via Castelforte 12 \n\u00c8 stata la prima rivista del settore, a cui hanno collaborato i pionieri dell'attivit\u00e0 subacquea quali: i suddetti Goffredo Lombardo e Alessandro Olschki, Gianni Roghi, Maurizio Sarra, Jacques-Yves Cousteau, Jacques Mayol, Folco Quilici, Bruno Vailati, Raimondo Bucher, Enzo Maiorca ecc., ed \u00e8 quella che ha contribuito a promuovere e diffondere in Italia la pratica delle attivit\u00e0 subacquee"}
{"id": "2333945", "revid": "1782831", "url": "https://it.wikipedia.org/wiki?curid=2333945", "title": "Fumetti di Angel", "text": "Angel \u00e8 il titolo di alcune serie a fumetti ispirate alla omonima serie televisiva edita dal 1999 dalla Dark Horse Comics e poi da altri e incentrata sull'omonimo protagonista.\nStoria editoriale.\nLa prima serie \u00e8 esordita nel 1990 edita per 17 numeri dalla Dark Horse che ne ha poi pubblicata una seconda limitata a soli quattro episodi nel 2002 quando il progetto si \u00e8 concluso. Nessuna di queste pubblicazioni \u00e8 considerata canonica e nessuna \u00e8 stata tradotta in italiano.\nNel 2005 la casa editrice IDW Publishing ha rilevato i diritti e ha iniziato una serie di pubblicazioni di miniserie di quattro o cinque numeri mensili dedicate sia ad Angel che ad altri personaggi del telefilm come Spike. Nel 2007 in collaborazione con il creatore della serie televisiva Joss Whedon, la IDW ha pubblicato una nuova serie a fumetti, \"\", considerata come \"sesta stagione\" ufficiale del telefilm e giudicata da Whedon come canonica. Dopo che per anni in Italia sono state disponibili soltanto alcune traduzioni non ufficiali realizzate dai fan-club, dal 2010 la casa editrice Italycomics ha pubblicato mensilmente la nuova serie, composta da 44 numeri (di cui soltanto i primi 17 dedicata alla saga \"Dopo la caduta\").\nNel 2010 i diritti sono tornati alla Dark Horse permettendo la comparsa di Angel e Spike negli ultimi numeri dell'ottava stagione di Buffy e la nascita di un nuovo ciclo narrativo che vede Angel affiancato a Faith.\nElenco delle pubblicazioni.\nDark Horse Comics\nLa serie regolare\nIl personaggio di Angel ha gi\u00e0 fatto la sua comparsa nel mondo editoriale legato a Buffy con un paperback a lui dedicato ed intitolato . Questo volume, essendo ambientato nella terza stagione di Buffy, fa parte della collana Dark Horse dedicata alla Cacciatrice e non va quindi inserito in questa lista di pubblicazioni create appositamente per supportare la serie televisiva dedicata al vampiro con l'anima.\nDark Horse Presents\", \"Dark Horse Extra\", \"TV Guide\nLong Night's Journey\nIDW Publishing\nVolumi autoconclusivi\nSesta stagione\nLa serie \"Spike\"\nAngel &amp; Faith\nPrima serie\nSeconda serie\nAngel stagione 11"}
{"id": "2333946", "revid": "28592", "url": "https://it.wikipedia.org/wiki?curid=2333946", "title": "Gustavus Adolphus", "text": ""}
{"id": "2333950", "revid": "2519", "url": "https://it.wikipedia.org/wiki?curid=2333950", "title": "Gapan", "text": "Gapan \u00e8 una citt\u00e0 componente delle Filippine, situata nella Provincia di Nueva Ecija, nella Regione di Luzon Centrale.\nGapan \u00e8 formata da 23 baranggay:"}
{"id": "2333952", "revid": "33208", "url": "https://it.wikipedia.org/wiki?curid=2333952", "title": "Nero Wolfe, difenditi", "text": ""}
{"id": "2333958", "revid": "879070", "url": "https://it.wikipedia.org/wiki?curid=2333958", "title": "Lepus oiostolus", "text": "La lepre lanosa (\"Lepus oiostolus\" Hodgson, 1840) \u00e8 un mammifero lagomorfo della famiglia dei Leporidi.\nDistribuzione.\nCon quattro sottospecie (\"Lepus oiostolus hypsibius\", \"Lepus oiostolus oiostolus\", \"Lepus oiostolus pallipes\", \"Lepus oiostolus przewalskii\") la specie occupa un ampio areale che va dalla Mongolia al Ladak, passando per la Cina occidentale, il Tibet ed il Nepal.\nDescrizione.\nDimensioni.\nMisura fino a 55 cm di lunghezza, per un peso che non supera mai i 3 kg.\nAspetto.\nIl corpo \u00e8 slanciato, con lunghe zampe ed orecchie.\nIl pelo \u00e8 di colore bruno scuro su testa e dorso, con brizzolature bianche e nere sul quarto posteriore, mentre le zampe ed il ventre sono color sabbia: il petto e la coda sono biancastri.\nDurante i mesi invernali, la specie sfoggia un manto pi\u00f9 lungo e spesso (da cui il nome comune di \"lepre lanosa\") per meglio fronteggiare i rigori climatici delle zone che abita.\nBiologia.\nSi tratta di animali attivi perlopi\u00f9 al tramonto o durante la notte, dalle abitudini strettamente solitarie (eccezion fatta per il periodo degli amori). Passano il giorno al riparo fra i cespugli o fra le rocce, ben mimetizzati grazie all'assoluta immobilit\u00e0 ed alla colorazione che ben si confonde coi brulli paesaggi montani frequentati da questi animali. Basta tuttavia un nonnulla per interrompere il riposo di questi animali e metterli sull'attenti, coi sensi in allerta per recepire qualsiasi messaggio che comunichi la presenza di un possibile pericolo, di fronte al quale la lepre lanosa fugge zigzagando fino al nascondiglio pi\u00f9 prossimo, dove attende immobile l'allontanarsi dell'aggressore.\nAlimentazione.\nLa lepre lanosa \u00e8 un animale erbivoro, che si nutre di qualsiasi sostanza di origine vegetale riesca a trovare: durante i mesi estivi \u00e8 solita mettere su una cospicua riserva di grasso, che si rivela spesso essenziale per la sopravvivenza durante i rigidi mesi invernali.\nRiproduzione.\nEssenzialmente simile a quella della congenere ed affine lepre comune (\"Lepus europaeus\"), rispetto alla quale tuttavia la lepre lanosa tende a partorire un numero medio di cuccioli per nidiata inferiore."}
{"id": "2333962", "revid": "89688", "url": "https://it.wikipedia.org/wiki?curid=2333962", "title": "Otaku No Video", "text": ""}
{"id": "2333964", "revid": "287204", "url": "https://it.wikipedia.org/wiki?curid=2333964", "title": "Ugo Barb\u00e0ra", "text": "Biografia.\nHa frequentato il Liceo Umberto e l'Ifg di Urbino e si \u00e8 laureato in Lettere Moderne all'Universit\u00e0 di Palermo. Ha insegnato scrittura creativa all'Universit\u00e0 La Sapienza di Roma e a Roma Tre.\nCaporedattore centrale dell'Agenzia Giornalistica Italia, \u00e8 stato dal 2010 al 2020 a capo della redazione Digital e dal 1999 al 2010 si \u00e8 occupato di politica estera. In precedenza \u00e8 stato corrispondente da Palermo negli anni del processo Andreotti (1995-1999), redattore di cronaca giudiziaria a Roma in epoca di Tangentopoli.\nHa scritto sei romanzi. Cinque sono stati pubblicati da Piemme: \"Desidero informarla che le abbiamo trovato un cuore\" (1999), \"La notte dei sospetti\" (2001), \"Il corruttore\" (2008), \"In terra consacrata\" (2009) e \"Le mani sugli occhi\" (2011). Il sesto \u00e8 \"Due Madri\" pubblicato nel 2015 da Frassinelli. Suoi i racconti \"La stiratrice di Saponara\" pubblicato nella raccolta \"La scelta\" edito da Novantacento; il racconto \"Il nemico\" inserito nella raccolta \"Duri a morire\" di Dario Flaccovio editore e \"L'avaro\" che fa parte della antologia \"Seven\" curata da Gian Franco Orsi per Piemme.\n\u00c8 sceneggiatore del film Gli angeli di Borsellino insieme a Paolo Zucca, Mirco Da Lio e Massimo Di Martino. Nel 1999 il Teatro Libero di Palermo ha portato in scena il suo \"Dongiovanni\" per la regia di Lia Chiappara.\nPremi e riconoscimenti.\nCandidature"}
{"id": "2333966", "revid": "89688", "url": "https://it.wikipedia.org/wiki?curid=2333966", "title": "Mikansei No 'Jekyll' To 'Hyde'", "text": ""}
{"id": "2333969", "revid": "320578", "url": "https://it.wikipedia.org/wiki?curid=2333969", "title": "Jisatsu Ganbou", "text": ""}
{"id": "2333971", "revid": "729019", "url": "https://it.wikipedia.org/wiki?curid=2333971", "title": "Borough (metropolitana di Londra)", "text": "Borough \u00e8 una stazione della metropolitana di Londra, situata sulla linea Northern.\nStoria.\nLa stazione fu aperta il 18 dicembre 1890 come parte della prima metropolitana di profondit\u00e0, la City &amp; South London Railway (C&amp;SLR) e fu ricostruita negli anni 1920 quando si ampliarono le gallerie. Dopo essere stata trascurata per molti anni, che risultarono nell'essere una delle stazioni meno curate di tutta la metropolitana, la stazione \u00e8 stata completamente rinnovata; il progetto \u00e8 quasi completato.\nNonostante poco rimanga della stazione originale, Borough \u00e8 la pi\u00f9 settentrionale delle stazioni originali della C&amp;SLR. A nord la ferrovia originariamente seguiva un tracciato differente rispetto all'attuale, con le gallerie che raggiungevano il capolinea originale a King William Street. Questo percorso fu abbandonato e nuove gallerie con direzione London Bridge e Moorgate furono costruite ed aperte nel 1900.\nDurante la Seconda guerra mondiale, parte dei tunnel in disuso con direzione King William Street furono adattati come un grande pubblico rifugio antiaereo dal consiglio del borough, fatto ricordato con una targa sul lato dell'edificio attuale.\nStrutture e impianti.\nL'entrata della stazione \u00e8 in Borough High Street (parte della A3), all'angolo con Marshalsea Road. La A2 termina di fronte alla stazione.\nUn ascensore permette ai passeggeri di accedere al binario con direzione nord senza usare scale, mentre \u00e8 necessario percorrere una piccola rampa di scale per raggiungere il binario in direzione sud.\nLa stazione di Borough \u00e8 compresa nella \"Travelcard Zone 1\"."}
{"id": "2333972", "revid": "89688", "url": "https://it.wikipedia.org/wiki?curid=2333972", "title": "Kashikoi Kanojo No Oroka Na Sentaku", "text": ""}
{"id": "2333981", "revid": "106908", "url": "https://it.wikipedia.org/wiki?curid=2333981", "title": "Science City of Mu\u00f1oz", "text": ""}
{"id": "2333990", "revid": "131358", "url": "https://it.wikipedia.org/wiki?curid=2333990", "title": "Capo d'Angi\u00f2", "text": ""}
{"id": "2333994", "revid": "89688", "url": "https://it.wikipedia.org/wiki?curid=2333994", "title": "B Men Gahou", "text": ""}
{"id": "2333996", "revid": "111441685", "url": "https://it.wikipedia.org/wiki?curid=2333996", "title": "Cry to Heaven", "text": "Cry to Heaven \u00e8 un singolo del cantautore britannico Elton John, pubblicato nel 1986. Il testo \u00e8 di Bernie Taupin.\nIl brano.\nProveniente dall'album del 1985 \"Ice on Fire\", si caratterizza come un brano pop rock, dai toni decisamente cupi; Elton \u00e8 presente al pianoforte. Charlie Morgan \u00e8 alla batteria e Paul Westwood al basso, mentre Davey Johnstone \u00e8 messo in evidenza alle chitarre. Fred Mandel si occupa delle tastiere. Il testo di Bernie significa letteralmente \"Piangere Al Paradiso\"; parla della guerra e di ci\u00f2 che essa comporta ai bambini.\n\"Cry to Heaven\" fu pubblicata come singolo nel febbraio del 1986, ma non negli Stati Uniti, dove venne invece lanciata con qualche mese di ritardo rispetto al resto del mondo \"Nikita\". In ogni caso, ebbe scarso successo, raggiungendo una numero 47 UK e una numero 86 in Australia."}
{"id": "2333998", "revid": "2519", "url": "https://it.wikipedia.org/wiki?curid=2333998", "title": "Palayan", "text": "Palayan \u00e8 una citt\u00e0 componente delle Filippine, capoluogo della Provincia di Nueva Ecija, nella Regione di Luzon Centrale.\nPalayan \u00e8 formata da 20 baranggay:"}
{"id": "2333999", "revid": "6923", "url": "https://it.wikipedia.org/wiki?curid=2333999", "title": "D-VHS", "text": "Il D-VHS era un formato video su nastro analogo al VHS standard, con la differenza che il D-VHS era digitale e permetteva di registrare in alta definizione (720p o 1080i, rispettivi antenati degli odierni formati HD e Full HD); non ha avuto successo per il suo ritardo (\u00e8 stato presentato al pubblico nel 2000 quando ormai il DVD era gi\u00e0 in commercio), per il costo elevato di videoregistratori e cassette D-VHS, e per limitazioni tecniche (ad esempio, per registrare da una TV o da un ricevitore satellitare era necessaria una porta FireWire, ma pochi o addirittura nessun modello in commercio era dotato di tale connessione), e ci\u00f2 ha contribuito a un veloce declino."}
{"id": "2334001", "revid": "1318658", "url": "https://it.wikipedia.org/wiki?curid=2334001", "title": "Rive droite", "text": "Il termine rive droite, che in francese significa \"riva destra\", designa per antonomasia la porzione della citt\u00e0 di Parigi situata sulla riva nord della Senna.\nTale zona, si contrappone alla \"rive gauche\", ossia alla parte di citt\u00e0 che si trova a sud della Senna. \nLa \"rive droite\" comprende i seguenti \"arrondissement\":"}
{"id": "2334002", "revid": "89688", "url": "https://it.wikipedia.org/wiki?curid=2334002", "title": "Nega To Posi", "text": ""}
{"id": "2334003", "revid": "287204", "url": "https://it.wikipedia.org/wiki?curid=2334003", "title": "Locomotiva Blucher", "text": ""}
{"id": "2334009", "revid": "33689", "url": "https://it.wikipedia.org/wiki?curid=2334009", "title": "Lucio Aurelio Gallo", "text": "Combatt\u00e9 con Settimio Severo nel 193, al comando di una delle legioni della Pannonia superiore; nel 198 fu console \"posterior\" assieme a Publio Marzio Sergio Saturnino e nel 202 divenne governatore della Mesia inferiore."}
{"id": "2334012", "revid": "729019", "url": "https://it.wikipedia.org/wiki?curid=2334012", "title": "Stazione di Livorno Ferraris", "text": "La stazione di Livorno Ferraris si trova sulla linea Torino\u2013Milano e fu voluta fortemente da Camillo Benso Conte di Cavour.\nSvolse un importante ruolo nel territorio circostante, soprattutto nel periodo industriale; nello scalo ferroviario fu infatti realizzato un polo per le merci, utilizzato fino ai primi anni novanta (grazie soprattutto allo stabilimento della Pirelli). Lo scalo merci fu poi successivamente dismesso.\nAd oggi la stazione \u00e8 catalogata da Trenitalia come stazione \"Silver\", \u00e8 dotata di 3 binari, il 1\u00b0 \u00e8 utilizzato nel senso di Torino, il 2\u00b0 in direzione Milano, mentre il 3\u00b0per scali provvisori, spesso di treni merci o treni che devono dare precedenza ad altri in ritardo. \u00c8 presente anche un binario tronco in direzione Milano, ma \u00e8 inutilizzato.\nLa stazione \u00e8 stata ristrutturata in anni recenti con la realizzazione di un sottopassaggio. Vi sono una sala d'aspetto, la biglietteria e la biglietteria automatica."}
{"id": "2334013", "revid": "131358", "url": "https://it.wikipedia.org/wiki?curid=2334013", "title": "Francisco Jos\u00e9 da Costa", "text": ""}
{"id": "2334015", "revid": "71155", "url": "https://it.wikipedia.org/wiki?curid=2334015", "title": "Yoani S\u00e1nchez", "text": "Ha ottenuto grande fama e molti premi a livello internazionale per il suo blog, \"Generaci\u00f3n Y\" (in italiano, \"Generazione Y\"), dal quale presenta un resoconto critico della realt\u00e0 del suo Paese. Nonostante le continue limitazioni imposte (e riprese dai media di tutto il mondo) da parte del Governo cubano fra il 2008 e il 2011, \u00e8 il blog cubano pi\u00f9 seguito: pubblicato in spagnolo e altre 20 lingue (grazie ad un server della svizzera tedesca), conta fino a 14 milioni di accessi e migliaia di commenti ogni mese.\nLa S\u00e1nchez \u00e8 inoltre attiva nel chiedere svolte importanti, sia in campo politico che economico, nella promozione della blogosfera alternativa cubana e nella denuncia delle violazioni dei diritti umani a Cuba. Oltre a promuovere progetti editoriali a Cuba, collabora con varie testate e siti internazionali, come \"The Huffington Post\", \"France 24\" e \"Internazionale\", e con varie organizzazioni e fondazioni, come la \"Fundaci\u00f3n Internacional de J\u00f3venes L\u00edderes para Cuba\".\nBiografia.\nLaureata in filologia nel 2000, alla Universit\u00e0 dell'Avana, nel 2002 emigra nella Svizzera tedesca. Per due anni scolastici impara la lingua tedesca e l'uso di internet, e durante le vacanze scolastiche visita la Germania. Quindi rientra a Cuba nel 2004. All'Avana nel 2005-06 progetta un blog sponsorizzato dalla societ\u00e0 web tedesca Cronon AG, e nell'aprile del 2007 crea \"Generaci\u00f3n Y\" (il suo personale blog che le ha dato rinomanza internazionale) dove pubblica regolarmente storie di vita cubana, caratterizzate da un tono critico nei confronti del governo. Abita all'Avana in un grattacielo statale vicino alla Plaza de la Revolucion, assieme al marito cubano coetaneo e al figlio diciottenne. Suo zio Adolfo Fernandez venne esiliato dopo che, con l'aiuto diplomatico della Chiesa, venne fatto scarcerare e sua sorella lasci\u00f2 Cuba nel 2010.\n\u00c8 una delle pi\u00f9 influenti voci sulla realt\u00e0 cubana. Il suo blog \u00e8 stato bloccato dal 2008 al 2011 agli utenti cubani ed \u00e8 stata perseguitata in passato dalle autorit\u00e0 cubane. In Italia, i suoi articoli in passato sono stati pubblicati dalla rivista \"Internazionale\" e dal quotidiano \"La Stampa\", che pubblica il suo blog sul sito LaStampa.it/GeneracionY. Nell'aprile 2007 \u00e8 stata pubblicata presso Rizzoli una raccolta di post del suo blog col titolo \"Cuba Libre - vivere e scrivere all'Avana\".\nIl 6 novembre 2009 afferma di essere stata brevemente arrestata nelle strade de L'Avana mentre si recava a una manifestazione contro la violenza, insieme ad altri blogger amici. Secondo quanto riportato dagli stessi tramite Twitter, interviste e poi sul blog di Yoani, Generaci\u00f3n Y, il gruppo ha subito \"abusi verbali e pesanti percosse\". L'episodio \u00e8 stato ampiamente ripreso (e commentato) dalla blogosfera e dai media internazionali, incluso un lancio dell'agenzia Reuters. Altre fonti, in molti casi vicine ideologicamente al governo cubano, considerano Yoani Sanchez una finta dissidente finanziata dagli americani in chiave anticastrista.\nIl 16 dicembre 2010 Wikileaks ha pubblicato un cablogramma in cui la Sanchez lamenta ai diplomatici americani l'impossibilit\u00e0 di fare acquisti su Internet tramite PayPal, e annuncia che \u00absimili angoscianti restrizioni\u00bb alle libert\u00e0 personali non possono che \u00abfavorire un cambiamento\u00bb, ovvero la caduta del dittatore Castro. PayPal \u00e8 comunque una azienda statunitense che non pu\u00f2 operare a Cuba, per via dell'embargo contro Cuba imposto unilateralmente dagli Stati Uniti.\nIl 1\u00ba gennaio 2011 viene pubblicato online il film documentario \"Wishes on a Falling Star\", che mostra gli aspetti meno visibili della vita dei cubani commentata da una lunga intervista concessa dalla Sanchez in via esclusiva. Il 5 ottobre 2012 viene fermata a Cuba e portata in un appartamento di Bayamo dalla polizia cubana, dove viene interrogata (e rilasciata dopo 24 ore). Con altri attivisti era intenzionata a seguire il processo al giovane politico spagnolo Angel Carromero, autista e amico del dissidente cubano Oswaldo Pay\u00e1. (Carromero, processato con l'accusa di avere provocato la morte di Paya in un incidente stradale a Cuba, \u00e8 stato condannato e rimpatriato in Spagna).\nNel 2013 \u00e8 stato pubblicato \"Yoani Sanchez - In attesa della primavera\" (Edizioni Anordest), biografia della blogger con accurata scelta antologica di scritti in ordine cronologico. Ma attualmente Lupi \u00e8 in rotta con la Sanchez. Nel febbraio 2013, Yoani Sanchez, dopo avere ottenuto un nuovo passaporto cubano, \u00e8 partita in aereo dall'Avana per un \"giro del mondo in 80 giorni\"). Il 28 aprile del 2013, ospite al Festival internazionale del giornalismo di Perugia subisce delle contestazioni verso il suo operato: dopo la presentazione da parte di Mario Calabresi, un gruppo di circa trenta manifestanti filocastristi sale sul palco con bandiere e volantini lanciati in aria, a loro volta contestati da alcuni anticastristi presenti nel pubblico. Nel 2014 e 2015 la Sanchez ha continuato a girare il mondo, invitata da editori conservatori.\nCritiche.\nIl Governo di Cuba e i suoi organi di informazione hanno spesso accusato la S\u00e1nchez di essere una mercenaria al soldo degli Stati Uniti d'America o di grandi gruppi editoriali come il Gruppo PRISA, di incitare alla violenza, di denigrare la rivoluzione cubana e di fomentare la sovversione interna, di ingiuriare Cuba e di inviare messaggi basati sui principi della guerra cibernetica del Pentagono. In pi\u00f9, si \u00e8 insinuato che il server tedesco \"Cronon AG\", al quale si appoggia, ospiti anche siti di estrema destra e neonazisti.\nAlcune associazioni filo-cubane hanno inoltre sottolineato come la limitazione nell'uso degli strumenti informatici e la mancanza di libert\u00e0 di espressione denunciate dalla S\u00e1nchez siano in contrasto con l'uso perfettamente regolare degli strumenti stessi da parte sua al fine di effettuare quotidiani attacchi al governo.\nDopo che la S\u00e1nchez ha disdetto il suo contratto con \"La Stampa\", il suo biografo e traduttore italiano Gordiano Lupi ha pubblicato una lettera aperta nella quale si scaglia contro la blogger cubana: \"Yoani S\u00e1nchez ha disdetto il contratto con \"La Stampa\" e ha fatto di me un uomo libero, ch\u00e9 fino a ieri non potevo dire quel che pensavo, visto che la traducevo. Adesso che non ho pi\u00f9 alcun legame e che gli interessi della blogger pi\u00f9 ricca e premiata del mondo vengono gestiti dalla sua agente, Erica Berla, posso togliermi i sassolini dalle scarpe. Mi stavano facendo un male\u2026\".\nPremi e riconoscimenti.\nYoani S\u00e1nchez ha ricevuto numerosi premi e riconoscimenti, fra cui il Premio Ortega y Gasset per il giornalismo digitale nel 2008, la menzione speciale del Premio Maria Moors Cabot per la sua attivit\u00e0 di blogger nel 2009 e l'inserimento nella lista degli International Press Institute World Press Freedom Heroes nel 2010. La rivista \"Time\" l'ha inserita nella lista delle 100 persone pi\u00f9 influenti al mondo del 2008, motivando cos\u00ec la scelta: \"sotto il naso di un regime che non ha mai tollerato il dissenso, la S\u00e1nchez \u00e8 riuscita a esercitare una facolt\u00e0 che i giornalisti legati al cartaceo, nel suo Paese, non possono esercitare: la libert\u00e0 di parola\". Nel novembre 2009, il presidente statunitense Barack Obama ha scritto che il suo blog \u00abrappresenta per il mondo una \u00abfinestra\u00bb eccezionale sulla realt\u00e0 della vita quotidiana a Cuba\u00bb e ha applaudito i suoi sforzi per \"incoraggiare i compagni cubani a esprimersi utilizzando la tecnologia\".\nHa ricevuto inoltre altri riconoscimenti da molte riviste come \"El Pa\u00eds\", \"Foreign Policy\", \"Gatopardo\" e \"Diario Perfil\". Il Governo cubano le ha tuttavia sempre impedito di uscire dal Paese per andare a ritirarli. Il blocco \u00e8 stato esteso anche ad altre manifestazioni, come il Festival Internazionale del Cinema-documentario di Praga, a cui era stata invitata per far parte della giuria.\nNicholas Lemann, decano della Scuola di giornalismo della Columbia University, ha criticato la decisione di impedire alla blogger di ritirare il premio assegnatole dalla sua universit\u00e0, affermando che il Governo cubano \u00abdovrebbe valutare il lavoro della signora S\u00e1nchez come un segno del fatto che i giovani cubani sono pronti a portare Cuba in un futuro migliore - un futuro in cui ci sar\u00e0 quella stampa libera che il popolo di Cuba merita\u00bb.\nLa S\u00e1nchez ha espresso pi\u00f9 volte la sua intenzione di impiegare la parte in denaro dei premi ricevuti per promuovere la creazione di mezzi di comunicazione indipendenti a Cuba."}
{"id": "2334016", "revid": "62748", "url": "https://it.wikipedia.org/wiki?curid=2334016", "title": "Rive droite (Parigi)", "text": ""}
{"id": "2334017", "revid": "1494169", "url": "https://it.wikipedia.org/wiki?curid=2334017", "title": "Aliaga", "text": ""}
{"id": "2334026", "revid": "287204", "url": "https://it.wikipedia.org/wiki?curid=2334026", "title": "Lepus starcki", "text": "La lepre etiope (\"Lepus starcki\" Petter, 1963) \u00e8 un mammifero lagomorfo della famiglia dei Leporidi.\nDistribuzione.\nCome intuibile dal nome comune, la specie \u00e8 endemica dell'Etiopia, in particolare la si trova sui rilievi dell'acrocoro ad altezze comprese fra i 2200 ed i 4500 m: si calcola che l'area nella quale la popolazione di questo animale sia stabile abbia un'estensione inferiore ai 100.000 km\u00b2.\nDescrizione.\nDimensioni.\nMisura fino a 50 cm di lunghezza, per un peso totale raramente superiore ai 2 kg.\nAspetto.\nIl corpo \u00e8 slanciato, con grande testa ed orecchie lunghe e di forma quasi triangolare, col vertice posto alla base dell'orecchio.\nIl pelo \u00e8 di color giallo ocra sul dorso, con brizzolature nere sparse: i fianchi, la nuca ed il margine delle zampe sono di colore arancio, mentre la parte ventrale \u00e8 giallo chiaro con tendenza al biancastro. La coda, la punta del muso ed il cerchio perioculare sono bianchi, cos\u00ec come le orecchie, che presentano per\u00f2 una macchia di forma semicircolare sulla punta.\nBiologia.\nSi tratta di animali dalle abitudini notturne, che per\u00f2 possono (anche se non di frequente) essere visti anche durante il giorno, mentre solitamente le lepri etiopi passano la giornata accovacciate sul terreno nel folto dei cespugli, dove il loro manto mimetico le confonde perfettamente coi cespugli e le erbe secche che crescono nel loro \"habitat\". Qualora l'animale avverta rumori sospetti, generalmente tende ad immobilizzarsi in modo da individuare la sorgente di provenienza del suono, per sincerarsi che provenga effettivamente da una fonte di pericolo: in tal caso, la lepre etiope si immobilizza aspettando che il potenziale aggressore si allontani, dandosi ad una fuga precipitosa solo qualora l'aggressore si avvicini troppo.\nAlimentazione.\nSi tratta di animali esclusivamente erbivori, che si nutrono di erbe, foglie, germogli ed in generale di qualunque sostanza di origine vegetale riescano a mangiare.\nCome gli altri lagomorfi, la lepre etiope pratica la coprofagia al fine di ridigerire il cibo ed estrarne quanto pi\u00f9 nutrimento possibile.\nRiproduzione.\nNon sono stati ancora condotti studi specifici sulle modalit\u00e0 riproduttive di questa specie, che tuttavia si pensa non differiscano eccessivamente in termini di modalit\u00e0 e tempi da quelle della congenere ed affine lepre comune (\"Lepus europaeus\")."}
{"id": "2334027", "revid": "122391690", "url": "https://it.wikipedia.org/wiki?curid=2334027", "title": "Cima delle Lobbie", "text": "La Cima delle Lobbie \u00e8 una montagna delle Alpi Cozie alta 3.015\u00a0m. Si trova sulla dorsale tra valle Varaita e valle Po. \u00c8 il \"tremila\" pi\u00f9 a sud del gruppo del Monviso.\nCaratteristiche.\nLa montagna si erge sulla dorsale che, dal Monviso, scende a separare le valli Varaita e Po. Dal lato della valle Varaita, si trova alla testata del vallone dei Duc, mentre dal lato della valle Po domina il \"piano Gallarino\". La vetta, completamente in territorio italiano, \u00e8 il punto di unione dei territori comunali di Sampeyre e Casteldelfino in valle Varaita, e di Oncino in valle Po.\nLa dorsale principale piega in corrispondenza della vetta. Dal Monviso, la dorsale scende in direzione sud-sud-est fino alla cima; da qui piega decisamente ad est, fino a raggiungere la punta Rasciassa. Dalla vetta si diparte una dorsale secondaria, che scende verso la valle Varaita in direzione sud-ovest, costituendo lo spartiacque in sinistra orografica del \"vallone dei Duc\".\nLa montagna \u00e8 una specie di torrione, circondato da canaloni e speroni rocciosi. La vetta \u00e8 bifida: la vetta pi\u00f9 elevata, quella nord-est, \u00e8 separata da quella secondaria di sud-ovest da uno stretto intaglio.\nAlle sue pendici si sviluppa il Bosco dell'Alev\u00e8, il pi\u00f9 grande bosco di pino cembro d'Europa. Sul versante nord esiste un esemplare di pino cembro che, all'altitudine di 2.950 metri, \u00e8 il pi\u00f9 alto di tutto il suo areale.\nIl nome potrebbe derivare dal piemontese \"lobia\" (= balcone), con riferimento alla posizione panoramica. Secondo alcuni, deriverebbe invece dal franco-provenzale \"labia\" (= lastra di pietra).\nAscensione alla vetta.\nLa via normale si sviluppa sul versante nord-ovest. Partendo dalla frazione \"Castello\" di Pontechianale (1.580 m), oltrepassato il rifugio Bagnour e il bosco dell'Alev\u00e9 si risale il lungo \"vallone dei Duc\" su prati e vaste pietraie fino al \"passo dei Duc\" (2.796 m). Da qui si ascende un ripido canalone detritico (innevato fino ad estate inoltrata) che porta sulla spalla della montagna, a pochi metri dalla vetta. Con alcuni passi di arrampicata (II grado) su una placca inclinata e successive roccette si giunge in cima. Sulla vetta \u00e8 presente una croce metallica posta nel 2003 dal Cai di Beinette. Il percorso \u00e8 di tipo alpinistico, con difficolt\u00e0 valutata in F+.\nIl passo dei Duc pu\u00f2 essere raggiunto anche dalla valle Po, risalendo dal pian Gallarino.\nPer l'ascensione dalla valle Varaita, ci si pu\u00f2 appoggiare al rifugio Alev\u00e8 ed al rifugio Bagnour; per quella dalla valle Po, al rifugio Alpetto ed al rifugio Quintino Sella.\nGli alpinisti Ercole Daniele, Carlo Ratti e Alberto Viglino, primi salitori della Cima delle Lobbie nella primavera del 1897, percorsero la ben pi\u00f9 impegnativa cresta sud-ovest, valutata di difficolt\u00e0 AD.\nAccesso invernale.\nLa vetta \u00e8 accessibile anche in inverno con un itinerario di sci alpinismo. Si risale al \"passo dei Duc\" dalla valle Po o dalla valle Varaita, e poi si risale il canalone nord-ovest con gli sci fino alla spalla. Da qui si pu\u00f2 raggiungere la vetta come in estate. L'itinerario ha una difficolt\u00e0 valutata in D, con passaggi di sci alpinismo fino a S4 e S5."}
{"id": "2334028", "revid": "33689", "url": "https://it.wikipedia.org/wiki?curid=2334028", "title": "Publio Marzio Sergio Saturnino", "text": "Figlio di Publio Marzio Vero, console del 179, nel 180 fu cooptato nel collegio dei Salii Palatini, da cui usc\u00ec dopo il 191, forse appena l'anno precedente al consolato, che tenne nel 198."}
{"id": "2334031", "revid": "23431478", "url": "https://it.wikipedia.org/wiki?curid=2334031", "title": "2 d.C.", "text": ""}
{"id": "2334033", "revid": "123565350", "url": "https://it.wikipedia.org/wiki?curid=2334033", "title": "Aguirre", "text": ""}
{"id": "2334034", "revid": "2111548", "url": "https://it.wikipedia.org/wiki?curid=2334034", "title": "Aliaga (Filippine)", "text": "Aliaga \u00e8 una municipalit\u00e0 di Quarta classe delle Filippine, situata nella Provincia di Nueva Ecija, nella regione di Luzon Centrale.\nAliaga \u00e8 formata da 26 baranggay:"}
{"id": "2334035", "revid": "767487", "url": "https://it.wikipedia.org/wiki?curid=2334035", "title": "Museo della citt\u00e0 di palazzo San Sebastiano", "text": "Il Museo della Citt\u00e0 di Palazzo San Sebastiano \u00e8 un museo di Mantova con sede nel cinquecentesco omonimo Palazzo di propriet\u00e0 comunale. Il museo fu inaugurato il 19 marzo 2005.\nPalazzo San Sebastiano.\nIl palazzo fu edificato tra il 1506 e il 1508 per essere la dimora preferita del marchese Francesco II Gonzaga, il quale vi mor\u00ec nel 1519. Gerolamo Arcari e Bernardino Ghisolfo ne diressero i lavori e incaricati delle decorazioni degli ambienti interni furono pittori come Lorenzo Leonbruno, Matteo, Lorenzo Costa il Vecchio e Carlo del Mantegna. Nel salone superiore vi erano le nove tele del Mantegna raffiguranti i \"Trionfi di Cesare\", oggi conservate a Hampton Court presso Londra.\nGi\u00e0 dopo la morte del committente, pur rimanendo residenza signorile il palazzo non ebbe pi\u00f9 il ruolo privilegiato riconosciutogli da Francesco II: gli arredi e i quadri pi\u00f9 preziosi vennero trasferiti in altra sede, e la residenza fu data in uso ai rami laterali della famiglia quali i Gonzaga di Novellara, di Gazzuolo e di Castiglione delle Stiviere. In questo palazzo il futuro S. Luigi Gonzaga cedette la primogenitura al fratello Rodolfo. Il palazzo viene dimenticato ritornando d'interesse pubblico a partire dalla met\u00e0 del Settecento, quando il governo austriaco lo adib\u00ec a deposito e a caserma. Tale utilizzo ne acceler\u00f2 il degrado con la pressoch\u00e9 totale sparizione delle decorazioni murarie. Anche la struttura originaria venne pesantemente manomessa, in particolare quando nel 1883 il Palazzo venne utilizzato come lazzaretto. Altre ristrutturazioni ci furono nel XX secolo, divenendo l'edificio sede di bagni pubblici, di una colonia elioterapica, di scuole, di depositi e di circoli ricreativi.\nIl recupero inizi\u00f2 nel 1999 con l'obiettivo di ripristinare per quanto possibile il progetto originale e recuperare almeno in parte le decorazioni murarie interne ed esterne. Il restauro ha permesso di recuperare preziosi frammenti degli affreschi che decoravano esternamente il Palazzo, seguendo il gusto tipico degli edifici mantovani della seconda met\u00e0 del quattrocento. I restauri si sono conclusi nel 2003 riproponendo al pubblico la \"Loggia dei marmi\" e cicli di affreschi nella \"Camera del Crogiuolo\", nella \"Camera delle Frecce\" e nella \"Camera del Sole\".\nI terremoti dell'Emilia del 2012 hanno provocato danni ad alcune sale del palazzo gonzaghesco.\nIl Museo.\nNel Museo della Citt\u00e0 sono esposte una parte delle opere appartenenti alle Collezioni Civiche che gi\u00e0 nell'Ottocento costituivano il Museo Patrio. Quanto proposto ha l'ambizione di raccontare i momenti pi\u00f9 emblematici della storia di Mantova e rappresentarne la sua grande civilt\u00e0 artistica. Sette sono le sezioni tematiche:\nSezione Risorgimentale.\nIl \"Museo del Risorgimento di Mantova\" fu inaugurato il 3 marzo del 1903 nel 50\u00ba anniversario del martirio di Belfiore. Dopo diverse sedi e vicissitudini, nel 2005 le raccolte del Museo del Risorgimento, privo di sede, sono state formalmente accorpate al nuovo Museo della Citt\u00e0 di Palazzo San Sebastiano.\nLa datazione dei reperti \u00e8 ascrivibile ad un periodo compreso tra l'epoca napoleonica e la terza guerra d'indipendenza, dopo la quale Mantova entr\u00f2 nel Regno d'Italia. Particolare attenzione \u00e8 prestata ai cimeli e agli avvenimenti del territorio. \nIl museo \u00e8 formato da cinque sezioni: l'et\u00e0 napoleonica, la Restaurazione e i moti del 1848, la congiura di Belfiore e infine gli anni che vanno dalla seconda alla terza guerra d'indipendenza. Le collezioni sono formate da uniformi militari, armi, giornali, manifesti, dipinti e stampe."}
{"id": "2334041", "revid": "339392", "url": "https://it.wikipedia.org/wiki?curid=2334041", "title": "Hidari Te", "text": ""}
{"id": "2334044", "revid": "72811", "url": "https://it.wikipedia.org/wiki?curid=2334044", "title": "CLAMP no Kiseki", "text": ""}
{"id": "2334045", "revid": "1431409", "url": "https://it.wikipedia.org/wiki?curid=2334045", "title": "Judith Scott", "text": ""}
{"id": "2334046", "revid": "827882", "url": "https://it.wikipedia.org/wiki?curid=2334046", "title": "Silla (rapper)", "text": "Biografia.\nCresce a Berlino in una famiglia normale, padre Poliziotto e la madre Segretaria. Durante il periodo scolastico conosce King Orgasmus One, proprietario della Label indipendente I Luv Money Records. Fu infatti lui a creare l'alias di Matthias Shulz, \"Godsilla,\" e a introdurlo nel mondo del rap.\nNel 2004 pubblica il suo primo album da solista \"\"\u00dcbertalentiert\" . L'album vendette 3.500 copie, senza l'interesse della stampa e di pubblicit\u00e0. Un anno dopo segu\u00ec il suo album insieme a \"King Orgasmus One\", \"Schmutzige Euros\" .\nNel 2005 il rapper Bushido mostr\u00f2 il proprio interesse per \"Godsilla\", proponendogli un contratto con una nuova casa discografica, la Eguterjunge. \"Godsilla\" rifiut\u00f2 la possibile collaborazione, in quanto era gi\u00e0 legato alla Label \"I Luv Money Records\" con la quale aveva gi\u00e0 firmato un contratto.\nL'11 settembre del 2006 apparve il secondo album da solista \"Massenhysterie\" mentre agli inizi del 2007 il secondo album nuovamente in collaborazione con \"King Orgasmus One\", \"Schmutzige Euros 2\" . In quel periodo \"Godsilla\" strinse una grande amicizia con il rapper Fler. Seguirono infatti molte collaborazioni fra i due rapper.\nIl 26 ottobre del 2007 apparve il terzo Album da solista \"City of God\" .\nL'anno seguente, come promesso da \"Fler\", apparve anche un album in collaborazione dei due inseparabili rapper, S\u00fcdberlin Maskulin. L'Album raggiunse il 22\u00ba posto nella Media Control Charts.\nNel febbraio del 2009 annunci\u00f2 di non essere pi\u00f9 sotto contratto dell\u00b4etichetta \"I Luv Money Records\", con la quale, in ogni caso, doveva produrre, entro il 2012, almeno altri due album.\nNel mese di aprile del 2010 la casa di produzione cinematografica giapponese T\u014dh\u014d, titolari di diritti della figura di Godzilla, minaccia contro di lui un'azione legale. Lo hanno accusato di aver copiato il nome del mostro giapponese. Il rapper pensava di avere possibilit\u00e0 di vincere la causa contro la casa di produzione cinematografica giapponese, ma non vi riusc\u00ec, a suo dire, a causa di scarse risorse finanziarie. Poco dopo decise di eliminare la sua Home page e di cambiare il suo nome d\u00b4arte in \"Silla\".\nNel marzo del 2011, \"Silla\" pubblic\u00f2 il suo attesissimo quarto album da solista Silla Instinkt. L'album si piazz\u00f2 al 30\u00ba posto nella Media Control Charts. Nel settembre del 2011, il rapper lasci\u00f2 definitivamente la Label \"I Luv Money Records\" per approdare nella Label indipendente Maskulin dell'amico \"Fler\" dove firm\u00f2 un contratto musicale fino al 2015.\nIl 9 marzo del 2012 \u00e8 uscito il secondo album pi\u00f9 apprezzato dai fan di \"Fler e Silla\", S\u00fcdberlin Maskulin 2 che si posizion\u00f2 al 6\u00ba posto nella Media Control Charts. L'8 giugno 2012 viene pubblicata dall'etichetta \"I Luv Money Records\" la prima compilation del rapper, la \"Monsterbox\". Il disco \u00e8 una raccolta che contiene, oltre ad alcuni brani gi\u00e0 pubblicati in passato, l'inedito \"Wiederbelebt\". Il quinto album da solista di Silla, dal titolo Die Passion Whiskey, fu pubblicato il 7 dicembre 2012 attraverso la Label indipendente Maskulin."}
{"id": "2334049", "revid": "158913", "url": "https://it.wikipedia.org/wiki?curid=2334049", "title": "Misericordia di Dio", "text": "La misericordia di Dio \u00e8 nella teologia biblica un attributo di Dio, che consiste nel perdonare i peccati. \nNel cattolicesimo inoltre la Divina Misericordia \u00e8 una devozione propagata per iniziativa di santa Faustina Kowalska in tutto il mondo, con lo scopo di avere fiducia nella misericordia di Dio e di adottare un atteggiamento misericordioso verso il prossimo. \nLa devozione si articola secondo le seguenti forme:"}
{"id": "2334058", "revid": "287204", "url": "https://it.wikipedia.org/wiki?curid=2334058", "title": "Viktor Bologan", "text": "Ottenne il suo pi\u00f9 grande successo nel 2003, vincendo a Dortmund il super-torneo \"Dortmund Sparkassen\", con un punto di vantaggio su Kramnik, Anand e L\u00e9k\u00f3.\nBologan \u00e8 un grande esperto della difesa slava e ha scritto un libro sulla variante \u010cebanenko (1. d4 d5 2. c4 c6 3. Cf3 Cf6 4. Cc3 a6): \"The Chebanenko Slav According to Bologan\", edizioni New in Chess, 2008.\nDal 1992 al 2018 ha partecipato con la nazionale della Moldavia a 13 olimpiadi degli scacchi, sempre in prima scacchiera, realizzando +49 \u201331 =52 .\nHa raggiunto il massimo Elo nell'agosto 2012, con 2734 punti (18\u00ba posto al mondo e 1\u00ba moldavo).\nAltri risultati di rilievo:"}
{"id": "2334061", "revid": "287204", "url": "https://it.wikipedia.org/wiki?curid=2334061", "title": "Henri Alfred Jacquemart", "text": "Biografia.\nJacquemart studi\u00f2 disegno e scultura alla \u00c9cole des Beaux-Arts allievo di Paul Delaroche. Giovanissimo tenne delle mostre al Paris Salon dal 1847-1879 ricevendo diversi riconoscimenti. Viaggi\u00f2 in Egitto e Turchia e gli venne commissionata dalla citt\u00e0 di Alessandria d'Egitto una statua colossale di Mehmet Ali. Egli deve comunque la sua reputazione ai molti monumento che realizz\u00f2 in Francia. \nNel 1870 a Jacquemart venne assegnata l'insegna di Cavaliere della L\u00e9gion d'honneur."}
{"id": "2334063", "revid": "729019", "url": "https://it.wikipedia.org/wiki?curid=2334063", "title": "Iubdo", "text": "Iubdo detta anche Youbdo \u00e8 una citt\u00e0 dell'Etiopia occidentale nella regione storica dell'Uollega, attualmente nella regione di Gambella. La sua notoriet\u00e0 deriva dalle alluvioni aurifere e soprattutto platinifere del suo territorio.\nStoria.\nNel 1905 l'ingegnere italiano Alberto Prasso ottenne da Menelik II, imperatore d'Etiopia, una vasta concessione per ricerche aurifere nella zona attorno al fiume Birbir con centro il villaggio di Iubdo. Prasso costitu\u00ec una societ\u00e0 di diritto francese, la \"Societ\u00e8 miniere des concessions Prasso\", ma con capitale prevalentemente italiano, e inizi\u00f2 le ricerche.\nIl platino venne scoperto nel 1924 e da quell'anno inizi\u00f2 un regolare ed intenso sfruttamento del giacimento. Negli anni di maggior sviluppo la miniera dava lavoro ad oltre 2.500 lavoratori. Gli ultimi dati disponibili, al 2007, danno la miniera ancora produttiva.\nNatura del giacimento.\nIl materiale platinifero si presenta frammisto a terreno argilloso proveniente dalla decomposizione di una roccia assai rara, la Dunite che contiene il platino, mediamente, con un tenore di 0,34 grammi per tonnellata. I concentrati minerali di Iubdo contengono circa il 78% di platino e minori percentuali di altri metalli pregiati: oro, iridio, palladio, osmiridio e altri."}
{"id": "2334069", "revid": "33689", "url": "https://it.wikipedia.org/wiki?curid=2334069", "title": "Lucio Fulvio Gavio Numisio Petronio Emiliano", "text": "Di origine italica, era il padre di Fulvio Emiliano e Lucio Fulvio Gavio Numisio Emiliano. Fu eletto console del 206.\nNel 1818, durante gli scavi a Tor Marancia a Roma, fu ritrovata una fistula recante il nome di \"Fulvius Petronius Aemilianus\", che dunque aveva delle propriet\u00e0 in zona. Il sepolcro di \"Lucius Fulvius Gavius\" fu trovato nel 1710 da Ficoroni nei pressi di Porta Appia, e potrebbe essere identificabile col primo. Lo stesso \"Fulvius Petronius Aemilianus\" \u00e8 nominato in un'altra iscrizione romana. I due personaggi potrebbero coincidere ed essere identificati con l'Emiliano console del 206, o con Fulvio Emiliano console nel 244, o con Lucio Fulvio Gavio Numisio Emiliano console nel 249."}
{"id": "2334081", "revid": "122315", "url": "https://it.wikipedia.org/wiki?curid=2334081", "title": "Chelidi", "text": ""}
{"id": "2334085", "revid": "104458", "url": "https://it.wikipedia.org/wiki?curid=2334085", "title": "Club de Hockey Canadien", "text": ""}
{"id": "2334086", "revid": "1561325", "url": "https://it.wikipedia.org/wiki?curid=2334086", "title": "Salvator Xuereb", "text": ""}
{"id": "2334097", "revid": "300067", "url": "https://it.wikipedia.org/wiki?curid=2334097", "title": "Steve Colter", "text": ""}
{"id": "2334101", "revid": "247222", "url": "https://it.wikipedia.org/wiki?curid=2334101", "title": "Jeannette Rodr\u00edguez", "text": ""}
{"id": "2334104", "revid": "339392", "url": "https://it.wikipedia.org/wiki?curid=2334104", "title": "Zona sismica", "text": ""}
{"id": "2334107", "revid": "1305772", "url": "https://it.wikipedia.org/wiki?curid=2334107", "title": "Ivory", "text": ""}
{"id": "2334110", "revid": "339392", "url": "https://it.wikipedia.org/wiki?curid=2334110", "title": "Asatte no houkou", "text": ""}
{"id": "2334113", "revid": "590", "url": "https://it.wikipedia.org/wiki?curid=2334113", "title": "Ghiaccio Forte", "text": "Ghiaccio Forte \u00e8 un sito archeologico etrusco situato nei pressi di Scansano, nella provincia di Grosseto, nelle valle del fiume Albegna.\nFu fondato probabilmente nel IV secolo a.C., in seguito ai pericoli che coinvolgevano tutte le citt\u00e0 etrusche costiere. L'esercito romano distrusse la citt\u00e0 nel 280 a.C., pertanto ebbe un'esistenza limitata nel tempo.\n\u00c8 una delle tre citt\u00e0 etrusche che non ha subito rimaneggiamenti in epoca romana, insieme all'insediamento del Lago dell'Accesa e Sesto Fiorentino (che rientrava nella lucumonia di Fiesole).\nCome tutte le citt\u00e0 etrusche presenta una cinta muraria costruita con base di ciottoli ed elevato in mattoni crudi (lunga circa 1\u00a0km, spessa in media 4m e che probabilmente raggiungeva gli 8 metri di altezza) e con tre Porte Rituali di accesso (una quarta porta \u00e8 stata aperta per errore durante gli scavi). Come molte altre citt\u00e0 etrusche (tra cui Roselle) si sviluppa su due colline vicine nelle quali erano in una l'acropoli, nell'altra l'area metallurgica, mentre nella valle tra le due colline era il Foro.\nLa scelta di Ghiaccioforte fu quella di realizzare l'abitato proprio sulle colline soprastanti il corso del fiume Albegna.\nNella citt\u00e0 era presente probabilmente un tempio, dotato di una stipe votiva in cui sono stati ritrovati interessanti oggetti come statuette di guerrieri o animali (ora esposti nel museo di Scansano).\nNell'abitato si riconoscono vani con diverse funzioni: forno (realizzato attraverso il riutilizzo di un mezzo dolio), vasche, dispense (all'interno delle quali vi erano dolii, anfore, olle e vasi da mensa come ciotole, coppe, brocche). Non sono stati ritrovati oggetti in metallo, ma alcuni in bucchero grigio."}
{"id": "2334114", "revid": "1318658", "url": "https://it.wikipedia.org/wiki?curid=2334114", "title": "Gabriel Davioud", "text": "Biografia.\nDavioud studi\u00f2 architettura alla \u00c9cole des Beaux-Arts con L\u00e9on Vaudoyer. Dopo aver vinto il \"Second Grand Prix de Rome\", venne nominato ispettore generale per i lavori di architettura a Parigi, e capo architetto per i parchi e giardini pubblici.\nCollega del grande urbanista Barone Haussmann, egli progett\u00f2 molti degli arredi delle vie di Parigi: banchine della Senna, padiglioni, fontane, pali dell'illuminazione pubblica, ringhiere e balaustre, monumenti ed anche diversi palazzi.\nFra i suoi lavori pi\u00f9 noti si ricordano la \"Fontana di Saint-Michel\" in Place Saint-Michel, il vecchio palazzo del Trocad\u00e9ro (demolito nel 1937), e i due teatri a Place du Ch\u00e2telet (Th\u00e9\u00e2tre du Ch\u00e2telet e Th\u00e9\u00e2tre de la Ville).\nIn 1868 Davioud succedette a Jacques Landry come sindaco di Houlgate dove risiedette fino al 1871. Il suo mandato venne interrotto quando fu nominato \"capitaine du g\u00e9nie\" durante la Guerra franco-prussiana. Famoso per le opere realizzate a Parigi, egli costru\u00ec una sola villa ad Houlgate, \"La Brise\" sulla \"Route de Caumont\"."}
{"id": "2334121", "revid": "18323", "url": "https://it.wikipedia.org/wiki?curid=2334121", "title": "Il territorio come ecomuseo", "text": "Il territorio come ecomuseo \u00e8 un'iniziativa di educazione ambientale dell'amministrazione provinciale di Cremona per la conservazione, valorizzazione e promozione del proprio territorio.\nL'ecomuseo della provincia di Cremona \u00e8 costituito da una serie di nuclei territoriali, distribuiti su tutto il territorio della provincia, ciascuno dei quali \u00e8 rappresentativo di una caratteristica tipica del paesaggio padano, come insediamenti, campi, vie d'acqua, centrali idroelettriche, e cos\u00ec via.\nSi tratta di un museo diffuso, non collocato all'interno di un edificio: i vari nuclei sono segnalati da cartellonistica che spiega le peculiarit\u00e0 del sito.\nI nuclei attualmente visitabili sono:\nPubblicazioni.\nQuaderni della collana \"Il territorio come ecomuseo\", editi dalla Provincia di Cremona, Settore ambiente:"}
{"id": "2334124", "revid": "599013", "url": "https://it.wikipedia.org/wiki?curid=2334124", "title": "Johann Passler", "text": "Biografia.\nResidente ad Anterselva, ma nella prima met\u00e0 degli anni ottanta \u00e8 entrato a far parte della nazionale italiana militando nel Centro Sportivo Carabinieri. Durante il suo periodo di attivit\u00e0 \u00e8 stato uno dei biatleti di maggior successo in un'Italia che, in quel periodo, era una delle squadre leader mondiali, ottenendo risultati di rilievo soprattutto nelle staffette.\nL'altoatesino ha preso parte a quattro edizioni dei Giochi olimpici invernali, da a . I migliori risultati li ottenne a , arrivando 3\u00ba nell'individuale vinta da Frank-Peter Roetsch e 3\u00b0 nella staffetta (assieme a Gottlieb Taschler, Werner Kiem e Andreas Zingerle) vinta dall'Unione Sovietica davanti alla Germania. Oltre ai due bronzi si aggiudic\u00f2 altri buoni piazzamenti: 5\u00b0 nella staffetta di Sarajevo, 8\u00b0 nella sprint di Calgary, 7\u00b0 nell'individuale e 4\u00b0 nella staffetta ad .\nAi Mondiali debutt\u00f2 nel 1983, ottenendo subito il 6\u00ba posto nella sprint. Due anni dopo proprio nella sprint ottenne il suo miglior piazzamento individuale arrivando 3\u00ba; risultato che per soli otto decimi non riusc\u00ec a eguagliare a Holmenkollen l'anno successivo a causa dei due errori commessi, consolandosi per\u00f2 con il bronzo nella staffetta. Anche nel 1989 arriv\u00f2 a una posizione dalla medaglia, chiudendo 4\u00ba nella sprint. A Kontiolahti 1990 e Borovec 1993 l'Italia, grazie al quartetto formato da Pieralberto Carrara, Wilfried Pallhuber, Johann Passler e Andreas Zingerle, vinse l'oro nella staffetta.\nTerzo nella classifica finale della Coppa del Mondo 1988, Passler tra il 1985 e il 1995 \u00e8 andato regolarmente a punti in Coppa del Mondo, ottenendo anche tre vittorie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale\nSP = sprint"}
{"id": "2334127", "revid": "1568601", "url": "https://it.wikipedia.org/wiki?curid=2334127", "title": "Terremoto di Soncino del 1802", "text": "Il terremoto di Soncino o della Valle dell'Oglio fu un evento sismico avvenuto il 12 maggio 1802, con intensit\u00e0 pari a 8\u00f79 gradi della scala Mercalli.\nIl sisma.\nUna prima scossa fu avvertita il giorno precedente, l'11 maggio verso le 18, con abbassamento del livello delle acque nei pozzi e presenza di odore di zolfo.\nLa scossa principale avvenne il giorno 12 verso le ore 9,30 e il suo epicentro viene posto nella media valle dell'Oglio nei dintorni della citt\u00e0 di Soncino, interessando una ventina di paesi. La scossa fu avvertita distintamente anche a Lodi, Cremona e Brescia. Altre scosse si susseguirono fino al 24 giugno dello stesso anno.\nEffetti.\nA Orzinuovi si ebbero i danni maggiori con danni su 400 degli oltre 500 edifici del centro abitato. Si ebbero crolli nelle chiese di San Domenico, di San Francesco, nella chiesa della Madonna, nell'ospedale dei Poveri e nel convento di Santa Chiara.\nA Soncino si rilevarono danni alla chiesa parrocchiale, alla chiesa di San Giacomo, alla chiesa di Santa Maria delle Grazie, con il crollo di un'arcata, alla chiesa di San Bernardo, cui danni ad una parte del campanile. A Soncino si ebbero anche 2 morti (oppure 2 feriti molto gravi). Baracche di legno improvvisate accolsero la popolazione che si dedic\u00f2 a pratiche devozionali e penitenziali. Danni furono rilevati anche nella frazione di Gallignano e nel comune di Ticengo.\nA Romanengo croll\u00f2 la chiesa parrocchiale, tanto che venne ricostruita ex novo dopo pochi anni.\nSi ebbero danni anche a Crema, con fenditure e crepe nella Cattedrale, nell'Arco del Torrazzo, nella chiesa di San Bernardino degli Osservanti; crolli al campanile del santuario di Santa Maria delle Grazie, le cappelle della basilica di Santa Maria della Croce furono scoperchiate.\nUna fenditura si ebbe nel territorio di Credera Rubbiano con fuoriuscita di abbondante acqua.\nIl governo della Repubblica Italiana decise di destinare ai vari comuni dell\u2019area danneggiata lire milanesi 150.000 complessive, che furono affidate a Gian Battista della Volta."}
{"id": "2334131", "revid": "287204", "url": "https://it.wikipedia.org/wiki?curid=2334131", "title": "Dalatiidae", "text": "La famiglia di squali Dalatiidae appartiene all'ordine Squaliformes.\nAreale.\nEsemplari di questa famiglia si trovano in tutti i mari del globo, sdll'Artide all'Antartide, nell'Emisfero Boreale ed in quello Australe, in acque costiere ed oceaniche.\nAspetto.\nLe dimensioni possono variare parecchio da una specie all'altra; i due estremi di lunghezza sono raggiunti in et\u00e0 adulta dal minuscolo squalo lanterna (\"Etmopterus perryi\") (17\u00a0cm) e dal grande Somniosus microcephalus (7.1 m).\nTutte le specie della famiglia, fatta eccezione per il \"Somniosus pacificus\" sono dotate di organi per la bioluminescenza. Questi organi, detti fotofori, si trovano principalmente sulla parte inferiore dell'animale e spesso hanno la forma di piccoli punti di colore scuro.\nGli Etmopterinae hanno sviluppato spine sulle pinne dorsali, e su quella caudale, dove si nota una tacca subterminale. I loro denti hanno delle prominenti cuspidi centrali affiancate da una o due cuspidi pi\u00f9 piccole.\nGli Oxynotinae hanno invece un corpo allungato e schiacciato, a pianta triangolare. Hanno due pinne dorsali molto alte, ognuna con una spina. I Somniosinae sono caratterizzati da pinne dorsali prive di spine. La prima delle due si sviluppa di fronte alla pinna pelvica, ma molto pi\u00f9 vicina alle pinne pettorali.\nI Dalatiinae infine sono privi di spine sulle pinne dorsali, e la prima delle due nasce nella stessa posizione di quella dei Somniosinae.\nTassonomia.\nAlcuni tassonomi inseriscono in questa famiglia anche i generi \"Centrophorus\", \"Cirrhigaleus\" e \"Deania\", ma FishBase li pone nelle famiglie Centrophoridae (per quanto riguarda \"Centrophorus\" e \"Deania\") e Squalidae (per i \"Cirrhigaleus\").\nSecondo altre classificazioni, inclusa quella di FishBase, esistono altre tre sottofamiglie, che normalmente sono invece considerate famiglie a s\u00e9 stanti (\"Etmopteridae\", \"Oxynotidae\", and \"Somniosidae\")."}
{"id": "2334133", "revid": "76963", "url": "https://it.wikipedia.org/wiki?curid=2334133", "title": "Paul Rae", "text": ""}
{"id": "2334135", "revid": "767487", "url": "https://it.wikipedia.org/wiki?curid=2334135", "title": "Henryk Iwaniec", "text": "Nel 2001 Iwaniec \u00e8 stato insignito del settimo Ostrowski Prize, mentre l'anno seguente gli \u00e8 stato assegnato il quattordicesimo Frank Nelson Cole Prize per la teoria dei numeri.\nBiografia.\nIwaniec ha compiuto i suoi studi universitari presso l'Universit\u00e0 di Varsavia, dove ottenne il dottorato nel 1972 sotto la supervisione di Andrzej Schinzel. Dopo alcuni anni passati all'Instituto di matematica dell'Accademia polacca delle scienze, ha lasciato la Polonia nel 1983, ottenendo una posizione di visitatore presso l'Institute for Advanced Study dell'Universit\u00e0 del Michigan, e l'University of Colorado at Boulder prima di essere nominato professore di matematica alla Rutgers University.\nRicerca.\nNel 1997, Iwaniec e John Friedlander hanno provato che ci sono infiniti numeri primi della forma formula_1. Questo risultato \u00e8 noto come il Teorema di Friedlander-Iwaniec. Per ottenere questo risultato, i due matematici hanno dovuto sviluppare una nuova teoria su numeri primi, applicando per la prima volta il crivello asintotico al problema della distribuzione dei numeri primi."}
{"id": "2334149", "revid": "15756", "url": "https://it.wikipedia.org/wiki?curid=2334149", "title": "Max Factor", "text": "Max Factor \u00e8 un'azienda di cosmetici creata nel 1909 da Maksymilian Faktorowicz, un estetista ebreo polacco.\nL'azienda fa parte della Procter &amp; Gamble.\nDopo essere emigrato negli Stati Uniti nel 1904, Max Factor ha spostato la sua famiglia e le imprese, Frank Factor, a Los Angeles vedendo l'opportunit\u00e0 di fornire parrucche per l'industria cinematografica in crescita, e diventatone ben presto il distributore nella costa occidentale. Dopo la sua morte nel 1938, la Frank Factor ha preso il suo nome e ampliato l'azienda espandendola anche nel settore dei cosmetici. Nel 1951, la societ\u00e0 ha ampliato la propria gamma per offrire una gamma di shampoo maschile , dopobarba, schiume da barba e deodoranti. tra le testimonial della societ\u00e0 ci sono: Gisele B\u00fcndchen nel 2009, Gwyneth Paltrow dal 2012 e Candice Swanepoel dal 2013."}
{"id": "2334159", "revid": "110157", "url": "https://it.wikipedia.org/wiki?curid=2334159", "title": "V (Spock's Beard)", "text": "V \u00e8 un album del gruppo neoprogressive statunitense Spock's Beard."}
{"id": "2334162", "revid": "6923", "url": "https://it.wikipedia.org/wiki?curid=2334162", "title": "Clairol", "text": "Clairol \u00e8 una azienda statunitense fondata nel 1931 che opera nel campo dei cosmetici e dei prodotti per capelli.\nSul mercato italiano \u00e8 presente dal 2009 attraverso la linea di prodotti per capelli \"Herbal Essences\".\nIl marchio fa capo al gruppo Procter &amp; Gamble."}
{"id": "2334163", "revid": "123478982", "url": "https://it.wikipedia.org/wiki?curid=2334163", "title": "Steve Valentine", "text": "Biografia.\nValentine ha vissuto a Los Angeles con l'ex moglie, Shari, e i loro due gatti fino al loro divorzio nel dicembre 2005.\nOggi \u00e8 sposato con l'attrice Inna Korobkina. Ha avuto una figlia, Evie Rose, nel mese di ottobre 2011.\n\u00c8 noto soprattutto per il ruolo di Nigel Townsend in Crossing Jordan."}
{"id": "2334173", "revid": "110157", "url": "https://it.wikipedia.org/wiki?curid=2334173", "title": "Pantene", "text": "Pantene \u00e8 una azienda svizzera di shampoo e prodotti per capelli, facente parte del gruppo Procter &amp; Gamble. La linea di prodotto Pantene \u00e8 stata introdotta sul mercato nel 1947 dalla Hoffmann-La Roche, gruppo svizzero, che utilizz\u00f2 tale nome in quanto i loro prodotti erano basati sul pantenolo. Il marchio \u00e8 stato rilevato nel 1985 dalla Procter &amp; Gamble per poter competere sul mercato dei \"prodotti di bellezza\".\nIl prodotto pi\u00f9 conosciuto del marchio \u00e8 lo shampoo Pantene Pro-V (Pantene Pro-Vitamin), divenuto noto per una campagna promozionale della fine degli anni ottanta, in cui una modella recitava \"Don't hate me because I'm beautiful.\" (letteralmente \"non odiarmi perch\u00e9 sono bellissima\") La modella ed attrice Kelly LeBrock fu la prima testimonial televisiva del marchio. Tuttavia la campagna promozionale fu aspramente criticata dai movimenti femministi e la frase divent\u00f2 un tormentone usato per indicare comportamenti narcisisti particolarmente antipatici.\nDal 2015, la testimonial ufficiale \u00e8 l'attrice e cantante Selena Gomez. In Francia gli spot Pantene hanno come protagonista la cantante Nolwenn Leroy, mentre le pubblicit\u00e0 italiane sono interpretate dall'influencer Chiara Ferragni e dalla cantante Baby K. "}
{"id": "2334175", "revid": "76963", "url": "https://it.wikipedia.org/wiki?curid=2334175", "title": "Roxana Saberi", "text": "Biografia.\nNata nel New Jersey da padre iraniano e madre giapponese, \u00e8 cresciuta a Fargo (Dakota del Nord); ha doppia cittadinanza iraniana-statunitense.\nHa giocato a calcio nelle Cobbers, la squadra del Concordia College di Moorhead (Minnesota), e in quella del King's College di Cambridge.\nNel 1997 \u00e8 stata eletta Miss North Dakota, arrivando poi tra le prime dieci a Miss America.\nLaureatasi in storia del giornalismo alla Northwestern University, \u00e8 diventata giornalista freelance, lavorando anche per la prestigiosa BBC.\nDal gennaio 2009 all'11 maggio 2009, Roxana Saberi \u00e8 stata reclusa nel carcere di massima sicurezza di Evin, Teheran; luogo caratterizzato dalla massiccia presenza di prigionieri politici.\nI capi d'accusa riguardavano, nell'ordine, l'acquisto di una bottiglia di vino, proibito nella Repubblica Islamica d'Iran, attivit\u00e0 giornalistica non autorizzata, spionaggio a favore degli Stati Uniti.\nIl padre, Reza Saberi, intervistato dai maggiori network mondiali, aveva sempre negato ogni capo d'accusa, sostenendo che contro l'imputata sarebbero state usate \"confessioni\" rese sotto coercizione durante il periodo di detenzione che aveva preceduto l'apertura del processo lampo a porte chiuse, culminato con una condanna in primo grado a otto anni e a due anni di pena sospesa in appello.\nRoxana Saberi per 6 anni \u00e8 stata corrispondente dall'Iran per diverse testate giornalistiche internazionali (BBC, FOX, FSN). \nLe sue inchieste vertevano in special modo sulla difesa delle minoranze e la promozione della cultura iraniana nel mondo.\nIl caso della \"prigioniera di coscienza\" Saberi ha toccato le corde dell'opinione pubblica mondiale ed \u00e8 stato seguito da vicino da organizzazioni per la tutela dei diritti umani come Amnesty International e Human Rights Watch."}
{"id": "2334179", "revid": "122520392", "url": "https://it.wikipedia.org/wiki?curid=2334179", "title": "Roy Rogers (cestista)", "text": ""}
{"id": "2334180", "revid": "121960378", "url": "https://it.wikipedia.org/wiki?curid=2334180", "title": "Trinitarios", "text": "I Trinitarios sono una potente e violenta organizzazione criminale con base a New York City, composta essenzialmente da latino-americani. \nStoria.\nLa banda fu fondata nel 1989 per difendere i diritti dei detenuti dominicani, per poi riversarsi in seguito nelle strade con l'uscita dei primi membri reclutati in prigione. Il nome Trinit\u00e0 \u00e8 per sottolineare i cardini su cui si basa la banda, ossia: Dio, Patria e Libert\u00e0. Noti come \"Patria\", il termine utilizzato quando si salutano a vicenda. \nI \"Trinitarios\" sono una delle pi\u00f9 violente bande di strada di New York City, nonch\u00e9 una di quelle a pi\u00f9 forte espansione secondo i dati diffusi dal New York Law Enforcement. Diffusasi a macchia d'olio fino a comprendere tra le aree rientranti nel loro raggio d'azione anche il New Jersey, ha in atto una guerra contro bande anziane e notevolmente pi\u00f9 affermate come i \"Latin Kings\" e i \"Bloods\" dall'ottobre 2007 per il controllo del territorio e del traffico di droga nella Costa Est. Impegnata nella distribuzione di cocaina ed eroina, nella guerra per il controllo delle strade si \u00e8 resa responsabile di agguati, dei quali alcuni mortali, contro bande prima d'allora considerate intoccabili per via della loro forte influenza e presenza radicata nel territorio americano come: Bloods, Crips, DDP, Latin Kings, Mara Salvatrucha e \u00d1etas. A New York, la banda \u00e8 impegnata nella lotta contro i DDP, un'altra banda dominicana con nuovi membri di origine portoricana e sudamericana. \nIn accordo con il FBI National Gang Assessment del 2009, la banda ha mostrato una rapida crescita divenendo molto influente nella Costa Orientale, tanto da dare segnali d'attivit\u00e0 nell'area del New England. Altre aree dove \u00e8 stata rapportata la presenza della banda comprendono: Connecticut, Rhode Island, Florida, Illinois, Massachusetts, North Carolina, Ohio, Pennsylvania, Alaska e persino la Spagna. A livello locale, a NY, sono presenti in maniera radicata a Chelsea, Gramercy Park, Harlem, Morris Heights, Bronx e Washington Heights. \nArresti nel 2009.\nNel marzo 2009, a conclusione di due anni di indagini, in una maxioperazione che ha coinvolto 200 agenti dell'ordine coordinata interforze da NYPD, ATF, DEA, United States Immigration and Customs Enforcement (ICE) e United States Marshals Service for the Southern District of New York (USMS), vengono eseguiti 41 mandati di cattura, dei quali 34 eseguiti e 7 in contumacia. Tra gli arrestati anche il presunto capo dell'organizzazione, e membri accusati di traffico di droga, possesso illegale d'armi e omicidio. Le indagini partirono due anni prima a seguito di un omicidio maturato all'interno del mondo delle bande di strada, che spinse la polizia a indagare in maniera pi\u00f9 approfondita sulla responsabilit\u00e0 della banda. \nIn Italia.\nAd oggi la prima Suprema d'Italia, ovvero il capo dell'organizzazione, \u00e8 Ogando Ramirez, detto Flaco che comandava anche la pandilla di Milano dal 2012 che sostituiva Jonatahn La Rosa Paniagua.\nLa prima notizia di questa banda nei media si ha quando nel 2011 a Cinisello Balsamo viene trovato il cadavere di un membro. A settembre del 2012 a Pavia tentano di uccidere un marocchino per debiti di droga. Il 7 gennaio 2014 a Milano alcuni membri compiono un pestaggio di due rivali e il 13 febbraio dell'accoltellamento di altri due. Il primo luglio 2014 la squadra mobile di Milano arresta 12 presunti componenti della banda.\nOrganizzazione.\nHanno una struttura altamente gerarchizzata con ben 18 ruoli tra cui tesoriere e armiere.\nI gruppi vengono chiamati \"pandilla\". Il capo di tutte le bande di uno stato viene chiamato \"Prima suprema\". Dalle indagini del 2014 della squadra mobile di Milano \u00e8 stato accertato che esiste anche la \"Prima suprema d'Europa\". Al di sotto della Prima suprema vi \u00e8 la \"Seconda suprema\" e la \"terza suprema\".\nGli affiliati sono tenuti a seguire un codice di regole.\nReclutamento.\nDagli anni 2000, sfruttando principalmente l'apporto delle seconde generazioni di figli di immigrati, la banda ha iniziato a reclutare principalmente dominicani dall'et\u00e0 adolescenziale nelle scuole superiori newyorkesi e del New Jersey. \nAttivit\u00e0.\nLe attivit\u00e0 della banda ruotano principalmente attorno al traffico di droga (cocaina, crack, marijuana), specie a New York in maniera piuttosto influente tra West 171st Street e West 174th Streets, per un totale di quattro macroaree. "}
{"id": "2334186", "revid": "486946", "url": "https://it.wikipedia.org/wiki?curid=2334186", "title": "Diocesi di Lang S\u00f3n et Cao Bang", "text": ""}
{"id": "2334192", "revid": "599013", "url": "https://it.wikipedia.org/wiki?curid=2334192", "title": "Gerard King", "text": ""}
{"id": "2334193", "revid": "287204", "url": "https://it.wikipedia.org/wiki?curid=2334193", "title": "Yoani Sanchez", "text": ""}
{"id": "2334195", "revid": "2033069", "url": "https://it.wikipedia.org/wiki?curid=2334195", "title": "Cupid (serie televisiva 2009)", "text": "Cupid \u00e8 una serie televisiva statunitense creata da Rob Thomas e prodotta nel 2009. Lo show \u00e8 un \"remake\" dell'omonima serie statunitense del 1998, con la differenza che la \"location\" si sposta da Chicago a New York.\nLa serie \u00e8 stata trasmessa in prima visione negli Stati Uniti da ABC nel 2009, venendo cancellata il 19 maggio per via dei bassi ascolti. In Italia \u00e8 stata trasmessa da Rai 2.\nTrama.\nUn misterioso barista di New York si autodefinisce Cupido, il dio dell'amore; dopo essere stato cacciato dall'Olimpo, come lui sostiene, ha una missione ben precisa: riottenere il favore di Zeus, unendo 100 coppie nel vero amore, senza arco n\u00e9 frecce."}
{"id": "2334201", "revid": "343906", "url": "https://it.wikipedia.org/wiki?curid=2334201", "title": "Shaaria", "text": ""}
{"id": "2334202", "revid": "292162", "url": "https://it.wikipedia.org/wiki?curid=2334202", "title": "Macella", "text": ""}
{"id": "2334203", "revid": "316995", "url": "https://it.wikipedia.org/wiki?curid=2334203", "title": "Biochimico", "text": ""}
{"id": "2334204", "revid": "1632387", "url": "https://it.wikipedia.org/wiki?curid=2334204", "title": "No Regrets (Dope)", "text": "No Regrets \u00e8 il quinto album in studio della band statunitense Dope, pubblicato il 10 marzo 2009."}
{"id": "2334207", "revid": "110157", "url": "https://it.wikipedia.org/wiki?curid=2334207", "title": "Galleria nazionale della Puglia", "text": "La Galleria nazionale della Puglia \"Girolamo e Rosaria DeVanna\" \u00e8 una pinacoteca che ha sede nel palazzo Sylos-Cal\u00f2 a Bitonto, edificio rinascimentale cittadino risalente alla prima met\u00e0 del XVI secolo. Conserva opere di provenienza soprattutto meridionale ma anche del resto d'Italia e straniere. In particolare sono presenti opere di: Tiziano, Veronese, Orazio e Artemisia Gentileschi, Bernardino Mei, Giaquinto, Delacroix, De Nittis, Francesco Netti. L'entrata \u00e8 gratuita.\nDal dicembre 2014 il Ministero per i beni e le attivit\u00e0 culturali la gestisce tramite il Polo museale della Puglia, nel dicembre 2019 divenuto Direzione regionale Musei.\nStoria.\nLe raccolte sono frutto di una donazione da parte dei fratelli collezionisti Girolamo e Rosaria De Vanna, cui il museo \u00e8 intitolato, i quali hanno messo a disposizione gran parte di una ricchissima collezione privata, formata da 229 dipinti e 108 disegni di importanti artisti italiani e stranieri, databili tra il XVI ed i primi del XX secolo. Per quanto concerne l'arte contemporanea, sono presenti opere provenienti anche dagli Stati Uniti.\nAccenni alla nascita di un museo si erano gi\u00e0 avuti nel 2004 e vennero successivamente ripresi nel 2005 in seguito ad una mostra all'interno di Palazzo Venezia a Roma, che ospitava 66 delle 340 opere totali esposte attualmente nel palazzo bitontino. Il successivo accumularsi delle opere d'arte ha fatto credere che la nascita di un nuovo complesso museale nella cittadina pugliese avrebbe potuto competere con altri importanti edifici adibiti a museo, quali la Pinacoteca di Bari o il Museo provinciale Sigismondo Castromediano di Lecce. \u00c8 stata inaugurata il 18 aprile 2009.\nCollezioni.\nSono attualmente esposti 166 dipinti suddivisi in cinque sezioni. La raccolta \u00e8 opera di un intenso e felice lavoro di ricerca, durato pi\u00f9 di quarant'anni. La sezione pi\u00f9 ricca \u00e8 naturalmente quella dedicata all'arte italiana, con interessanti esemplari di pittura napoletana e pugliese tra sei e settecento, oltre ad alcuni d'ambiente romano barocco e ad altre di varie epoche e di provenienza ligure, emiliana, veneta e marchigiana.\nL'intera collezione \u00e8 per\u00f2 impressionante a causa del gran numero di capolavori, oltre che per l'insolita presenza di grandi nomi dell'intera arte europea: in ordine cronologico ricordiamo un raro frammento su tavola, raffigurante una \"Testa di santa\", opera attribuita dal critico Federico Zeri al trecentesco Giovanni da Rimini.\nSi passa quindi alle opere rinascimentali, tra le quali una deliziosa \"Nativit\u00e0\" di Pietro Negroni, e le superbe tele dei maggiori artisti veneti del XVI secolo, ossia il \"Ritratto di gentiluomo\" di Tiziano Vecellio (met\u00e0 secolo) e la \"Maddalena\" di Paolo Veronese. Nella sala del Cinquecento sono sistemati anche un gruppo di icone di pittori cretesi da riconnettere a quel fenomeno di circolarit\u00e0 di manufatti e di maestranze dopo la caduta di Costantinopoli in mano turca nel 1453 e la diaspora di pittori nell'Egeo.\nLe sale ospitano anche opere di provenienza centro-settentrionale come un \"San Carlo Borromeo\" di Giovanni Ambrogio Figino, un \"San Giovanni Battista\" del fiammingo Jan Soens e l'Ecce Homo di Leonardo Corona.\nIl Seicento \u00e8 una delle sezioni pi\u00f9 vaste della raccolta: nomi come Orazio Gentileschi, Artemisia Gentileschi, Salvator Rosa, Luca Giordano, Francesco Solimena, oltre agli eccezionali capolavori di Giovanni Lanfranco (autore del toccante \"Congedo di Cristo dalla Madre\", dipinto \"simbolo\" del museo) e il \"Cristo deriso\", sensuale opera di Bernardino Mei. La sezione del Seicento ospita anche alcuni studi preparatori e bozzetti.\nAutografe di importantissimi artisti spagnoli sono \"Ritratto di uomo con baffi e pizzetto\" di Diego Vel\u00e1zquez, e il \"Ritratto di domenicano\" di El Greco. Altri simboli del museo sono due opere del francese Nicolas Poussin: la prima, di incerta attribuzione e assegnata dalla critica all'atelier del pittore \u00e8 uno squisito \"Ninfa e satiro che beve\"; l'altra \u00e8 il bozzetto del grandioso capolavoro che l'artista lasci\u00f2 in Vaticano, ossia il \"Martirio di sant'Erasmo\".\nIl Settecento \u00e8 rappresentato dalla grande scuola napoletana, con opere di De Matteis, De Mura, Filippo Falciatore, Giaquinto, Giacinto Diano e Sebastiano Conca, ma anche da opere di D'Anna e Mariano Rossi, Batoni, Milani con lo studio per La morte di Oza. Nella sala del Settecento sono sistemate anche opere di grandi artisti europei dell'epoca come Luis Mel\u00e9ndez, Lorenzo Tiepolo, F\u00fcssli e Hamilton.\nNon mancano capolavori ottocenteschi: le sale successive ospitano opere di Eug\u00e8ne Delacroix, Antoine-Jean Gros, Franz Xaver Winterhalter, Franz von Lenbach, assieme ai dipinti italiani di Francesco Speranza, Giuseppe De Nittis, Gioacchino Toma, Francesco Netti e Domenico Morelli."}
{"id": "2334210", "revid": "7969", "url": "https://it.wikipedia.org/wiki?curid=2334210", "title": "Ala-centro", "text": ""}
{"id": "2334220", "revid": "316995", "url": "https://it.wikipedia.org/wiki?curid=2334220", "title": "PINE (informatica)", "text": ""}
{"id": "2334223", "revid": "23434439", "url": "https://it.wikipedia.org/wiki?curid=2334223", "title": "Alfabeto NATO", "text": ""}
{"id": "2334224", "revid": "287204", "url": "https://it.wikipedia.org/wiki?curid=2334224", "title": "Karol Krizan", "text": ""}
{"id": "2334227", "revid": "121476357", "url": "https://it.wikipedia.org/wiki?curid=2334227", "title": "Allochiria", "text": "In neuropsicologia, l'allochiria \u00e8 il fenomeno per il quale un soggetto affetto da negligenza spaziale unilaterale a cui venga presentato uno stimolo nell'emispazio interessato dal disturbo (solitamente il sinistro), \u00e8 consapevole della presenza dello stimolo ma riferisce di vederlo nell'emicampo opposto. Questo fenomeno rivela quindi una dissociazione tra consapevolezza dell'identit\u00e0 dello stimolo visivo e consapevolezza della localizzazione spaziale di detto stimolo. L'allochiria che si manifesta anche per gli stimoli tattili e uditivi in tal caso pu\u00f2 essere anche denominata alloestesia ed \u00e8 generalmente causata da una lesione del lobo parietale del telencefalo."}
{"id": "2334229", "revid": "731511", "url": "https://it.wikipedia.org/wiki?curid=2334229", "title": "Marondera", "text": "Marondera, fino al 1982 conosciuta con il nome di Marandellas, \u00e8 una citt\u00e0 nel Mashonaland East, in Zimbabwe, che conta circa 46.000 abitanti (Dato del 2002). \u00c8 capoluogo del distretto di Marondera. \u00c8 situata a circa 72 kilometri a est di Harare, la capitale dello Zimbabwe. \u00c8 uno dei primi centri d'insediamento bianco nella ex colonia della Rhodesia del Sud ed \u00e8 stato uno dei pi\u00f9 grandi centri agricoli e importante produttore di legna, tabacco, mais, carni bovine e prodotti lattiero-caseari, fino al sequestro dei terreni di propriet\u00e0 dei bianchi con la riforma agraria in Zimbabwe del 2000.\nStoria.\nMarondera \u00e8 nata nel 1890 come casa di riposo sulla strada da Harare (ex Salisbury) a Mutare (ex Umtali). Distrutta dalla resistenza della popolazione Shona nel 1896, la citt\u00e0 \u00e8 stata spostata di circa 4 miglia (6 kilometri) a nord della linea ferroviaria Harare-Beira.\nDurante la Guerra Boera la citt\u00e0 \u00e8 stata utilizzata dagli inglesi come punto per le operazioni militari nel Transvaal, mentre nel corso della Seconda guerra mondiale \u00e8 stata un rifugio per sfollati polacchi.\nCostituito un villaggio nel 1913, Marondera \u00e8 diventata una citt\u00e0 nel 1943 con una popolazione di 19.971 abitanti nel 1982.\nPopolazione.\nEtnie e minoranze straniere.\nLa citt\u00e0 \u00e8 un'entit\u00e0 multiculturale, con una grande variet\u00e0 di gruppi etnici. La popolazione di Marondera conta un'alta percentuale di persone di origine malawiana, i quali antenati sono migrati e hanno occupato le aziende del tabacco che i bianchi avrebbero abbandonato a causa delle cattive condizioni di vita. Gli indigeni di Marondera discendono principalmente dalla famiglia reale degli Svosve, appartenente alla trib\u00f9 degli Shona, e dalle vicine famiglie reali dei Chikwaka e Nyashanu. Sono per tradizione contadini e fattori.\nReligione.\nLe principali fedi religiose a Marondera sono la religione cristiana, l'evangelicismo e la setta dei mapostori, i cui seguaci seguono in maniera molto rigida i dettami dell`Antico testamento, e vestono e vivono alla maniera degli antichi profeti. L'Islam \u00e8 praticato da un esiguo numero di popolazione, soprattutto di origini asiatiche e originarie del Malawi.\nEducazione.\nMarondera ha molte ottime scuole, che sono state in attivit\u00e0 per molto tempo, per quanto ultimamente stanno lottando duramente fra loro per la sopravvivenza, a causa dei problemi economici che lo Zimbabwe sta affrontando. Le scuole primarie includono la Godfrey Huggins, la Tapfuma School, la Dombotombo School, la Springvale House, la Digglefold e la Ruzawi School, mentre fra le scuole secondarie ci sono la Marondera High School, la Pterhouse Group of Boarding Schools, la Rakodzi High, la Watershed, il Bernard Mizeki College, la Waddilove High School e la Nagle House. Il primo sindaco nero di Marondera \u00e8 stato T. K. Muronda nel 1980."}
{"id": "2334230", "revid": "767487", "url": "https://it.wikipedia.org/wiki?curid=2334230", "title": "Tribuna di Galileo", "text": "La Tribuna di Galileo \u00e8 un ambiente monumentale al primo piano del Museo della Specola a Firenze.\nStoria.\nFu inaugurata nel 1841 dall'ultimo granduca, Leopoldo II di Lorena, per il III Congresso degli Scienziati Italiani, come ricordato dalla lapide sulla lunetta della porta d'ingresso, ed \u00e8 opera dell'architetto Giuseppe Martelli.\nDedicata al grande scienziato toscano, \u00e8 decorata con una serie, unica nel suo genere, di episodi cardine e richiami alla storia della scienza sperimentale. Vincenzo Antinori, allora direttore del Reale Museo di fisica e storia naturale, la defin\u00ec un \"Santuario scientifico\".\nAperta solo in occasioni speciali (come nel 2009 in occasione delle celebrazioni galileiane), \u00e8 un raro esempio di stile tardo-neoclassico in citt\u00e0.\nDescrizione.\nLa tribuna \u00e8 una grande sala che si sviluppa sull'asse nord-sud con due ambienti a base quadrata, uno coperto con volta a crociera, quello centrale, e uno, quello d'ingresso, coperto con una cupola in vetro e ghisa (oggi il vetro \u00e8 sostituito da plexiglas), uno dei pi\u00f9 antichi esempi a Firenze di uso architettonico del ferro e vetro.\nIl vano d'ingresso \u00e8 separato, tramite due coppie di colonne ioniche sorreggenti architravi, dai due vani laterali, coperti con volte a botte.\nSul vano centrali si apre poi, in chiusura prospettiva, l'esedra con semicupola dove si trova la statua di Galileo di Aristodemo Costoli, circondata da nicchie dove si trovano i busti di famosi allievi di Galileo: Benedetto Castelli, Bonaventura Cavalieri, Evangelista Torricelli e Vincenzo Viviani. Un tempo qui si trovavano vetrine con gli strumenti originali dell'Accademia del Cimento, oggi esposti nel Museo Galileo.\nL'apparato iconografico della Tribuna \u00e8 composto da affreschi, statue, bassorilievi e stucchi, che riproducono gli strumenti, le scoperte scientifiche, gli scienziati e i mecenati che le hanno rese possibili.\nLe quattro lunette e i tre spicchi della semicupola con affreschi ricordano, con una certa retorica celebrativa tipica del XIX secolo, lo sviluppo cronologico della scienza sperimentale, incentrata sulla figura di Galileo. Queste decorazioni iniziano dalla lunetta con \"Leonardo da Vinci alla presenza del duca di Milano Ludovico Sforza\" (Nicola Cianfanelli), per proseguire con \"Galileo mentre dimostra la legge di caduta dei gravi\" (Giuseppe Bezzuoli); i tre spicchi presentano \"Galileo che osserva la lampada del Duomo di Pisa\", \"Galileo che presenta il telescopio al Senato di Venezia\" e \"Galileo, ormai cieco e anziano, che conversa con i discepoli\" (tutti e tre di Luigi Sabatelli); le ultime due ritraggono una \"Seduta sperimentale dell'Accademia del Cimento\" (Gasparo Martellini) e \"Alessandro Volta che mostra a Napoleone l'esperimento della pila di Volta\" (Gasparo Martellini su cartone di Nicola Cianfanelli).\nTutto il soffitto \u00e8 decorato da stucchi bianchi e dorati, mentre le pareti hanno specchiature in marmo rosso, intervallate da medaglioni effigianti gli scienziati e da rilievi marmorei di strumenti scientifici. Altre figure allegoriche si trovano infine negli spicchi della volta e nei pennacchi della cupola. Nel vano di ingresso si trovano quattro busti marmorei dei protettori degli studi scientifici a Firenze: il cardinale Leopoldo de' Medici, Pietro Leopoldo, Ferdinando III e Leopoldo II di Lorena. Qui si trovano oggi anche tre teche contenenti altrettanti modellini anatomici settecenteschi in cera, per i quali \u00e8 famoso il Museo della Specola."}
{"id": "2334231", "revid": "7969", "url": "https://it.wikipedia.org/wiki?curid=2334231", "title": "La Leggenda di Bruce Lee", "text": ""}
{"id": "2334236", "revid": "287204", "url": "https://it.wikipedia.org/wiki?curid=2334236", "title": "Pine", "text": ""}
{"id": "2334239", "revid": "670104", "url": "https://it.wikipedia.org/wiki?curid=2334239", "title": "Giorgio De Bettin", "text": "Carriera.\nClub.\nDe Bettin, dopo essere cresciuto nel settore giovanile, esord\u00ec nel 1990 con la maglia del Zoldo, squadra per cui gioc\u00f2 due stagioni. Fra il 1992 ed il 1995 milit\u00f2 per tre squadre in altrettanti campionati, Fiemme Cavalese, Asiago e CourmAosta. Nel 1995 fece ritorno all'Asiago, arrivando a marcare 76 punti in 70 partite nell'arco di due anni. Nel 1997 giunse invece al Cortina, squadra che per la stagione 1998-1999 si fuse con i Milano Vipers.\nNel 1999 firm\u00f2 nuovamente per l'Asiago, squadra con cui ottenne nella stagione 2000-01 la doppietta campionato e Coppa Italia. Nelle stagioni successive vinse un'altra Coppa Italia e una Supercoppa Italiana. In cinque stagioni totalizz\u00f2 217 punti in 216 gare di Serie A.\nNell'estate del 2004 De Bettin fece ritorno a Cortina, squadra di cui divent\u00f2, dal 2009 a fine carriera, il nuovo capitano. Nella stagione 2006-2007 vinse il suo secondo campionato in carriera, mentre nel 2012 sollev\u00f2 la terza Coppa Italia personale.\nDe Bettin si ritir\u00f2 al termine della stagione 2014-2015 a 43 anni.\nNazionale.\nDe Bettin, dopo essere stato convocato per quattro amichevoli tra il 1993 e il 1994, raggiunse stabilmente la Nazionale maggiore a quasi trent'anni, nel dicembre del 2001. Da allora partecip\u00f2 a tutte le edizioni dei mondiali: di Gruppo A nel 2002, 2006, 2007 e 2008; di Prima Divisione nel 2003, 2004, 2005 e 2009 (questi ultimi due vinti). Disput\u00f2, inoltre, le Olimpiadi di Torino 2006.\nIl 7 aprile 2011 in occasione di un evento organizzato ad Asiago fu ufficializzato il suo addio alla maglia azzurra.\nAllenatore e dirigente.\nNell'ultima stagione da giocatore De Bettin inizi\u00f2 a ricoprire la carica di direttore sportivo per il Cortina, ruolo a cui dopo il ritiro affianc\u00f2 quello di \"assistant coach\".\nDal 2016 al 2018 \u00e8 stato alla guida della formazione Under-19 del Cortina, impegno a cui dal settembre 2017 ha affiancato quello di assistente allenatore della nazionale italiana e della prima squadra dello stesso Cortina.\nNel marzo 2018 \u00e8 subentrato a Drew Omicioli alla guida del Cortina; \u00e8 rimasto per due stagioni: nel giugno 2020 ha annunciato di voler lasciare la societ\u00e0 cui era legato ininterrottamente da sedici stagioni, per divenire \"scout\" della nazionale azzurra."}
{"id": "2334240", "revid": "16758", "url": "https://it.wikipedia.org/wiki?curid=2334240", "title": "Giorgio de Bettin", "text": ""}
{"id": "2334243", "revid": "599013", "url": "https://it.wikipedia.org/wiki?curid=2334243", "title": "Roberto Merino", "text": "Caratteristiche tecniche.\nSoprannominato dai tifosi della Salernitana e della Nocerina \"Mago Merino\", \u00e8 detto anche il \"Maradona delle Ande\" per la sua grande tecnica.\nCarriera.\nClub.\nNel 1998 passa al Mallorca, dove entra a far parte del settore giovanile. Esordisce da professionista proprio col Mallorca B, con cui gioca un pugno di partite nell'arco di due anni. Arriva cos\u00ec il trasferimento al M\u00e1laga B, sempre nella Segunda Divisi\u00f3n spagnola, dove totalizza 35 presenze e segnando 3 gol. Nel 2004, Merino si trasferisce nella Prima Divisione svizzera per giocare nel . Il fallimento del club lo fa rientrare subito in Spagna, sempre in Segunda, al Ciudad de Murcia. Merino rimane spesso fermo per infortunio, finch\u00e9 non accetta un trasferimento in Grecia, all'Akratitos. Nel gennaio 2006, Merino viene ingaggiato dall'Atromitos F.C., squadra di prima divisione greca, nella quale si mette in mostra con 8 gol in due stagioni e mezza.\nSvincolato dopo la scadenza del suo contratto con i greci, nel febbraio 2009 firma un accordo quadriennale con la ; realizza il suo primo gol nel campionato italiano di Serie B il 18 aprile 2009 contro l' con un tiro da oltre 40 metri. Con le sue giocate risulta decisivo nella salvezza della squadra granata. Durante il ritiro precampionato della stagione 2009-2010, Merino subisce un brutto infortunio alla gamba che lo tiene lontano dai campi per quattro mesi; fa il suo ritorno in campo il 21 novembre, durante la partita -. Colleziona 25 presenze e 2 reti, con i granata che chiudono il torneo all'ultimo posto.\nL'8 gennaio 2011 si trasferisce in prestito all'Al-Naser, squadra del campionato kuwaitiano, ma dopo solo un mese rescinde il contratto con il club e torna alla Salernitana. Il 28 febbraio 2011 viene ceduto in prestito ai connazionali dell'Uni\u00f3n Comercio, club militante nella massima serie peruviana.\nSvincolatosi dopo il fallimento dei campani, l'11 luglio 2011 firma per il Juan Aurich, con cui vince il Campeonato Descentralizado.\nAll'inizio del 2012 torna in Italia: il 24 gennaio viene ufficializzato il suo passaggio in prestito con diritto di riscatto alla . Si presenta ai suoi nuovi tifosi esordendo con un goal contro il , siglando la rete del definitivo pareggio con un gran pallonetto (1-1).Segna il suo secondo gol in stagione con un bellissimo sinistro al volo da fuori area siglando il definitivo (2-1) contro il Gubbio.Segna il terzo gol su rigore per il definitivo (3-1) contro il Verona. Garantisce la vittoria della Nocerina contro l'Empoli (2-1) su rigore segnando il suo quarto gol. \u00c8 ancora decisivo il 5 maggio 2012 nella partita giocata contro l'AlbinoLeffe (1-0), siglando la sua quinta rete in campionato e mantenendo vive le speranze salvezza-play out per la . Il 20 maggio segna una doppietta nel 3-0 al Padova. In campionato conta 17 presenze e realizza 7 reti, che non sono per\u00f2 sufficienti ad evitare ai campani la retrocessione in Prima Divisione.\nIl 29 luglio 2012 viene rinnovato il prestito alla , con in aggiunta l'opzione per l'acquisto a titolo definitivo. Segna il suo primo gol alla prima giornata di campionato nella stagione 2012-2013 in Lega Pro Prima Divisione il 2 settembre Nocerina - Andria Bat, realizzando il 2-2 finale.\nIl 2 gennaio 2013 risolve anzitempo il contratto con i campani, per poi trasferirsi a parametro zero ai colombiani del Deportes Tolima.\nA fine Gennaio 2019 firma un contratto con la squadra della Puteolana 1902 militante nel campionato di Eccellenza Campania.\nSvincolatosi dai campani, l'11 settembre 2019 firma un contratto con lo .\nNel Dicembre del 2019 si trasferisce nell' AS Sora 1907,ma nel Gennaio decide di ritirarsi dal calcio giocato visti gli scarsi risultati e l'avanzare del et\u00e0.\nNazionale.\nMerino fu convoncato dalla , ai tempi in cui giocava nel Maiorca. Nel marzo 2008, invece, Merino riceve la sua prima convocazione per la nazionale peruviana, in occasione di una partita amichevole contro la , ma non scende in campo a causa di un infortunio. Fa il suo esordio in nazionale il 7 giugno 2009, durante la partita Per\u00f9-Ecuador, subentrando a inizio ripresa e mettendosi in mostra con alcuni assist preziosi e raccogliendo parecchi calci di punizione.\nStatistiche.\nPresenze e reti nei club.\n\"Statistiche aggiornate al 30 gennaio 2011.\""}
{"id": "2334244", "revid": "339392", "url": "https://it.wikipedia.org/wiki?curid=2334244", "title": "Saturn (auto)", "text": ""}
{"id": "2334245", "revid": "36426", "url": "https://it.wikipedia.org/wiki?curid=2334245", "title": "Senato di Venezia", "text": ""}
{"id": "2334247", "revid": "599013", "url": "https://it.wikipedia.org/wiki?curid=2334247", "title": "Samaki Walker", "text": ""}
{"id": "2334253", "revid": "297031", "url": "https://it.wikipedia.org/wiki?curid=2334253", "title": "Efibanca", "text": "Efibanca S.p.A. \u00e8 stata una banca d'affari italiana attiva nel settore bancario, finanziario, dell'investment e merchant bank.\nStoria.\nEfibanca nasce come \"Ente Finanziamenti Industriali S.A.\" il 27 luglio 1939 con 100 milioni di capitale sociale, diviso tra IRI, Fiat, Bombrini Parodi Delfino, Metallurgica Italiana, Italiana Pirelli, in pratica agendo da intermediario tra le maggiori aziende industriali belliche italiane ed il Consorzio per le Sovvenzioni su Titoli Industriali, per destrutturare i debiti vantati dallo Stato nei loro confronti.\nNel 1949 ottiene l'autorizzazione per diventare un istituto di credito a medio e lungo termine.\nNel 1957 diventa \"Efibanca - Ente Finanziario Interbancario S.p.A.\".\nNel 1979 i maggiori azionisti erano la Banca Nazionale del Lavoro (26,2%) e l'Istituto Bancario Italiano (25,4%).\nNel 1983 passa sotto il controllo di Banca Nazionale del Lavoro.\nNel 2000 diventa di Banca Popolare di Lodi, tramite ICCRI-Banca Federale Europea, ed ora \u00e8 sotto Banco Popolare.\nNel 2011 viene incorporata per fusione nel Banco Popolare. Gli effetti civilistici della fusione e pertanto l'estinzione di Efibanca e la conseguente cessazione dei relativi organi sociali si sono verificati con decorrenza 1\u00ba novembre 2011\n, mentre gli effetti contabili e fiscali sono stati anticipati al 1\u00ba gennaio 2011."}
{"id": "2334254", "revid": "2130844", "url": "https://it.wikipedia.org/wiki?curid=2334254", "title": "Satsvarupa dasa Goswami", "text": "Discepolo di Sua Divina Grazia AC Bhaktivedanta Swami Prabhupada che appartiene alla catena disciplica fondata da Caitanya Mahaprabhu, che si colloca filosoficamente nell'ambito del Bhakti Yoga e della Brahma Gaudiya samprad\u0101ya. Tra i primi discepoli del fondatore del movimento Hare Krishna (ISKCON), che si propone di \"esportare\" il vaishnavismo in Occidente, Satsvarupa \u00e8 anche autore di numerosi scritti, tra i quali il volume di 1.500 pagine sulla biografia del suo maestro A.C. Bhaktivedanta Swami Prabhupada.\nBiografia.\nSteven Guarino nasce a New York da padre italo-americano e madre di famiglia irlandese, entrambi di religione cattolica. Cresce nei sobborghi del Queens fino alla fine del secondo conflitto mondiale, poi si trasferisce nello Staten Island, un luogo pi\u00f9 a contatto con la natura.\nAl college vive una rivoluzione intellettuale, sopprimendo tutti i principi religiosi coltivati in giovent\u00f9 a favore di una visione marxista della societ\u00e0. Guarino in questi anni \u00e8 attratto dalla riflessione intellettuale e comincia a studiare filosofia e letteratura e, parallelamente, attua un distacco dalla Chiesa e da ci\u00f2 che rappresentava i valori familiari. I professori lo incoraggiano a sviluppare le sue abilit\u00e0 nello scrivere, che gi\u00e0 dagli undici anni aveva cominciato a coltivare scrivendo racconti satirici, mentre a 17 anni inizia a tenere un diario nel quale narra la sua confusione nella ricerca della verit\u00e0. Per l'autore scrivere \u00e8 un modo per riflettere, meditare ed esprimere pensieri in forma pi\u00f9 \u201csolida\u201d imprimendoli sulla carta.\nProprio quando scopre la realt\u00e0 effervescente del Lower East Side a New York, deve partire per la Marina (gennaio del 1962); il padre infatti aveva sempre incoraggiato il figlio ad intraprendere la carriera militare, cosa che lui non ha mai sopportato. La nave attraversa l'Atlantico per poi percorrere le coste della Spagna, Francia, Italia, Grecia, l'isola di Cipro e la Turchia. Lavora nell'ufficio informazioni della nave dove inizia la pubblicazione di un giornale nel quale inserisce articoli sulla marina, recensioni di libri e altro ancora, cercando quindi di continuare lo stesso lavoro che faceva al college. Sono anni difficili che comunque sono serviti per rafforzare il suo spirito.\nNel luglio 1966 conosce Bhaktivedanta Swami Prabhup\u00e2da , un monaco indiano da poco giunto in America per predicare i valori devozionali della tradizione orientale. \u00c8 un incontro che cambia radicalmente la vita di Guarino, dandogli nuova linfa nella sua ricerca e modellandola totalmente. Ne diventa in breve tempo discepolo e convoglia le sue attivit\u00e0 nello sviluppo del movimento ISKCON appena fondato. Dall'iniziazione prende il nuovo nome di Satsvarupa Das. Il percorso artistico dell'autore, attraverso i libri tradotti e commentati dal suo maestro, scopre quella direzione che tanto mancava nei primi anni di ricerca personale. Scrive articoli e dirige la rivista del Movimento (Back To Godhead) ed anche un libro d'introduzione a questa nuova conoscenza che doveva avere carattere accademico.\nDopo la dipartita di Swami Prabhupada, avvenuta nel novembre del 1977, Satsvarupa diviene uno dei maestri spirituali del Movimento che all'epoca ha raggiunto una dimensione mondiale. La scrittura ridiventa una parte importante della vita dell'autore , e questa riscoperta avviene abbinando scritti inerenti alle pratiche devozionali a diari nei quali racconta i viaggi da un paese all'altro nella sua attivit\u00e0 di predicazione. In questi anni, da un tipo di scrittura vicina allo stile del maestro, scopre ed approfondisce un suo personale modo d'espressione.\nNel 2003 si trasferisce a San Francisco e nel 2006 in Messico (San Miguel Allende). Dopo quasi un anno decide di ritornare nel nord-est degli Stati Uniti, dove continua la sua ricerca e il ruolo di guida per i molti discepoli sparsi nel mondo."}
{"id": "2334255", "revid": "1354930", "url": "https://it.wikipedia.org/wiki?curid=2334255", "title": "Partecipanti al Giro d'Italia 2005", "text": "Elenco dei partecipanti al Giro d'Italia 2005.\nIl Giro d'Italia 2005 fu l'ottantottesima edizione della corsa. Alla competizione presero parte 22 squadre, ciascuna delle quali composta da nove corridori, per un totale di 197 ciclisti (la spagnola Liberty Seguros-W\u00fcrth partecip\u00f2 con 8 corridori, in quanto Nuno Ribeiro venne sospeso in via cautelare per un livello di ematocrito superiore al consentito). La corsa part\u00ec il 7 maggio da Reggio Calabria e termin\u00f2 il 29 maggio a Milano; in quest'ultima localit\u00e0 portarono a termine la competizione 153 corridori. \nCiclisti per nazione.\nLe nazionalit\u00e0 rappresentate nella manifestazione sono 28; in tabella il numero dei ciclisti suddivisi per la propria nazione di appartenenza:"}
{"id": "2334260", "revid": "71155", "url": "https://it.wikipedia.org/wiki?curid=2334260", "title": "Kolo Moser", "text": ""}
{"id": "2334263", "revid": "183976", "url": "https://it.wikipedia.org/wiki?curid=2334263", "title": "De tout mon coeur", "text": ""}
{"id": "2334266", "revid": "2163579", "url": "https://it.wikipedia.org/wiki?curid=2334266", "title": "Dirk Brouwer", "text": "Ricevuto il Doctor of Philosophy nel 1927 all'Universit\u00e0 di Leiden, per poi trasferirsi all'Universit\u00e0 Yale, studiando a fondo la Meccanica celeste. Gli \u00e8 stato dedicato l'asteroide 1746 Brouwer."}
{"id": "2334276", "revid": "599013", "url": "https://it.wikipedia.org/wiki?curid=2334276", "title": "S\u00e1ndor Peics", "text": "Carriera.\nCome calciatore ha giocato in patria per l'\u00dajpest, vestendo in un'occasione anche la maglia della nazionale ungherese, mentre in Italia ha militato nelle file dell'Hellas Verona.\nHa poi intrapreso la carriera di allenatore, guidando tra gli altri , , Cerignola, La Chaux-de-Fonds, Hellas Verona, Perugia, AUSA Foligno, , , Sporting Lisbona e Vit\u00f3ria Guimar\u00e3es."}
{"id": "2334285", "revid": "110157", "url": "https://it.wikipedia.org/wiki?curid=2334285", "title": "Direttiva 2005/32/CE", "text": "La Direttiva 2005/32/CE, comunemente chiamata Direttiva EuP (\"Energy-using Products\") \u00e8 una Direttiva dell'Unione Europea che riguarda l'elaborazione di specifiche per la progettazione ecocompatibile dei prodotti che consumano energia. \u00c8 stata pubblicata il 6 luglio 2005 ed \u00e8 entrata in vigore nell'agosto 2007.\n\u00c8 una Direttiva Quadro. Ha quindi bisogno di norme applicative che attualmente (aprile 2009) interessano solo alcune categorie di prodotto (vedi pi\u00f9 avanti).\nI comitati tecnici hanno allo studio norme specifiche per altre categorie di prodotto che, con scadenze imposte dai legislatori della Comunit\u00e0 Europea, diverranno esecutive nei prossimi anni. La normativa EuP coinvolge tutti gli aspetti del progetto e, per le categorie di cui \u00e8 stata approvata la direttiva specifica e la norma tecnica applicativa, \u00e8 obbligatoria per poter apporre il marchio CE (norma cogente). La Direttiva fa propri i concetti chiamati di \"ecodesign\", per la realizzazione di prodotti eco compatibili.\nI concetti espressi dalla direttiva sono stati ampliati successivamente con la Direttiva 2009/125/CE (Direttiva ErP: \"Energy Related Products\").\nLa direttiva.\nLa normativa riguarda i dispositivi che consumano energia, elettrica, di origine fossile, ecc.\nTutti gli aspetti della vita di un prodotto sono coinvolti dalla normativa:\nCome anticipato la Direttiva EuP \u00e8 una Direttiva Quadro. Questo significa che i singoli prodotti sono inquadrati in Direttive specifiche di gruppi di prodotti affini o che trattano aspetti tecnici particolari.\nL'emissione della direttiva \u00e8 stata preceduta, da uno studio del VHK (un istituto di ricerca di Delft, nei Paesi Bassi) e concluso nel novembre 2005.\nProdotti interessati.\nLa Direttiva si occupa con priorit\u00e0 dei prodotti di maggiore diffusione e che quindi possono portare a pi\u00f9 significative riduzioni dei consumi energetici.\nI gruppi di prodotti che dovrebbero essere sottoposti al voto dell'assemblea europea entro la primavera del 2009 sono\nSono allo studio documentazioni specifiche per numerosi altri gruppi di prodotti.\nModalit\u00e0 di \"stand-by\".\nUn aspetto a cui si \u00e8 posta particolare attenzione \u00e8 quella degli apparecchi elettronici di larga diffusione che vengono \"spenti\" in \"stand-by\" (letteralmente significa: tenersi pronto).\nPer molti apparati elettronici \"consumer\" (come televisori, videoregistratori, ecc.) esistono due possibili modalit\u00e0 di spegnimento:\nLa legislazione proposta dalla Comunit\u00e0 che limita i consumi in \"stand-by\" secondo la Comunit\u00e0 Europea porter\u00e0 a un risparmio di energia di 51 terawatthora (1 terawatora corrisponde a 1 000 000 000 000, ovvero mille miliardi di wattora) entro il 2020 (che corrisponde alla somma dei consumi annuali di elettricit\u00e0 del Portogallo e della Lettonia).\nIn dettaglio le norme applicative della Direttiva EuP imporranno secondo le previsioni:\nProdotti esentati.\nSecondo le normative attuali sono esentati i mezzi di trasporto per persone e/o merci terrestri (autoveicoli, treni), navali e aerei."}
{"id": "2334291", "revid": "73843", "url": "https://it.wikipedia.org/wiki?curid=2334291", "title": "El Paso Occupato", "text": "El Paso Occupato \u00e8 una casa occupata di ispirazione anarchica, che si trova a Torino. Nato nel 1987, \u00e8 definito dai suoi occupanti \"n\u00e9 centro, n\u00e9 sociale, n\u00e9 squat\". Ospita e produce prevalentemente attivit\u00e0 musicali e arti visive, ma anche editoriali.\nSin dall'inizio ha avuto una grande importanza per lo sviluppo della scena hardcore punk a Torino, anche se negli anni ha perso la sua centralit\u00e0. Sul palco di El Paso hanno suonato anche celebrit\u00e0 mondiali come i francesi Mano Negra e gli americani The Offspring e NOFX.\nIl nome deriva da quello della via dove \u00e8 situato, via Passo Buole, nel quartiere Lingotto, nelle periferia sud di Torino.\nStoria.\nLa storia di El Paso \u00e8 direttamente correlabile con l'arrivo del movimento punk a Torino, tra la fine degli anni settanta e l'inizio anni ottanta.\nIn quegli anni a Torino cominciarono a formarsi le prime band punk, tra cui 5\u00b0 Braccio, Blue Vomit, Nerorgasmo, Kollettivo (da cui nacquero i CCC CNC NCN) e i D.D.T. Il loro primo vero punto di aggregazione e organizzazione di concerti, attivissimo anche con una sala prove, fu un centro d'incontro del Comune, in Lungodora Colletta (zona Vanchiglia).\nNel 1986, dall'incontro del Collettivo Punx Anarchici con gli anarchici del Circolo \u201cEliseo Reclus\u201d di via Ravenna 3 che si erano distaccati dalla F.A.I., nacque il Collettivo Avaria. Essi cercavano un posto da autogestire, stanchi di dover fare riferimento ai centri d'incontro delle Circoscrizioni. Dopo una serie di occupazioni di edifici pubblici abbandonati, tutte concluse con sgomberi nel giro di pochi giorni, prima tra tutte quella del cinema Diana (marzo 1984) che, aperto nel 1928 e chiuso dal 1975, croller\u00e0 poi solo cinque mesi pi\u00f9 tardi, il 5 dicembre 1987 venne occupato El Paso.\nDopo un primo sgombero (il 18 dicembre 1987) la struttura venne rioccupata, e fu stipulato un accordo temporaneo con il Comune che concesse lo stabile a titolo gratuito. La concessione non venne mai rinnovata, e tutt'oggi di fatto El Paso \u00e8 in una situazione di illegalit\u00e0; questo non ha mai costituito un problema per gli occupanti, che anzi rivendicano il rifiuto politico di stabilire canali di collaborazione con le istituzioni. Al suo interno, secondo le regole dell'autogestione, le decisioni vengono prese dall'assemblea e all'unanimit\u00e0, e il suo funzionamento avviene grazie all'apporto spontaneo di ciascuno: non vi sono incarichi fissi o a rotazione prestabilita.. \nL'anno successivo il centro occupato ospit\u00f2 il primo concerto italiano della band statunitense MDC, che torn\u00f2 a suonare sullo stesso palco 30 anni dopo.\nNel 1989 un gruppo di persone proveniente dalla struttura occup\u00f2 illegalmente una palazzina di Via Rossini sempre di propriet\u00e0 del Comune, inaugurando una lunga serie di occupazioni e sgomberi della stessa palazzina e di altre strutture abbandonate nella stessa citt\u00e0. Numerose risultano anche le azioni di vandalismo compiute dai residenti nell'ex asilo, soprattutto in occasione degli arresti di alcuni suoi componenti.\nNel 1991 i francesi Mano Negra si rifiutarono di suonare allo stadio comunale di Torino e preferirono tenere un concerto al centro sociale occupato con altre band locali.\nCoinvolti nella manifestazione indetta nel corso del G8 a Genova nel 2001, organizzarono in seguito un'asta provocatoria del materiale scampato alla devastazione delle forze di polizia nella scuola Diaz.\nNel 2006 la fotografa Monica Carocci proiett\u00f2 sulla facciata della casetta di via Rossini all'angolo con corso San Maurizio (pi\u00f9 volte occupata e sgomberata dal 1989) il murale, rappresentante un sottomarino incursore, che prese forma durante la performance di un collettivo proveniente dal centro sociale venti anni prima, e che era stato cancellato qualche settimana prima dal sindaco Sergio Chiamparino in occasione delle Olimpiadi invernali del 2006, facendolo rivivere in questo modo per qualche ora. \nAll'interno del centro sociale si svolgono anche attivit\u00e0 cinematografiche, teatrali, una editoriale e di etichetta discografica. La El Paso autoproduzioni ha pubblicato gruppi come Deity Guns, Plastination, Officine Schwartz, DsorDNE, Church Of Violence, Nerorgasmo, Belli Cosi, Tasaday, I Fichissimi, Brain Discipline, Molto Rumore Per Nulla, Broken Art, Youngang, Rotten Brain e molti altri. Alla fine del 2003 i dischi autoprodotti erano 34 e i concerti ospitati pi\u00f9 di duemila.\nNell'edificio hanno soggiornato diversi artisti di area alternativa e sono state pubblicate per alcuni anni Tutto Squat, una rivista di area anarchica che imitava nei titoli e nella grafica il quotidiano Tuttosport, e la rivista di fumetti \"InterZona\".\nIl simbolo.\nIl simbolo di El Paso Occupato \u00e8 la figura di teschio (che mostra la lingua) e tibie su campo nero.\nL'edificio.\nL'edificio, su due piani fuori terra, ospitava originariamente la scuola materna di Robilant, fatta costruire nel 1883 dalle famiglie pi\u00f9 ricche di Torino per i figli dei contadini, e data in gestione alle suore salesiane di Maria Mazzarello. Ampliato e restaurato nel 1953 (mantenendo nella decorazione esterna lo stile della vecchia costruzione), funzion\u00f2 fino al 1982. Dopo la chiusura rimase abbandonato per intoppi burocratici.\nDopo l'occupazione sono state ricavate al suo interno una sala per concerti e proiezioni, cucina, centro di documentazione, bar."}
{"id": "2334295", "revid": "72811", "url": "https://it.wikipedia.org/wiki?curid=2334295", "title": "Bakumatsu Kikansetsu Irohanihoheto", "text": ""}
{"id": "2334299", "revid": "72811", "url": "https://it.wikipedia.org/wiki?curid=2334299", "title": "Bann\u014d Bunka Nekomusume", "text": ""}
{"id": "2334300", "revid": "16972", "url": "https://it.wikipedia.org/wiki?curid=2334300", "title": "Bunkeraggio", "text": ""}
{"id": "2334312", "revid": "359266", "url": "https://it.wikipedia.org/wiki?curid=2334312", "title": "Disuguaglianza di Schwarz", "text": ""}
{"id": "2334315", "revid": "339392", "url": "https://it.wikipedia.org/wiki?curid=2334315", "title": "Canvas 2 ~Niji Iro no Sketch~", "text": ""}
{"id": "2334327", "revid": "228587", "url": "https://it.wikipedia.org/wiki?curid=2334327", "title": "The Fountain - L'albero della vita (fumetto)", "text": "The Fountain - L'albero della vita \u00e8 una romanzo a fumetti (\"graphic novel\") scritto da Darren Aronofsky e illustrato da Kent Williams. La realizzazione di quest'opera \u00e8 avvenuta quasi in contemporanea con la produzione dell'omonimo film del regista statunitense. Il fumetto \u00e8 stato edito per la prima volta negli Stati Uniti nel novembre 2005 dalla Vertigo.\nTrama.\nIl racconto avviene su tre piani temporali differenti, che nel sovrapporsi narrano la vicenda dei due protagonisti e del loro amore. La trama del fumetto non si discosta affatto dalla versione cinematografica. Nonostante la storia venga narrata in un unico flusso viene di seguito suddivisa in tre parti ideali (1500; 1997 &amp; 2005; 2463) che riprendono i tre periodi in cui sono ambientate le tre storie. Non \u00e8 esplicitato dall'autore in nessuna delle interviste rilasciate in proposito, si nota che la modalit\u00e0 narrativa scelta da Aronofsky ricorda il romanzo Il maestro e Margherita di Michail Bulgakov.\n1500.\nLa storia si apre nel 1500 in una piovosa foresta dell'America Latina, dove un manipolo di soldati dell'esercito spagnolo cerca una pianta chiamata \"Albero della vita\" capace di donare la vita eterna a chiunque ne mangi un pezzo. Scopriamo che il conquistador Capitano Tomas Verde \u00e8 sulle tracce delle pianta mistica per salvare la vita della Regina Isabella di Spagna, vittima di un complotto a corte ad opera della Inquisizione spagnola. La regina Isabella chiede al Capitano Verde di partire per il sud America, colonia spagnola, e di trovare per lei l'Albero della vita donandole un anello come pegno del suo amore.\n1997 &amp; 2005.\nNell'inverno del 1997 Thomas Creo incontra una donna di nome Izzi, stanno insieme sotto un cielo stellato. Dopo aver fatto l'amore Izzi dice di voler stare con lui \"insieme, per sempre\". Successivamente Izzi si ammala di cancro e le restano pochi mesi di vita. Thomas Creo, medico specializzato in oncologia, cerca disperatamente di trovare una cura per salvarle la vita. Durante uno dei tanti interventi chirurgici compiuti sulle scimmie per sperimentare l'uso di farmaci anti-cancro Thomas perde la sua fede nuziale; disperato si tatua con l'inchiostro di una penna un cerchio intorno all'anulare.\n2463.\nNell'inverno del 2463 un uomo, con le braccia quasi completamente coperte di cerchi tatuati, medita sotto un albero. Entrambi sono chiusi in una sfera che vaga verso una nebulosa chiamata Xibalba. Mentre l'uomo si prepara a tatuarsi l'ennesimo cerchio intorno al braccio gli compare una donna.\nPersonaggi.\ndal 1500:\ndal 1997 &amp; 2005:\ndal 2463:\nIllustrazioni.\nLo stile grafico scelto da Kent Williams alterna nelle stesse tavole elementi caratterizzati da uno stile pittorico dai colori intensi ad altri appena accennati con un debole tratto di matita. L'alternanza tra vuoti e pieni restituisce al lettore una profondit\u00e0 delle tavole del tutto particolare, vista raramente in un fumetto. Lo stile di Williams ricorda molto il tratto di Egon Schiele.\nTematiche affrontate.\nIl tema principale dell'opera \u00e8 l'amore, visto con un taglio del tutto particolare. L'autore mette in contrapposizione la profondit\u00e0 del sentimento amoroso con la mortalit\u00e0 degli uomini, vista da Thomas/Tomy/Tom come sfida da vincere e da Isabella/Izzi come ciclo naturale della vita.\nGenesi dell'opera.\nIn una nota al testo Darren Aronofsky parla di come la realizzazione del fumetto e le fasi di produzione del omonimo film siano state travagliate, sia sul piano personale che su quello professionale."}
{"id": "2334328", "revid": "36426", "url": "https://it.wikipedia.org/wiki?curid=2334328", "title": "Giovan Domenico Cassini", "text": ""}
{"id": "2334329", "revid": "92723", "url": "https://it.wikipedia.org/wiki?curid=2334329", "title": "Martin Schwarzschild", "text": "Biografia.\nSchwarzschild nacque a Potsdam in una famiglia ebrea tedesca. Il padre fu il fisico Karl Schwarzschild e lo zio l'astrofisico Robert Emden. Si spostarono a Gottinga nel 1916. Schwarzschild studi\u00f2 all'Universit\u00e0 di Gottinga e si laure\u00f2 nel dicembre 1936. Lasci\u00f2 la Germania verso la Norvegia e poi gli USA.\nSchwarzschild serv\u00ec nell'esercito statunitense. Prese la Legion of Merit e la Stella di bronzo, per i servigi durante la guerra. Dopo la guerra spos\u00f2 Barbara\nCherry.\nNel 1947, Martin Schwarzschild incontr\u00f2 Lyman Spitzer alla Princeton University, amicizia che dur\u00f2 tutta la vita, Spitzer mor\u00ec dieci giorni prima di Schwarzschild.\nSchwarzschild lavor\u00f2 nel campo delle strutture stellari e nell'evoluzione delle stelle. Con Fred Hoyle, fece calcoli innovativi sul nucleo delle stelle.\nNel 1958 pubblic\u00f2 \"Structure and Evolution of the Stars\".\nNegli anni '50-'60 lavor\u00f2 per il progetto Stratoscope. Negli anni'80 lavor\u00f2 sul modello delle galassie triassiali.\nSchwarzschild fu l'Eugene Higgins Professor Emeritus di astronomia della Princeton University.\nOnorificenze.\nL'asteroide 4463 Marschwarzschild fu nominato cos\u00ec in suo onore."}
{"id": "2334331", "revid": "1543377", "url": "https://it.wikipedia.org/wiki?curid=2334331", "title": "Jeremy Richardson", "text": "Carriera.\nIl 1\u00ba agosto 2012 viene ufficializzato l'accordo per la stagione 2012-13 con Avellino, venendo confermato per la stagione seguente.\nNel 2014 firma per la New Basket Brindisi."}
{"id": "2334333", "revid": "400694", "url": "https://it.wikipedia.org/wiki?curid=2334333", "title": "A che punto \u00e8 la notte", "text": ""}
{"id": "2334335", "revid": "986213", "url": "https://it.wikipedia.org/wiki?curid=2334335", "title": "Ann Lambton", "text": "Biografia.\nAnn Lambton (PhD, FBA, OBE) \u00e8 stata una storica britannica e un'orientalista persianista di fama mondiale nel campo degli studi e delle ricerche storiche sull'Iran medievale e moderno, della lingua persiana, della politologia riguardante l'Iran e delle organizzazioni sociali persiane. A parte una grammatica di ottimo livello del persiano, la sua autorit\u00e0 fu dagli studiosi riconosciuta per quanto riguardava alcuni aspetti storico-giuridici sulla propriet\u00e0 terriera in Iran in et\u00e0 selgiuchide, mongola ilkhanide, safavide e Qajar, oltre che nel settore della storia istituzionale, locale e tribale dell'Iran islamico. \nAnn Lambton fu la primogenita dell'Hon. George Lambton (il pi\u00f9 giovane figlio di George Lambton, 2\u00ba Conte di of Durham) e di una cugina di Antony Lambton. Affascinata dalla lettura del libro \"Rivolta nel deserto\" di Lawrence d'Arabia, volle studiare alla School of Oriental and African Studies (SOAS) di Londra ed ebbe l'opportunit\u00e0 di farlo col grande studioso H.A.R. Gibb.\nNel periodo 1939\u201345 fu addetto stampa della Legazione britannica a Tehran e poi docente di Persiano alla SOAS tra il 1953 e il 1979, succedendo al noto studioso Arthur Arberry. Nel 1942 fu insignita dell'OBE (Ordine dell'Impero Britannico) e, pi\u00f9 tardi, ricevette un dottorato in Lettere dall'Universit\u00e0 di Durham e dalla Universit\u00e0 di Cambridge. \nFu componente onorario del Murray Edwards College (gi\u00e0 New Hall) di Cambridge, della SOAS e dell'Universit\u00e0 di Londra.\nScrisse numerosi saggi su diversi soggetti di persianistica e di storia persiana, compreso un vocabolario riguardante il lessico burocratico sulla riforma fondiaria della Persia qajar. Alcune fonti ricordano il ruolo non indifferente avuto da Ann Lambton nel rovesciare il governo democraticamente eletto di Mohammad Mossadeq. Dopo la decisione di questo \"leader\" persiano di nazionalizzare l'industria petrolifera in Iran nel 1951, ella consigli\u00f2 il governo britannico di minare la credibilit\u00e0 del governo di Mossadegh. Propose che Robert Charles Zaehner, professore dell'Universit\u00e0 di Oxford, si recasse in Iran e che cominciasse operazioni di \"intelligence\" sotto copertura. Nel 1953, con l'aiuto della CIA (Central Intelligence Agency), il regime di Mossadegh fu rovesciato e lo Sci\u00e0 Mohammad Reza Pahlavi torn\u00f2 sul trono. \nCome Professor Emeritus della Diocesi di Newcastle e Presidente dell'Associazione Diocesana Iraniana, la Lambton si occup\u00f2 di materia religiosa e di dialogo interreligioso. Tenne in questa veste numerose conferenze biennali al clero e ali laici per molti anni. \nRicevette perci\u00f2 la Cross of St. Augustine nel 2004 dall'Arcivescovo di Canterbury in riconoscimento della sua opera e altre onorificenze religiose.\nAnn Lambton mor\u00ec nella sua abitazione di Kirknewton il 19 luglio 2008 all'et\u00e0 di 96 anni, al termine di una lunga malattia."}
{"id": "2334339", "revid": "465169", "url": "https://it.wikipedia.org/wiki?curid=2334339", "title": "Bethesda (Maryland)", "text": "Bethesda \u00e8 una census-designated place che si trova a sud della Contea di Montgomery nel Maryland (Stati Uniti), a nord-ovest di Washington.\nPrende il nome da una chiesa locale, la Bethesda Presbyterian Church, costruita nel 1820 e ristrutturata nel 1850, che a sua volta ha preso il suo nome dalla Piscina di Betzaeta (\"Pool of Bethesda\" in inglese) di Gerusalemme.\nLa cittadina \u00e8 sede dei National Institutes of Health, un'agenzia del Dipartimento della Salute e dei Servizi Umani degli Stati Uniti che costituisce il principale ente governativo di riferimento per quanto riguarda la ricerca biomedica."}
{"id": "2334342", "revid": "320578", "url": "https://it.wikipedia.org/wiki?curid=2334342", "title": "Scheletro facciale", "text": ""}
{"id": "2334344", "revid": "73843", "url": "https://it.wikipedia.org/wiki?curid=2334344", "title": "Dichotomy", "text": "Dichotomy \u00e8 il terzo album della band christian metal/metalcore Becoming the Archetype. Contiene un riarrangiamento della nota canzone \"How great thou art\""}
{"id": "2334370", "revid": "287204", "url": "https://it.wikipedia.org/wiki?curid=2334370", "title": "Promozione 1952-1953", "text": "Nella stagione 1952-1953, la Promozione era il quinto livello del calcio italiano, il primo livello regionale. Suddiviso in tanti gironi regionali, \u00e8 l'antesignano dell'attuale Eccellenza.\nPer ottenere la promozione in IV Serie non era sufficiente vincere il campionato. La Federazione, nel valutare i titoli sportivi ottenuti sul campo, avrebbe promosso alla categoria superiore le societ\u00e0 in possesso di un impianto sportivo delle misure utili stabilite per la partecipazione alla IV Serie e che avessero solidit\u00e0 economica tale da poter sostenere le spese della gestione di quel campionato nazionale.\nIl campionato \u00e8 strutturato in vari gironi all'italiana su base regionale, gestiti dai Comitati Regionali di competenza. Le squadre che vincevano il proprio girone rientravano nel lotto delle squadre proposte all'ammissione alla categoria superiore anche se non si aggiudicavano il titolo di Campione Regionale di Promozione messo sempre in palio da ogni Lega Regionale anche nel caso i gironi fossero pi\u00f9 di uno.\nRegolamento.\nIn questa stagione a parit\u00e0 di punteggio non era prevista alcuna discriminante: le squadre a pari punti erano classificate a pari merito. In caso di assegnazione di un titolo sportivo (promozione o retrocessione) era previsto uno spareggio in campo neutro.\nLe squadre che non hanno portato a termine il campionato non vanno considerate come classificate ma tolte dalla classifica azzerando tutti i risultati conseguiti fino al momento dell'esclusione o della rinuncia.\nBibliografia.\nGiornali:"}
{"id": "2334385", "revid": "486946", "url": "https://it.wikipedia.org/wiki?curid=2334385", "title": "D\u014dbutsu no Mori", "text": ""}
{"id": "2334397", "revid": "54253", "url": "https://it.wikipedia.org/wiki?curid=2334397", "title": "Franco Volpi (filosofo italiano)", "text": ""}
{"id": "2334400", "revid": "647919", "url": "https://it.wikipedia.org/wiki?curid=2334400", "title": "Suore Minime del Sacro Cuore", "text": ""}
{"id": "2334401", "revid": "72811", "url": "https://it.wikipedia.org/wiki?curid=2334401", "title": "El Cazador de la Bruja", "text": ""}
{"id": "2334414", "revid": "149727", "url": "https://it.wikipedia.org/wiki?curid=2334414", "title": "Stazione Sant'Erasmo", "text": ""}
{"id": "2334417", "revid": "36426", "url": "https://it.wikipedia.org/wiki?curid=2334417", "title": "Museo della Specola (Firenze)", "text": ""}
{"id": "2334423", "revid": "486946", "url": "https://it.wikipedia.org/wiki?curid=2334423", "title": "Ginga Tetsud\u014d Monogatari", "text": ""}
{"id": "2334425", "revid": "716632", "url": "https://it.wikipedia.org/wiki?curid=2334425", "title": "Paper Mario 2", "text": ""}
{"id": "2334427", "revid": "72811", "url": "https://it.wikipedia.org/wiki?curid=2334427", "title": "Haibane Renmei", "text": ""}
{"id": "2334429", "revid": "88740", "url": "https://it.wikipedia.org/wiki?curid=2334429", "title": "Roversi", "text": ""}
{"id": "2334430", "revid": "23436653", "url": "https://it.wikipedia.org/wiki?curid=2334430", "title": "Banditi", "text": ""}
{"id": "2334431", "revid": "339392", "url": "https://it.wikipedia.org/wiki?curid=2334431", "title": "Aeroporto di Punta Raisi", "text": ""}
{"id": "2334435", "revid": "72811", "url": "https://it.wikipedia.org/wiki?curid=2334435", "title": "Hayate no Gotoku", "text": ""}
{"id": "2334439", "revid": "712828", "url": "https://it.wikipedia.org/wiki?curid=2334439", "title": "Shij\u014d saiky\u014d no deshi Kenichi", "text": ""}
{"id": "2334442", "revid": "72811", "url": "https://it.wikipedia.org/wiki?curid=2334442", "title": "Hidamari Sketch", "text": ""}
{"id": "2334443", "revid": "729019", "url": "https://it.wikipedia.org/wiki?curid=2334443", "title": "Dornier Do 31", "text": "Il Dornier Do 31 fu un aereo da trasporto tattico sperimentale VTOL realizzato dall'azienda tedesca Dornier-Werke alla fine degli anni sessanta e rimasto allo stadio di prototipo.\nIl velivolo fu progettato per soddisfare una specifica della NATO (BMR-4) per un aereo da supporto tattico all'aereo da attacco VTOL EWR VJ 101, progettato nell'ambito NATO come BMR-3. Il Do 31 fu il primo, finora l'unico aereo da trasporto a getto a decollo verticale mai costruito.\nStoria.\nSviluppo.\nNei primi anni sessanta la Luftwaffe, preoccupata che le sue basi aeree fossero eccessivamente vulnerabili agli attacchi aerei dal Blocco orientale, cerc\u00f2 attivamente la possibilit\u00e0 di sottrarre le proprie forze aeree a questa minaccia studiando la possibilit\u00e0 di disperderle in basi di fortuna (che potevano includere il decollo da autostrade), emettendo un requisito per aerei con funzionalit\u00e0 STOVL. Parte di queste richieste vennero soddisfatte dagli F-104 Starfighter, modificati con motori a razzo lanciati da rampe stazionarie (in quello che divenne noto come programma ZELL). Gli Starfighter sarebbero stati recuperati usando cavi d'atterraggio simili a quelli delle portaerei. Il Do 31 fu concepito per usare quei cavi.\nQuando si accorse degli alti costi, dei problemi tecnici e delle difficolt\u00e0 logistiche, la Luftwaffe cess\u00f2 i test riguardanti gli aerei VTOL, tra i quali il Do 31, il VJ101 ed il VFW VAK 191B; ne risult\u00f2 la cancellazione di questi progetti e del futuro uso di questi aerei in compiti di ricerca.\nI progetti iniziali incorporavano motori Bristol Pegasus a spinta vettoriale (lo stesso tipo utilizzato nel caccia Harrier) in ciascuna gondola interna e quattro Rolls-Royce RB162 nelle altre gondole esterne. I due motori Pegasus montati orizzontalmente servivano per il volo livellato e per il decollo verticale (deflettendo il getto verso il basso), mentre gli otto RB162 montati verticalmente servivano solo per il decollo verticale. Venne inoltre pianificato di sostituire questi ultimi non appena fossero stati disponibili i pi\u00f9 potenti motori a turboventola Rolls-Royce RB153 da 22\u00a0kN di spinta. \nIn totale, vennero costruiti tre aerei di prova, con l'indicazione E1, E2 e E3 - dove la \"E\" indicava \"Experimentell\" (Sperimentale). L'E1 era mosso solo da un motore Pegasus, e venne progettato per test di volo orizzontale. L'E2 fu testato per la cellula e non vol\u00f2 mai. L'E3 aveva i motori Pegasus e RB162 installati, e fu progettato per voli verticali. Il primo prototipo (E1) vol\u00f2 la prima volta il 10 febbraio 1967 con solo due motori Pegasus. Il secondo prototipo (E3) vol\u00f2 nel luglio 1967 con tutti e dieci i motori installati. Il primo volo ebbe luogo il 22 novembre 1967. Tutte le transizioni in avanti e indietro vennero eseguite nel dicembre 1967.\nImpiego operativo.\nPur se il programma si rivel\u00f2 tecnicamente un successo il Do 31 non venne mai impiegato in unit\u00e0 operative ma stabil\u00ec diversi record mondiali FAI (\"F\u00e9d\u00e9ration A\u00e9ronautique Internationale\") durante il suo tragitto allo show aereo di Parigi del 1969. Nel 1970 venne sottoposto alla NASA per valutazioni prima che il programma di sviluppo venisse arrestato, ed in quell'ambito l'astronauta Neil Armstrong, nel ruolo di pilota collaudatore, lo valut\u00f2 positivo e convincente. In data 31 ottobre 1969 il Bundesamt f\u00fcr Wehrtechnik und Beschaffung (BWB), l'ufficio federale addetto all'approvvigionamento delle tecnologie della difesa, annull\u00f2 il contratto e la Dornier fu costretta, non trovando alcun partner di sviluppo a cancellare il progetto nell'aprile 1970. Il Do 31 fece il suo ultimo volo pubblico il 4 maggio 1970 durante l'ILA ad Hannover. Uno dei fattori che hanno portato alla conclusione del progetto fu il grande peso del motore ed il suo trascinamento.\nEsemplari attualmente esistenti.\nEntrambi i prototipi volanti vennero conservati in Germania, il destino e l'ubicazione attuale dell'aereo non volante (E2) \u00e8 sconosciuta. "}
{"id": "2334444", "revid": "1976004", "url": "https://it.wikipedia.org/wiki?curid=2334444", "title": "Leopoldo Nobili", "text": "Biografia.\nNato a Trassilico (attuale frazione del comune di Gallicano, in Garfagnana) da una famiglia reggiana originaria di Vetto d'Enza, era figlio del podest\u00e0 del paese Pellegrino , e di Irene Beretti Amorotti di Carpineti . All'epoca Trassilico faceva parte dei domini Estensi, che avevano da poco esteso i confini del Ducato di Modena e Reggio al mar Tirreno. Dopo aver trascorso la giovinezza nel paese natale, entr\u00f2 a far parte della Scuola Militare di Modena. Si arruol\u00f2 nell'esercito napoleonico e fu aiutante di campo del vicer\u00e9 Eugenio di Beauharnais e partecip\u00f2 alla campagna napoleonica di Russia, nella quale merit\u00f2 la Legion d'Onore. Rientrato in Italia, lasci\u00f2 la vita militare e diresse la fabbrica di armi di Brescia. Riprese gli studi pubblicando numerose opere, fra cui si ricorda \"Dell'attrazione molecolare coll'astronomia\".\nNel 1825 invent\u00f2 il galvanometro basato su aghi astatici, strumento fondamentale nella storia dell'elettromagnetismo. L'anno successivo realizz\u00f2 la pila termoelettrica con Melloni. Nel 1832 venne nominato professore di fisica presso il Reale Museo di fisica e storia naturale di Firenze, dove, in collaborazione con Vincenzo Antinori (direttore del Museo dal 1829), realizz\u00f2 importanti esperimenti sull'induzione elettromagnetica scoperta da Michael Faraday.\nLeopoldo Nobili viaggi\u00f2 attraverso l'Europa, tenendo conferenze ed incontri con i pi\u00f9 famosi scienziati dell'epoca. Partecip\u00f2 ai moti del 1831 e dovette recarsi esule in Francia. Rientrato nella penisola, per evitare di essere incarcerato nella sua Reggio dalle truppe ducali, pens\u00f2 di riparare in Toscana. Nel granducato scrisse \u201cLa storia sperimentale della moderna fisica\u201d. Nel 1833 fu incaricato dal Granduca Leopoldo II di reggere la cattedra di fisica sperimentale presso il Reale Museo di fisica e storia naturale di Firenze. Il professor Nobili, oltrech\u00e9 insegnare, scrisse fra le altre un'opera in due volumi intitolata \"Memorie e osservazioni edite ed inedite\".\nLa fama di Leopoldo Nobili si diffuse in tutta Europa ed anche oltre. Fu considerato il primo fra i fisici italiani della prima met\u00e0 dell'800 \"degno di stare vicino a Galileo e di confabulare con Volta\" cos\u00ec lo defin\u00ec nel suo volume \"La storia di Reggio Emilia\" il professor Balletti.\nNobili invent\u00f2 anche il sistema delle Metallocromie.\nLeopoldo Nobili, debilitato nel fisico a causa della malattia contratta nella campagna di Russia e dell'intensa mole del lavoro svolto, mor\u00ec il 22 agosto 1835 all'et\u00e0 di cinquantuno anni.\nFu sepolto fra i grandi nella basilica di Santa Croce a Firenze."}
{"id": "2334447", "revid": "36426", "url": "https://it.wikipedia.org/wiki?curid=2334447", "title": "Regio Museo di Fisica e Storia Naturale", "text": ""}
{"id": "2334451", "revid": "36426", "url": "https://it.wikipedia.org/wiki?curid=2334451", "title": "Campagna napoleonica di Russia", "text": ""}
{"id": "2334452", "revid": "255751", "url": "https://it.wikipedia.org/wiki?curid=2334452", "title": "Dornier Do-31", "text": ""}
{"id": "2334453", "revid": "300067", "url": "https://it.wikipedia.org/wiki?curid=2334453", "title": "Darvin Ham", "text": ""}
{"id": "2334454", "revid": "2111548", "url": "https://it.wikipedia.org/wiki?curid=2334454", "title": "Bongabon", "text": "Bongabon (in precedenza Bo\u00f1gabon) \u00e8 una municipalit\u00e0 di Seconda classe delle Filippine, situata nella Provincia di Nueva Ecija, nella regione di Luzon Centrale.\nBongabon \u00e8 formata da 28 baranggay:"}
{"id": "2334455", "revid": "1543377", "url": "https://it.wikipedia.org/wiki?curid=2334455", "title": "Higurashi no naku koro ni", "text": ", altres\u00ec conosciuto semplicemente come When They Cry nell'America del Nord, \u00e8 una sound novel giapponese di genere giallo prodotta dalla 07th Expansion.\nI giochi sono basati sul motore grafico NScripter e possono essere eseguiti su Microsoft Windows. Il primo gioco della serie, intitolato \"Onikakushi-hen\", \u00e8 stato pubblicato il 10 agosto 2002, mentre l'ottavo e ultimo gioco, intitolato \"Matsuribayashi-hen\", \u00e8 stato pubblicato il 13 agosto 2006. I primi quattro giochi sono stati raccolti sotto il titolo \"Higurashi no naku koro ni\", mentre gli ultimi quattro sotto il titolo \"Higurashi no naku koro ni kai\". Un fan disc extra, dal nome \"Higurashi no naku koro ni rei\", \u00e8 stato pubblicato il 31 dicembre 2006. In aggiunta alla serie originale sono stati creati dei nuovi archi narrativi nella versione manga e nel videogioco per PlayStation 2 e Nintendo DS per espandere la storia. Gli otto giochi originali per PC sono stati pubblicati in inglese dalla \"MangaGamer\", la quale ha pubblicato i primi quattro il 15 dicembre 2009 e gli ultimi quattro il 28 febbraio 2010. La serie si basa su un gruppo di giovani amici e su degli strani eventi che accadono nel villaggio rurale Hinamizawa dove essi vivono.\nSono stati prodotti due set di Drama-CD, uno dalla \"Wayuta\" e uno dalla \"Frontier Works\". La trasposizione letteraria dei giochi \u00e8 stata pubblicata dalla K\u014ddansha Box tra il 2 agosto 2007 e l'8 marzo 2009. La versione manga basata sui giochi, iniziata da otto differenti mangaka che hanno lavorato separatamente su uno-tre dei vari archi narrativi, \u00e8 stata pubblicata dalla Square Enix e dalla Kadokawa Shoten. Il manga \u00e8 stato concesso in licenza in inglese nell'America del Nord dalla Yen Press sotto il titolo \"Higurashi When They Cry\" e il primo tank\u014dbon \u00e8 stato pubblicato nel novembre 2008. Due serie anime, basate sul manga giapponese, sono state prodotte dallo Studio Deen rispettivamente nel 2006 e nel 2007; un terzo anime \u00e8 stato pubblicato come un OAV nel 2009. Il primo anime \u00e8 stato concesso in licenza dalla Geneon Entertainment in inglese, ma i diritti sono decaduti nel 2011. Un film live action, diretto da Ataru Oikawa, ha debuttato nei cinema giapponesi nel maggio 2008; il suo seguito \u00e8 stato pubblicato nel maggio 2009.\nTitolo.\nMentre il titolo del successore \"Umineko no naku koro ni\" in italiano corrisponde a \"Quando piangono i gabbiani\", \"Higurashi no naku koro ni\" significa \"Quando piangono le cicale\" (\"higurashi\" \u00e8 il nome comune di una delle varie specie di cicale giapponesi, la \"Tanna japonensis\"). Il presente in entrambi i titoli, essendo scritto in hiragana anzich\u00e9 in kanji, ha un duplice significato: , specificamente rivolto a suoni non umani, e . Per quanto riguarda il \u00abna\u00bb rosso (\u306a) contenuto nel logo, stando al creatore Ryukishi07, esso fa ufficialmente parte del titolo.\nTrama.\n\"Higurashi no naku koro ni\" si svolge durante il mese di giugno del 1983, in un villaggio rurale immaginario di circa duemila abitanti di nome , basato sul villaggio Shirakawa, patrimonio dell'umanit\u00e0.\nIl personaggio principale, Keiichi Maebara, si trasferisce ad Hinamizawa e diventa amico delle sue compagne di classe Rena Ryugu, Mion Sonozaki, Rika Furude e Satoko Houjou. Keiichi partecipa alle loro attivit\u00e0 del club del dopo-scuola, che consistono soprattutto in giochi da tavolo e giochi di carte (con relative punizioni per il perdente, ovvero di solito lui stesso).\nInizialmente Hinamizawa appare come un villaggio rurale normale e pacifico agli occhi di Keiichi, tuttavia la tranquillit\u00e0 termina improvvisamente dopo l'annuale Festival del Watanagashi, una celebrazione per commemorare e ringraziare il dio locale, \"Oyashiro\". Keiichi viene infatti a conoscenza del fatto che negli ultimi quattro anni una persona era stata uccisa e un'altra era scomparsa proprio il giorno del Festival. Keiichi stesso diventa presto teso a causa degli strani eventi relativi al Watanagashi e a Oyashiro.\nIn ogni arco narrativo lui o una delle sue amiche inizia a soffrire di paranoia e commette un crimine, che consiste in uno o pi\u00f9 omicidi dei propri stessi amici. Sebbene all'inizio sembri impossibile raccontare le loro delusioni e le loro azioni a parte il mistero di Hinamizawa, col tempo i protagonisti cominciano a ricordare (pi\u00f9 o meno direttamente) gli avvenimenti degli archi precedenti, imparando da essi e lentamente la verit\u00e0 viene rivelata.\nArchi narrativi.\n\"Higurashi no naku koro ni\".\n, come in \"Umineko no naku koro ni\", \u00e8 chiamato \"Question Arc\", poich\u00e9 imbastisce i misteri della storia.\n\"Higurashi no naku koro ni kai\".\n \u00e8 definito \"Answer Arc\" perch\u00e9 atto a dare risposte alla storia.\n\"Higurashi no naku koro ni rei\".\n \u00e8 un fan disc contenente tre capitoli extra, pubblicato il 31 dicembre 2006.\n\"Higurashi no naku koro ni matsuri\".\n\u00c8 una raccolta di tre capitoli originali extra creati per PlayStation 2 da Alchemist.\n\"Higurashi no naku koro ni kizuna\".\n\u00c8 una raccolta di quattro capitoli originali extra creati per Nintendo DS da Alchemist.\nArchi del manga.\nQuesti archi sono dei capitoli originali serializzati nella versione manga, i quali completano i giochi e continuano parzialmente la storia.\nPersonaggi.\nIn \"Higurashi no naku koro ni\" solo sei personaggi appaiono in ogni capitolo, fatta eccezione per Shion che non \u00e8 presente nel primo. Il protagonista \u00e8 Keiichi Maebara, un giovane ragazzo che si \u00e8 trasferito recentemente ad Hinamizawa con la sua famiglia, e ha iniziato ad adattarsi alla vita del luogo.\nLa Sindrome di Hinamizawa.\nLa Sindrome di Hinamizawa \u00e8 l'elemento attorno a cui ruotano la maggior parte delle vicende dei vari archi narrativi in cui \u00e8 suddivisa la storia.\nCome viene spiegato da Rika Furude, si tratta di una malattia neurologica provocata da un parassita endemico della regione di Hinamizawa, da cui sono affetti quasi tutti gli abitanti della comunit\u00e0. L'origine del parassita non \u00e8 chiara, cos\u00ec come non \u00e8 chiara la sua natura (potrebbe trattarsi di una spora, un batterio o anche un insetto), ma una volta entrato in circolo si attacca al sistema nervoso dell'ospite stimolando la produzione di adrenalina e danneggiando in modo sempre pi\u00f9 grave le cellule cerebrali. Il decorso della malattia \u00e8 stato diviso in tre stadi. Nel primo stadio la vittima sperimenta attacchi d'ansia, allucinazioni e disturbo delle percezioni; nel secondo, determinato dal danneggiamento delle cellule cerebrali, si ha uno stato di follia paranoica, capace di sfociare in molti casi in comportamenti aggressivi che inducono all'omicidio; nel terzo stadio, quello finale, la vittima, le cui funzioni cerebrali sono ormai compromesse, arriva a compiere atti di autolesionismo, che culminano con il suo suicidio, che avviene nella maggior parte dei casi per recisione involontaria della gola in seguito ad un incontrollabile impulso a grattarsela.\nTuttavia, lo sviluppo del parassita, e quindi della malattia, \u00e8 precluso grazie al feromone emesso dal Parassita Regina, il quale per secoli \u00e8 stato trasmesso di padre in figlio all'interno della famiglia Furude. Da ci\u00f2 \u00e8 scaturita la leggenda riguardo alla Maledizione di Oyashiro, che punisce coloro che si allontanano da Hinamizawa, poich\u00e9 allontanandosi dalla Regina il parassita si risveglia dal proprio stadio di quiescenza riprendendo il proprio processo evolutivo. In alcuni casi, tuttavia, ad esempio in seguito a forti stress o stati d'ansia particolarmente accentuati, i feromoni si rivelano incapaci di contrastare lo sviluppo del parassita, che prosegue nella sua evoluzione anche qualora l'ospite si trovi ancora all'interno di Hinamizawa. Nel corso dell'anime viene detto che la natura del parassita potrebbe essere aliena e che nella palude di Onigafuchi siano sepolti i resti di un'astronave che naufrag\u00f2 secoli addietro sulla terra. Uno di questi alieni sarebbe stato Hanyuu, la capostipite della famiglia Furude: per via di queste origini, le donne della famiglia Furude sono sempre state in grado di produrre il feromone.\nLa malattia fu osservata per la prima volta nel corso della Seconda Guerra Mondiale, quando molti dei soldati giapponesi provenienti da Hinamizawa iniziarono a mostrare segni di follia paranoica che li spingeva ad attaccare ed uccidere chiunque, alleati e nemici. Il progetto fu quindi affidato per breve tempo alla famigerata Unit\u00e0 731, con lo scopo di studiare il possibile utilizzo del parassita come arma batteriologica, ma a seguito della sconfitta del Giappone tutte le ricerche condotte in tal senso andarono perdute. In seguito, tra gli anni '70 e i primi anni '80, essa fu riportata alla luce grazie agli studi condotti dal professor Takano, uno scienziato che studiava l'evoluzione di alcune specie di parassiti in grado di influenzare il comportamento dei loro ospiti. La comunit\u00e0 scientifica accolse con scetticismo le teorie del professore, che dopo la sua morte furono tuttavia riportate in auge dalla figlia adottiva Miyo. Fu lei a compiere i primi studi sulla Sindrome di Hinamizawa, ottenendo in questo modo il supporto economico del governo e delle forze armate giapponesi.\nSviluppo.\nLa serie \"Higurashi no naku koro ni\" \u00e8 iniziata con le sound novel prodotte dalla 07th Expansion. Il direttore di gioco e scrittore della storia \u00e8 Ryukishi07, che ha anche disegnato tutte le illustrazioni dei personaggi. Le immagini di sfondo sono state prese dalle fotografie scattate da Ryukishi07, da suo fratello minore Yatazakura e da Kameya Mannend\u014d. La programmazione \u00e8 stata a cura di Yatazakura che ha lavorato sulla struttura principale, mentre 4U ha lavorato sugli intermezzi e sui Suggerimenti e BT sui minigiochi. I giochi sono basati sul motore grafico NScripter. Le musiche sono state composte da vari artisti, professionisti nel campo delle sound novel, come Dai, il compositore della maggior parte delle musiche nell'answer arc. All'inizio di ogni capitolo del gioco c'\u00e8 una poesia di Frederica Bernkastel, che rivela in modo molto misterioso quello che potrebbe accadere nell'arco successivo.\nRyukishi07 ha scritto nel 2004 come venne influenzato dai lavori della Key durante la creazione di \"Higurashi no naku koro ni\". Ryukishi07 us\u00f2 i giochi della Key come riferimento, insieme ad altre visual novel, e li analizz\u00f2 per scoprire qual era la ragione del perch\u00e9 fossero cos\u00ec popolari. Cap\u00ec che il segreto era l'inizio ordinario delle storie, con dei giorni divertenti, e il modo con cui si svolgevano, che portava il giocatore a piangere e a provare vari sentimenti. Us\u00f2 modelli simili per le basi di \"Higurashi\" ma invece di portare il giocatore a piangere, Ryukishi07 lo volle spaventare con un'aggiunta di elementi horror. Cos\u00ec Ryukishi07 desider\u00f2 essere in qualche modo associato alla Key, che descrisse come una \"produttrice di capolavori\".\nIn un'intervista nel numero di dicembre 2008 del \"Yen Plus\" della \"Yen Press\", Ryukishi07 ha affermato che \"Higurashi\" ha le sue origini in un copione teatrale inedito chiamato che aveva scritto alcuni anni prima del gioco iniziale della serie. Quando ha deciso di riscrivere il copione e pubblicarlo, ha voluto strutturarlo su \"il contrasto tra il divertimento, vita ordinaria, e qualcosa di terrificante, fuori dall'ordinario.\" Ryukishi07 \u00e8 stato fortemente influenzato dai mondi di \"Seishi Yokomizo\" quando questo svilupp\u00f2 l'universo di \"Higurashi\". Ryukishi07 aveva deciso dunque \"di progettare la storia in modo che la verit\u00e0 venga alla luce attraverso una serie di storie sovrapposte\", anche se originariamente aveva pianificato di pubblicarlo in un singolo gioco dato che credeva di poter finire la storia in un solo anno.\nMedia.\nManga.\nLa versione manga di \"Higurashi no naku koro ni\" \u00e8 pubblicata dalla Square Enix e da Kadokawa Shoten in Giappone, mentre in Inghilterra da \"Yen Plus\" sotto il titolo \"Higurashi When They Cry\". I capitoli sono stati disegnati da diversi artisti: Karin Suzuragi, Yutori H\u014dj\u014d, Jir\u014d Suzuki, Yoshiki Tonogai e Hanase Momoyama.\nUn altro manga, intitolato , \u00e8 stato disegnato da Yuna Kagesaki ed \u00e8 stato pubblicato il 26 agosto 2008 nel Comp Ace di Kadokawa Shoten.\nSono stati pubblicati anche altri tre capitoli relativi a \"Higurashi\", ma con dei nuovi personaggi: e , disegnati da En Kit\u014d e serializzati nel \"Comp Ace\" rispettivamente tra il 2005 e 2006 e il 2006 e 2007, e , disegnato da Mimori e serializzato in \"GFantasy\" tra il 2006 e il 2007.\nDrama-CD.\nSono stati prodotti due set di Drama-CD, uno dalla \"Wayuta\" e uno dalla \"Frontier Works\". Wayuta ha pubblicato sette CD dal 27 maggio 2005, di cui il primo \u00e8 stato \"Onikakushi-hen\", che trattano tutti gli archi narrativi della sound novel fino a \"Tsumihoroboshi-hen\", pubblicato il 22 febbraio 2008. Altri due Drama-CD verranno pubblicati da Wayuta anche per \"Minagoroshi-hen\" e \"Matsuribayashi-hen\". Wayuta ha pubblicato anche due Drama-CD bonus chiamati \"Disco Allegato 01\", pubblicato il 29 dicembre 2005 al Comiket 69, e \"Disco Allegato 02\", pubblicato il 26 ottobre 2007. Sempre Wayuta ha pubblicato due Drama-CD per il nuovo arco dal titolo , il primo pubblicato il 25 aprile 2007 e il secondo il 9 maggio 2008. Frontier Works ha pubblicato due CD, il primo chiamato \"Drama-CD Antologico 1\" e pubblicato il 22 dicembre 2005, il secondo dal titolo \"Drama-CD Antologico 2\" e pubblicato il 24 marzo 2006. Ci sono anche altri numerosi Drama-CD pubblicati durante eventi speciali, come al Comiket tramite abbonamento alle riviste.\nRomanzi.\nTra il 2 agosto 2007 e l'8 marzo 2009 K\u014ddansha Box ha pubblicato diciassette adattamenti letterari della visual novel. La maggior parte degli archi narrativi sono stati divisi in due volumi, ad eccezione di \"Himatsubushi-hen\" e \"Higurashi no naku koro ni rei\", che sono stati prodotti in un solo volume a testa, e \"Matsuribayashi-hen\", che \u00e8 stato pubblicato in tre volumi. Ogni novel della serie \u00e8 stata scritta da Ryukishi07.\nUna serie di romanzi rivolti ai giovani studenti viene pubblicata da Futabasha a partire dal 23 ottobre 2020. Presenta le illustrazioni di Yoshimi.\nAnime.\nLa prima serie dell'anime, prodotta dallo Studio Deen e diretta da Chiaki Kon, copre i quattro question arc e i primi due answer arc. Composta da ventisei episodi ed intitolata \"Higurashi no naku koro ni\", \u00e8 stata trasmessa in Giappone tra il 4 aprile e il 26 settembre 2006. La maggior parte dei personaggi \u00e8 stata doppiata dagli stessi seiy\u016b incaricati per i Drama-CD. La serie \u00e8 stata resa disponibile in DVD in Giappone, Francia e America del Nord (in questi ultimi due paesi sotto autorizzazione della Geneon Entertainment). Tuttavia nel settembre 2007, la divisione degli Stati Uniti d'America di Geneon ha annunciato che avrebbe interrotto tutti i progetti anime in corso, incluso \"Higurashi\", dal 6 novembre 2007. Dal titolo \"When They Cry: Higurashi\", sono stati dunque pubblicati solo tre, dei pianificati sei, DVD di \"Higurashi\". Il 3 luglio 2008 Geneon e \"Funimation Entertainment\" hanno annunciato un accordo per distribuire alcuni titoli nell'America del Nord. Mentre Geneon ha conservato ancora la licenza, Funimation ha assunto dei diritti esclusivi per produrre, introdurre sul mercato, vendere e distribuire tali titoli, tra i quali anche \"Higurashi\". Funimation ha pubblicato un box set completo della serie nell'agosto 2009. Tuttavia nell'agosto 2011 i diritti sono stati fatti scadere a causa delle scarse vendite. In Italia la serie \u00e8 stata pubblicata in versione sottotitolata su Netflix il 31 luglio 2019 con il titolo statunitense \"When They Cry\".\nI giapponesi che hanno comprato tutti i nove DVD della prima stagione, hanno avuto la possibilit\u00e0 di ricevere uno speciale DVD anime intitolato \"Higurashi no naku koro ni Gaiden Nekogoroshi-hen\", basato sulla breve storia che era stata data a coloro che avevano comprato il manga. Nonostante fosse un bonus per la prima stagione (e avesse le stesse sigle d'apertura e chiusura di quest'ultima), \"Nekogoroshi-hen\" \u00e8 stato caratterizzato dall'aggiornato stile di animazione visto nella seconda serie.\nUn seguito della serie, composto da ventiquattro episodi e basato sul nuovo arco narrativo e sui due originali answer arc finali, \u00e8 stato trasmesso in Giappone con il titolo \"Higurashi no naku koro ni kai\" tra il 6 luglio e il 17 dicembre 2007 ed \u00e8 stato caratterizzato da un nuovo character design. A causa di un omicidio effettuato con la stessa arma utilizzata dal personaggio Rena, la trasmissione \u00e8 stata interrotta da diverse stazioni televisive giapponesi. Tuttavia in seguito il programma \u00e8 stato ripreso normalmente con le immagini nella sigla iniziale censurate.\nUna serie OAV di cinque episodi, intitolata \"Higurashi no naku koro ni rei\" e diretta da Toshifumi Kawase, \u00e8 stata pubblicata dal 25 febbraio 2009. La trasmissione della serie OAV \u00e8 iniziata in esclusiva nel Bandai Channel prima della pubblicazione del DVD. L'OAV contiene tre archi narrativi: \"Hajisarashi-hen\", in un episodio, \"Saikoroshi-hen\", in tre episodi, e \"Hirukowashi-hen\", nell'ultimo episodio. \"Hajisarashi-hen\" era originariamente una light novel inclusa nell'edizione limitata del gioco per PlayStation 2 \"Higurashi no naku koro ni matsuri\", e ha preso il posto di \"Batsukoishi-hen\".\nFrontier Works ha annunciato un'altra serie OAV, dal titolo \"Higurashi no naku koro ni kira\", nel marzo 2011, che celebra il decimo anniversario di \"Higurashi no naku koro ni\".\nIl 6 gennaio 2020 viene annunciata una nuova serie televisiva anime, prodotta dallo studio Passione. Il 20 marzo dello stesso anno viene confermata la trasmissione della serie a partire da luglio. Il 21 maggio successivo viene per\u00f2 comunicato che la serie \u00e8 stata posticipata da luglio a data da destinarsi. Il 20 agosto viene confermato che la serie, intitolata \"Higurashi no naku koro ni gou\", sarebbe stata trasmessa divisa in due blocchi di episodi, il primo dal 1\u00ba ottobre 2020 mentre il secondo dal 7 gennaio 2021. In Italia la serie \u00e8 stata trasmessa in simulcast dalla web TV VVVVID.\nIl 18 marzo 2021 l'account Twitter ufficiale annunci\u00f2 che la serie uscita nel 2020 avrebbe ricevuto un sequel intitolato \"Higurashi no naku koro ni sotsu\", il quale \u00e8 stato trasmesso dal 1\u00ba luglio al 30 settembre 2021.\nFilm.\nUn film live action basato sulla serie, intitolato e diretto da Ataru Oikawa, \u00e8 uscito nei cinema giapponesi il 10 maggio 2008; la sceneggiatura riprende il primo question arc, \"Onikakushi-hen\".\nUn seguito, anch'esso live action, \u00e8 uscito nelle sale il 18 aprile 2009 ed \u00e8 stato intitolato ; basato sull'answer arc \"Tsumihoroboshi-hen\", ha gli stessi attori protagonisti.\nControversie.\nNel settembre del 2007 in Giappone un funzionario di alto grado della polizia fu ucciso con una mannaia dalla figlia di sedici anni. L'episodio fu subito ricollegato al personaggio Rena e l'ultimo episodio della seconda serie e di un altro anime, \"School Days\", vennero cancellati da diverse stazioni televisive giapponesi. Tuttavia la AT-X, la TV Saitama e la \"Sun TV\" annunciarono che avrebbero continuato a trasmettere gli episodi come pianificato. In seguito la TV Saitama dichiar\u00f2 che avrebbe cessato di trasmettere \"Higurashi no naku koro ni kai\" dall'episodio tredici."}
{"id": "2334457", "revid": "72811", "url": "https://it.wikipedia.org/wiki?curid=2334457", "title": "Hikaru no Go", "text": ""}
{"id": "2334461", "revid": "33888", "url": "https://it.wikipedia.org/wiki?curid=2334461", "title": "Franco Volpi (filosofo)", "text": "Biografia.\nVicentino, storico della filosofia (e filosofo), fu professore ordinario di \"storia della filosofia\" presso l'Universit\u00e0 di Padova e insegn\u00f2 in varie universit\u00e0 europee, canadesi e latinoamericane. Borsista della Fondazione Alexander von Humboldt di Bonn, membro dell'\"Institut International de Philosophie\" di Parigi, dell'Istituto veneto di scienze, lettere ed arti e dell'Accademia Olimpica di Vicenza, fu insignito dei premi \"Montecchio\" (1989) e \"Nietzsche\" (2000).\nTra le sue numerose pubblicazioni: \"Heidegger e Brentano\" (1976), \"La rinascita della filosofia pratica in Germania\" (1980), \"Heidegger e Aristotele\" (1984), \"Il nichilismo\" (1996, tradotto in varie lingue), \"Guida a Heidegger\" (1997), \"I prossimi Titani. Conversazioni con J\u00fcnger\" (1997, con Antonio Gnoli), \"Dizionario delle opere filosofiche\" (2000), \"Il Dio degli acidi. Conversazioni con Albert Hofmann\" (2003, con A. Gnoli), \"L'ultimo sciamano. Conversazioni heideggeriane\" (2006, con A. Gnoli), \"Storia della filosofia dall'antichit\u00e0 a oggi\" (2007, con Enrico Berti).\nPer Adelphi cur\u00f2 opere di Schopenhauer, Heidegger e Carl Schmitt. Collabor\u00f2 al quotidiano \"la Repubblica\" e occasionalmente alla \"Frankfurter Allgemeine Zeitung\".\nIl 13 aprile 2009, mentre era in sella alla sua bicicletta a San Germano dei Berici, venne investito da un'auto e cadde in coma irreversibile. Mor\u00ec il giorno successivo. Il 17 aprile fu commemorato dal preside Paolo Bettiolo assieme a tutto il corpo docente dell'Universit\u00e0 di Padova.\nLe sue ceneri sono al cimitero Carpaneda di Creazzo."}
{"id": "2334464", "revid": "767487", "url": "https://it.wikipedia.org/wiki?curid=2334464", "title": "Cabiao", "text": "Cabiao \u00e8 una municipalit\u00e0 di Terza classe delle Filippine, situata nella Provincia di Nueva Ecija, nella regione di Luzon Centrale.\nCabiao \u00e8 formata da 23 baranggay:"}
{"id": "2334465", "revid": "3115", "url": "https://it.wikipedia.org/wiki?curid=2334465", "title": "Direttiva 2005/32/EC", "text": ""}
{"id": "2334468", "revid": "3115", "url": "https://it.wikipedia.org/wiki?curid=2334468", "title": "Direttiva EuP", "text": ""}
{"id": "2334473", "revid": "124760675", "url": "https://it.wikipedia.org/wiki?curid=2334473", "title": "M\u00e1xima FM", "text": "M\u00e1xima FM \u00e8 stata un'emittente radiofonica privata spagnola Appartenente a Cadena SER (Grupo Prisa), ha iniziato le sue trasmissioni nel 2002 a Madrid.\nLa programmazione della radio era principalmente dedicata alla musica elettronica.\nStoria.\nInizi\u00f2 le sue trasmissioni il 29 marzo 2002, sulle frequenze dove andava in onda la radio Sinfo Radio Antena 3. Essa diventa la prima radio spagnola specializzata nella trasmissione di musica elettronica e dance. Il suo slogan iniziale fu: \"El dance que te pega\", che cambi\u00f2 poi in \"Y t\u00fa, \u00bfQu\u00e9 llevas puesto?\"; il suo nome attuale \u00e8 \"Ponte Dance!\".\nNell'ottobre del 2018 l'emittente cess\u00f2 le trasmissioni.\nProgrammazione.\nLa sua programmazione si basava sulla trasmissione di musica elettronica, specialmente techno, house, elettronica, progressive e dance, unita ad alcuni programmi specializzati in chill out, lounge e minimal. Fino alla sua chiusura l'emittente non proponeva altri generi musicali, presenti invece alla nascita dell'emittente, come la jungle o la drum &amp; bass o tipicamente ascoltati in Spagna come il m\u00e1kina o il breakbeat."}
{"id": "2334475", "revid": "23437212", "url": "https://it.wikipedia.org/wiki?curid=2334475", "title": "Risorgimento Italiano", "text": ""}
{"id": "2334477", "revid": "767487", "url": "https://it.wikipedia.org/wiki?curid=2334477", "title": "Ira Newble", "text": ""}
{"id": "2334479", "revid": "72811", "url": "https://it.wikipedia.org/wiki?curid=2334479", "title": "Iketeru Futari", "text": ""}
{"id": "2334483", "revid": "729019", "url": "https://it.wikipedia.org/wiki?curid=2334483", "title": "Carranglan", "text": "Carranglan \u00e8 una municipalit\u00e0 di Terza classe delle Filippine, situata nella Provincia di Nueva Ecija, nella regione di Luzon Centrale.\nCarranglan \u00e8 formata da 17 baranggay:"}
{"id": "2334486", "revid": "889336", "url": "https://it.wikipedia.org/wiki?curid=2334486", "title": "Abbazia di Sankt Ludger", "text": "L'abbazia di Sankt Ludger (Kloster St. Ludgeri) fu un monastero benedettino con sede ad Helmstedt, nella Bassa Sassonia, fondato da san Ludgerio attorno all'anno 800.\nStoria.\nPoco prima dell'800 il missionario Ludgerio entr\u00f2 nell'area di Helmstedt al seguito di Carlo Magno di modo da convertire i popoli sassoni al cristianesimo. Egli fond\u00f2 con questo intento il monastero su un'antica strada romana, la \"Reichsstrasse\", sul sito di un antico tempio germanico dedicato ai culti primaverili. Questa posizione favorita divenne fondamentale nel Medioevo ed apport\u00f2 grandi benefici finanziari al complesso abbaziale.\nIl monastero venne ricostruito in stile barocco dopo i saccheggi subiti durante la Guerra dei Trent'anni; l'ornamentale cancello d'ingresso (il cosiddetto \"Cancello dei turchi\") venne aggiunto appunto nel XVIII secolo. Il monastero venne secolarizzato nell'ambito della mediatizzazione della Germania nel 1802 e i suoi possedimenti passarono ai Duchi di Brunswick-Wolfenb\u00fcttel, dai quali venne mantenuto come azienda agricola.\nLe strutture, inclusa la chiesa del monastero, subirono numerosi danni durante la seconda guerra mondiale e poi vennero restaurati.\nSovente la storia dell'abbazia si intreccia con l'abbazia di Werden, la quale venne governata dallo stesso abate per lungo tempo."}
{"id": "2334487", "revid": "486946", "url": "https://it.wikipedia.org/wiki?curid=2334487", "title": "Jigoku Sh\u014djo", "text": ""}
{"id": "2334488", "revid": "339392", "url": "https://it.wikipedia.org/wiki?curid=2334488", "title": "Carlo IV di Boemia", "text": ""}
{"id": "2334491", "revid": "72811", "url": "https://it.wikipedia.org/wiki?curid=2334491", "title": "Junjou Romantica", "text": ""}
{"id": "2334492", "revid": "104458", "url": "https://it.wikipedia.org/wiki?curid=2334492", "title": "V\u00e1clav IV di Boemia", "text": ""}
{"id": "2334493", "revid": "762947", "url": "https://it.wikipedia.org/wiki?curid=2334493", "title": "Claudio Paradiso", "text": "Biografia.\nNel 1980 si \u00e8 diplomato in flauto nel Conservatorio Santa Cecilia in Roma.\nNel 1983 ha conseguito il Diploma Accademico nell'Accademia Filarmonica di Bologna.\nNel 1984 ha ottenuto il Solisten-Diplom nella MusikAkademie di Basilea (Svizzera) nella classe di Peter-Lukas Graf.\nNel 1988 ha conseguito il Diploma Accademico dell'Accademia Nazionale Santa Cecilia in Roma.\nSi \u00e8 perfezionato in flauto con Andr\u00e8 Jaunet, Conrad Klemm, Gerardo Levy e Giorgio Zagnoni, in musica da camera con Bruno Canino, Cesare Ferraresi, Rocco Filippini e Arrigo Pelliccia\nLa sua attivit\u00e0 concertistica solistica, dal 1973, \u00e8 stata caratterizzata da un susseguirsi d'impegni, suonando, con il Bach-Collegium Stuttgart, la Radio Symphonie Orchester Basel, la Symphonia Perusina, l'Orchestra da Camera di Torino, la Kammerorchester Detmold, l'Orchestra da Camera di Praga, l'Orchestra Alessandro Scarlatti di Napoli, la W\u00fcrttembergisches Kammerorchester Heilbronn, l'Orchestra Sinfonica di Perugia, l'ORI - Orchestra Romana Internazionale.\nPer la musica da camera, ha approfondito diversi repertori con complessi, come il Duo Paradiso-D'Onofrio, il Quartetto Krommer, l'Inter Pares European Soloists Chamber Ensemble, il Duo Paradiso-Laura, il Quartetto italo-francese Gianella, la Kammermusik di Napoli, il Trio Cannata-Paradiso-Sacchetti, il Quartetto Paradiso, il Quintetto a Fiati Italiano, il Sestetto di Perugia, I Solisti de I Fiati di Parma.\nHa partecipato ai Festival di Amalfi, Bandiera della Pace di Sofia, Aterforum di Modena, Festival Pontino, Incontri Internazionali di Bardonecchia, Festival Tibor Varga di Sion, Musica \u2018900 di Trento, Festival di Venosa, Estate Musicale di Gressoney, Estate Musicale Sorrentina, Festival Barocco di Viterbo, Accademia Bisentina, Festival di Ravello, Incontri Musicali Romani, FiatiFestival di Riva del Garda, BussetoMusica, Assisi Festival, Festival Internazionale di Musica da camera di Camerino, Musica nei Cortili di Milano, Autunno in Musica di Napoli, Bl\u00e5seensembler Festival di Sarpsborg, Musica in Irpinia, Paestum Classica, Settimane Musicali di Stresa e del Lago Maggiore, MITO - Settembre Musica, I Concerti del Quirinale di Radio3, Festival Paganiniano, ValgardenaMusika, prendendo parte a tourn\u00e9e estere.\nPrimo flauto nell'Orchestra Sinfonica di Piacenza, nell'Orchestra Alessandro Scarlatti di Napoli della RAI, nell'Orchestre Symphonique de Fribourg, nell'Orchestra Sinfonica Italiana, con direttori quali J\u00f6rg Faerber, Albert E. Kaiser, Lev Markiz, John Neschling, Massimo Pradella, Helmuth Rilling, Michel Sasson, Tibor Varga, Marcello Viotti, Ottavio Ziino.\nTitolare della cattedra di Musica d'insieme per strumenti a fiato nel Conservatorio di Musica \u201cFrancesco Morlacchi\u201d di Perugia, dal 1990, \u00e8 fondatore e direttore dell'Orchestra da camera \"I fiati di Parma\".\nOpere.\nNel campo della ricerca musicologica\nHa curato nel triennio 1978/1980 gli Annuari Musicali della Provincia di Latina pubblicati da C.C.I.A.A. e dal Comune, la prima biografia di Luigi Hugues presentata a Casale Monferrato nel 2001 da Alberto Basso; la prima biografia di Teodulo Mabellini presentata a Pistoia nel 2005 da Guido Salvetti; la prima biografia di Arrigo Tassinari presentata nel 2009 a Cento (Ferrara) da Renato Meucci; il volume \u201cIl flauto in Italia\u201d, la prima raccolta di saggi sulla storia di uno strumento musicale in \u00e0mbito nazionale finora mai pubblicata, edito dall'Istituto Poligrafico e Zecca dello Stato per la Libreria dello Stato e presentato all'Accademia Nazionale di Santa Cecilia di Roma nel 2005 da Bruno Cagli, \u00e8 stato redattore del 3\u00b0 Annuario Nazionale del CIDIM - Comitato Musica dell'UNESCO, ha pubblicato articoli e saggi di argomento musicale (\u00abIl Ponte\u00bb, \u00abISTISS\u00bb Rivista di Servizio Sociale, \u00abMusica e Scuola\u00bb, \u00abFaLaUt\u00bb, \u00abLa Gazzetta di Gaeta\u00bb, \u00abIl Quaderno\u00bb periodico della Fonoteca \u201cOreste Trotta\u201d di Perugia, \u00abRivista Italiana di Musicologia\u00bb) e collabora con l'Istituto dell'Enciclopedia Italiana della Treccani per il Dizionario Biografico degli Italiani, \u00e8 anche l'ideatore del DMI - Dizionario dei Musicisti Italiani.\nHa inciso per Amadeus, EdiPan, Edizioni De Santis, EMI-Academie de Musique de Sion, The Classic Voice e registrato per All India Radio, Canale 5, Radio de la Suisse Romande, Radiotelevisione Italiana, RadioTre, Radio Vaticana, Suddeutsche Rundfunk e UER - Unione Europea di Radiodiffusione."}
{"id": "2334494", "revid": "124630640", "url": "https://it.wikipedia.org/wiki?curid=2334494", "title": "Barbara Carfagna", "text": "Biografia.\nGiornalista, autrice e conduttrice Rai, realizza reportage in tutto il mondo per TV7 e Speciale tg1. Conduce il TG1. Per Rai 1 \u00e8 autrice e conduttrice di , trasmissione di seconda serata. Autrice e conduttrice con Massimo Cerofolini di CodiceBeta, il Podcast di RadioRai sull\u2019innovazione e INFOSFERA, rubrica sul digitale il sabato mattina su Raiuno\nLaureata in Lettere e Filosofia \u00e8 Professoressa alla facolt\u00e0 di Sociologia Universit\u00e0 \"La Sapienza\" di Roma\nHa pubblicato su Italiana (ERI, Rai), il Sole24Ore per cui scrive editoriali, Il Foglio, Panorama, Formiche, La Stampa su temi di politica, economia, societ\u00e0 digitali. Ha curato per Mondadori gli ebook \"Democrazia digitale: la seconda fase\" (2018) e \"Rete di sicurezza: guida alla cybersecurity\" (2017).\nDal 2009 si occupa dell'impatto del digitale sull'uomo e le societ\u00e0 realizzando reportages nelle universit\u00e0 e nei paesi pi\u00f9 tecnologicamente avanzati del mondo. Approfondimenti su politiche digitali, economia, finanza, criptovalute blockchain e cybersecurity in italia ed all'estero. USA, Singapore, Giappone, Israele, Emirati Arabi, Taiwan, Silicon Valley, Corea del Sud, Svizzera, Armenia, Arabia Saudita, incontrando accademici e personalit\u00e0 di fama mondiale come Luciano Floridi, Eugene Kaspersky, Iroshi Hishiguro, Yuval Noah Harari, Audrey Tang, Zygmunt Bauman, Geoff Mulgan, Aubrey de Grey, Stuart Kauffman, Martin Sorrell, Tom Barrack, Jacqueline Poh, L\u00e0zlo Barab\u00e0si, Hiroshi Ishii, Neil Gershenfeld, Ren Zhengfei, Brian Eno, Evgeny Morozov, Armen Sarkissian.\nViolinista in giovent\u00f9, ha studiato dieci anni al Conservatorio di S Cecilia in Roma, corista nei cori di Nora Orlandi, fin da bambina incide per Rai e RCA. Figlia del chitarrista Carlo Carfagna inizia l'attivit\u00e0 giornalistica nel 1994 in testate locali, quotidiani e settimanali (da Il Giornale a Diario di Deaglio); ha praticato Kung Fu Shaolin alla scuola di Nelson Tello; ha sempre vissuto con dei gatti in casa.\nIn Rai dal 1995 inizia nella redazione di Rai 2 \"L'Altra Edicola\", formandosi televisivamente alla scuola \"Format\" di Giovanni Minoli, per cui lavora a \"Mixer\". Ha collaborato alle rubriche del TG1 \"Prima, Storia, Dialogo\". Sotto la direzione di Albino Longhi \"TV7\" e \"Speciale TG1\", seguendo i principali fatti di cronaca italiana e realizzando speciali in Etiopia, Niger (dove ha realizzato reportages durante la nascita di quello che sar\u00e0 Boko Haram e sull'espansione dell'Islam fondamentalista), Nigeria (dove ha intervistato in esclusiva Safya, la prima donna condannata alla lapidazione per adulterio), Sudafrica, Cambogia (dove ha realizzato documentari storici e sul traffico di bambini) e Germania (sul neonazismo nell'ex Germania est). \nPer Rai Educational (oggi Rai Cultura) ha prodotto e realizzato reportages sulle colonie francesi in Africa. \nHa collaborato con \"Unomattina\" nel periodo di conduzione di Monica Maggioni, \"Porta a Porta\" e \"Chi l'ha visto?\" nell'edizione condotta da Federica Sciarelli. \nNel 2004 Clemente Mimun la porta nella redazione cronaca del TG1, dove la assume nel 2006. Segue le principali inchieste di cronaca (nera e giudiziaria) italiana e i misteri d'Italia.\nGianni Riotta le affida la conduzione del TG1 e la rubrica \"Italia Italie\" - da lei proposta - dedicata agli immigrati di successo.\nDal 1995 al 2008 segue i principali fatti di cronaca e giudiziari italiani per la Rai come inviata di Mixer e del TG1; poi con approfondimenti per Speciali TV7 e Porta a Porta sull'applicazione delle neuroscienze e delle perizie scientifiche nel processo penale.\nLavora per le rubriche TV7 e Speciale TG1, con particolare attenzione alla divulgazione scientifica e tecnologica, alla filosofia, alla politica e all'economia digitale.\nHa condotto per Rai 1 l'edizione del Premio Luchetta e nel 2013 il Concerto di Natale del Senato. Ospite di Ballando con le stelle, La vita in diretta, Techetechet\u00e8, Porta a Porta.\n\u00c8 socia onoraria di Aspen Institute; \u00e8 stata membro del consiglio direttivo del think tank \"Vedr\u00f2\", segue l'attivit\u00e0 di altri pensatoi italiani Formiche, Italiacamp, WEF). \u00c8 nel comitato scientifico dell\u2019Osservatorio internazionale dell\u2019Eurispes \nNel 2018 \u00e8 speaker al TEDx Trento sul tema: Iperstoria - la scomparsa del tempo lineare.\nDal 2017 \u00e8 autrice e conduttrice per Rai 1 della trasmissione \"\", approfondimento sulle societ\u00e0 digitali, il web, la tecnologia. La prima trasmissione Rai sull'Era di Internet \u00e8 giunta alla quinta edizione."}
{"id": "2334497", "revid": "767487", "url": "https://it.wikipedia.org/wiki?curid=2334497", "title": "Cuyapo", "text": "Cuyapo \u00e8 una municipalit\u00e0 di Terza classe delle Filippine, situata nella Provincia di Nueva Ecija, nella regione di Luzon Centrale.\nCuyapo \u00e8 formata da 51 baranggay:"}
{"id": "2334498", "revid": "72811", "url": "https://it.wikipedia.org/wiki?curid=2334498", "title": "J\u016b \u014c Sei", "text": ""}
{"id": "2334508", "revid": "300067", "url": "https://it.wikipedia.org/wiki?curid=2334508", "title": "Vincent Askew", "text": ""}
{"id": "2334511", "revid": "767487", "url": "https://it.wikipedia.org/wiki?curid=2334511", "title": "Gabaldon", "text": "Gabaldon \u00e8 una municipalit\u00e0 di Quarta classe delle Filippine, situata nella Provincia di Nueva Ecija, nella regione di Luzon Centrale.\nGabaldon \u00e8 formata da 16 baranggay:"}
{"id": "2334515", "revid": "300067", "url": "https://it.wikipedia.org/wiki?curid=2334515", "title": "Ron Moore", "text": ""}
{"id": "2334520", "revid": "2128490", "url": "https://it.wikipedia.org/wiki?curid=2334520", "title": "Abbazia di Wiblingen", "text": "L'abbazia di Wiblingen fu un'abbazia benedettina oggi secolarizzata, situata alla confluenza dei fiumi Danubio e Iller, a sud della citt\u00e0 di Ulma nella Germania, stato di Baden-W\u00fcrttemberg. Essa \u00e8 tappa fondamentale della strada barocca dell'Alta Svevia.\nStoria.\nDalla fondazione al 1701.\nL'abbazia di Wiblingen venne fondata nel 1093 dai conti Hartmann e Otto di Kirchberg.\nI conti offrirono ai monaci dell'abbazia di San Biagio alla Foresta Nera le terre di loro possesso vicino al fiume Iller, che i monaci utilizzarono per la costruzione di una loro filiale. Nel 1099 venne consacrata la prima costruzione e il primo abate fu Werner von Ellerbach che prese possesso del convento quello stesso anno. Nello stesso anno i conti donarono all'abbazia un pezzo della Santa Croce che essi avevano ottenuto dopo aver partecipato alla prima crociata.\nDurante tutto il Medioevo, l'abbazia divenne famosa per la sua attivit\u00e0 scolastica e per la sua stretta aderenza alla regola di san Benedetto, che la fece un caposaldo dei benedettini in Germania.\nDurante la guerra dei trent'anni il monastero soffr\u00ec molto per le cause belliche. Su iniziativa dell'abate Johannes Schlegel la reliquia Santa Croce venne nascosta per preservarla dall'invasione delle truppe protestanti svedesi, anche se la tradizione vuole che la reliquia si sia salvata ma nessuno dei monaci fosse vivo per ricordarsi dove essa fosse stata nascosta dopo i saccheggi e la peste che ne consegu\u00ec. La reliquia venne riscoperta solo l'anno successivo alla cacciata degli svedesi.\nL'abate Benedict Rauh (in carica dal 1635 al 1663) ebbe anche la funzione di vescovo militare delle armate bavaresi e riusc\u00ec a sopravvivere alla calamit\u00e0 della guerra guidando l'istituzione monastica nella ripresa economica che segu\u00ec al 1648. Fautori di questa ripresa furono poi gli abati Ernest Fabri, Maurus Falkner e Modest I che ottennero per l'abbazia lo stato di abbazia imperiale nel 1701.\n1701\u20131806.\nIl nuovo status raggiunto fece s\u00ec che l'abbazia si rimodernasse anche stilisticamente, e i lavori iniziarono nel 1714. Gran parte dei monumenti vennero tramutati in stile barocco ad eccezione della chiesa che venne restaurata in stile neoclassico. Le varie strutture abbaziali vennero continuamente allargate e ricostruite secondo lo stile romanico originale.\nIl nuovo progetto venne impostato sul modello di un altro famoso convento, quello de El Escorial in Spagna, con un cortile centrale circondato da altri cortili. Il progetto venne realizzato dall'architetto Christian Wiedemann e i disegni vennero influenzati dall'Abbazia di Einsiedeln realizzata da Caspar Moosbruger. Ad ogni modo, nel 1730 il disegno originale venne alterato con conseguenza nelle strutture secondarie forse influenzate da un altro progetto che il Moosburger aveva realizzato nell'Abbazia di Weingarten, con un corpo centrale allungato.\nSempre su progetto del Wiedemann, inoltre, venne realizzata la famosa biblioteca a nord dell'abbazia che venne completata nel 1744, dal nipote dell'originale architetto, Johann Wiedemann. Nel 1750 Johann Michael Fischer venne nominato quale supervisore ai lavori ed anch'egli pose del proprio negli originari disegni dell'abbazia, dando un cospicuo e nuovo risalto alla sala capitolare come centro dell'organizzazione monastica e di reggenza territoriale dell'abbazia. La facciata di questo edificio venne modellata su quella della Biblioteca imperiale di Vienna che venne scelta anche per dimostrare la fedelt\u00e0 dell'abbazia alla causa imperiale.\nPer mancanza di fondi, la chiesa abbaziale venne costruita solo alla morte dell'abate Meinrad Hamberger (1730-1762). Il suo successore, Modest II (1762-1768), non mostr\u00f2 molto interesse nel prosieguo dei lavori e ferm\u00f2 quasi completamente le opere in corso. Solo sotto il governo dell'abate Roman Fehr (1768-1798) la fondazione della chiesa venne completata.\nLa secolarizzazione.\nNel 1805, a seguito della mediatizzazione della Germania, l'abbazia venne dapprima occupata dalle truppe del Baden e successivamente da quelle bavaresi. Dal 1806 l'abbazia divenne propriet\u00e0 del Regno del W\u00fcrttemberg, divenendo uno degli ultimi monasteri a venire dissolti in Germania. I monaci che qui risiedevano vennero per la maggior parte spostati all'abbazia di Tyniec nella citt\u00e0 polacca di Cracovia ed il monastero divenne residenza ufficiale del duca Enrico, fratello di Federico I di W\u00fcrttemberg.\nNegli anni quaranta l'abbazia venne utilizzata formalmente come fortezza federale da parte della citt\u00e0 di Ulma e successivamente divenne una caserma dal 1848, il che contribu\u00ec nel contempo a terminare alcune parti esterne dell'abbazia, mentre nuove strutture vennero erette tra il 1915 ed il 1917 utilizzando parti antiche.\nOggi la chiesa di San Martino viene utilizzata come chiesa parrocchiale e dal 1993 \u00e8 stata elevata da Giovanni Paolo II allo status di basilica minore romana, mentre gran parte delle strutture ex conventuali sono oggi passate all'universit\u00e0 di Ulma che vi ha posto la sede del dipartimento di medicina."}
{"id": "2334521", "revid": "360299", "url": "https://it.wikipedia.org/wiki?curid=2334521", "title": "Google bot", "text": ""}
{"id": "2334522", "revid": "74801", "url": "https://it.wikipedia.org/wiki?curid=2334522", "title": "Clontarf", "text": "Clontarf \u00e8 un quartiere di Dublino nord, sulla costa, nella regione di Leinster.\n\u00c8 noto soprattutto per avere dato il nome alla Battaglia di Clontarf del 23 aprile 1014, durante la quale le truppe agli ordini del re supremo irlandese, Brian Boru, sconfissero quelle guidate dal re del Leinster, M\u00e1elmorda mac Murchada, e da Brodir dell'isola di Man (composte in gran parte da vichinghi di Dublino). In seguito allo scontro, l'Irlanda torn\u00f2 ad essere una terra divisa tra molti piccoli regni separati.\nHa dato i natali a Bram Stoker, creatore del personaggio di Dracula, al numero 15 di Marino Crescent."}
{"id": "2334524", "revid": "599013", "url": "https://it.wikipedia.org/wiki?curid=2334524", "title": "Tony White", "text": ""}
{"id": "2334526", "revid": "36426", "url": "https://it.wikipedia.org/wiki?curid=2334526", "title": "Victoria &amp; Albert Museum", "text": ""}
{"id": "2334529", "revid": "6923", "url": "https://it.wikipedia.org/wiki?curid=2334529", "title": "Turatti", "text": "Turatti srl (in seguito Turatti Group) \u00e8 un'impresa italiana operante nel settore della produzione di macchinari per l'industria alimentare (prevalentemente agroalimentare), la sua sede principale \u00e8 a Cavarzere in provincia di Venezia.\nStoria.\nLa societ\u00e0 viene fondata nel 1869 da Domenico Turatti e inizia la propria attivit\u00e0 con la produzione di macchinari per l'agricoltura, specializzandosi sempre pi\u00f9 nella progettazione e produzione di macchinari e impianti per la lavorazione di ortaggi, frutta, tuberi e funghi, in modo da di renderli idonei a diverse modalit\u00e0 di conservazione o consumo (surgelato, in conserva o prodotti freschi in quarta e quinta gamma).\nNel corso degli anni l'azienda si \u00e8 espansa, diventando una multinazionale con sedi in USA, \"\"Turatti North America\", situata a Yorba Linda in California, \"Turatti North Europe\"\" a Kleve in Germania e ad Hanoi (Vietnam). Cambia in s.r.l. nel 1976.\nNel 2007 ha ricevuto il premio \"Confindustria Awards of Excellence\" consegnato da Luca Cordero di Montezemolo (al tempo presidente di Confindustria) ad Antonio Turatti, amministratore dell'azienda. La Turatti occupa un'area di 34.000 m\u00b2, (di cui 8.400 coperti), esporta fuori del territorio nazionale, prevalentemente in America settentrionale, circa l'80% della propria produzione.\nPer la commercializzazione e l'assistenza post vendita l'azienda collabora con varie imprese del settore, e i vari fornitori e distributori. Fra le collaborazioni vi sono anche quelle con varie universit\u00e0 italiane e straniere, l'azienda dichiara di reinvestire in ricerca almeno il 15% del fatturato ogni anno.\nNel luglio 2019 il gruppo, in cui lavora la quinta generazione della famiglia Turatti, festeggia i 150 anni di attivit\u00e0.\nNel dicembre 2019 il 69,3% dell'azienda \u00e8 ceduto a DeA Capital Alternative Funds. La famiglia Turatti continuer\u00e0 a contribuire alla gestione dell'azienda, mantenendo una quota del 29,7%, insieme ai \"key manager\" della societ\u00e0 che avranno una quota dell\u20191% del capitale. Con l'operazione in Turatti si completano gli investimenti del primo fondo \"Taste of Italy\", lanciato da DeA Capital nel 2015 con una dotazione di 218 milioni di euro."}
{"id": "2334530", "revid": "599013", "url": "https://it.wikipedia.org/wiki?curid=2334530", "title": "Rickie Winslow", "text": ""}
{"id": "2334532", "revid": "767487", "url": "https://it.wikipedia.org/wiki?curid=2334532", "title": "Abbazia di Zwiefalten", "text": "L'abbazia di Zwiefalten (\"Kloster Zwiefalten\", \"Abtei Zwiefalten\" o dopo il 1750 \"Reichsabtei Zwiefalten\") fu un monastero benedettino situato a Zwiefalten presso Reutlingen nel Baden-W\u00fcrttemberg in Germania.\nStoria.\nIl monastero venne fondato nel 1089 al tempo della lotta per le investiture dai conti Gero e Kuno di Achalm, su invito del vescovo Adalberone di W\u00fcrzburg e dell'abate Guglielmo di Hirsau. I primi monaci provenivano infatti dall'abbazia di Hirsau e vennero fortemente influenzati dalle riforme cluniacensi.\nGi\u00e0 Papa Urbano VI garant\u00ec speciali privilegi a questa abbazia facendone un monastero privato per la famiglia dei conti di Achalm, che vennero succeduti alla reggenza dai conti di W\u00fcrttemberg.\nL'abbazia sub\u00ec danni e saccheggi durante la guerra dei contadini del 1525, ma ripresasi economicamente nel 1750 le venne garantito lo status di Abbazia Imperiale.\nIl 25 novembre 1802, ad ogni modo, venne compresa nella mediatizzazione della Germania e divenne un ospedale psichiatrico, istituzione che tutt'oggi \u00e8 presente nel retaggio di un museo sulla storia della psichiatria.\nL'attuale struttura risale ai rifacimenti di epoca barocca databili al 1739\u201347 e vennero eseguiti sotto direzione di Johann Michael Fischer (1692\u20131766) di Monaco di Baviera, che fu supervisore dei lavori nel 1741.\nLa chiesa abbaziale.\nAnche la chiesa come il complesso venne rifatta ad opera di Johann Michael Fischer. La facciata si presenta alta e convessa, strutturata su possenti colonne corinzie e gioco di timpani.\nL'interno, considerato un vero e proprio capolavoro del rococ\u00f2, fu un modello per tutta la Germania. Si presenta a unica grande navata scandita da colonne binate che inquadrano le cappelle laterali sormontate da matronei con balaustre dorate. Domina in fondo l'altare maggiore, che combina statue gotiche datate al 1430 con aggiunte barocche del 1750 ad opera di Johann Joseph Christian. \nLa volta, cupolata, presenta affreschi che vennero realizzati verso il 1751 dal pittore Franz Joseph Spiegler. Gli elaboratissimi stucchi, fra i pi\u00f9 begli esempi del rococ\u00f2, come anche il mobilio e la ricchissima cancellata del presbiterio, sono opera di Johann Michael Feuchtmayer."}
{"id": "2334533", "revid": "36426", "url": "https://it.wikipedia.org/wiki?curid=2334533", "title": "Museo Dav\u00eca-Bargellini", "text": ""}
{"id": "2334534", "revid": "149727", "url": "https://it.wikipedia.org/wiki?curid=2334534", "title": "Treskow", "text": ""}
{"id": "2334536", "revid": "54476", "url": "https://it.wikipedia.org/wiki?curid=2334536", "title": "MyHeritage", "text": "MyHeritage \u00e8 un social network dedicato alle famiglie ed un servizio di genealogia. Permette ai membri di creare il proprio sito di famiglia, condividere foto e video, organizzare eventi di famiglia, creare alberi genealogici, e cercare i propri antenati. Con 30 milioni di utenti, MyHeritage \u00e8 uno dei pi\u00f9 popolari social network di genealogia.\nStoria.\nNel 2003, il CEO Gilad Japhet e un team di appassionati di genealogia fondano MyHeritage nel salotto di Japhet nella piccola citt\u00e0 di Bnei Atarot, appena fuori Tel Aviv, Israele.\nNell'arco di sei anni, la societ\u00e0 diviene una comunit\u00e0 di 30 milioni di utenti, con 320 milioni di profili online. Ci sono 6 milioni di alberi genealogici nel sito, che \u00e8 disponibile in 34 lingue. Questo fa di MyHeritage la seconda pi\u00f9 grande societ\u00e0 di genealogia al mondo, ed il social network per famiglie con la pi\u00f9 rapida diffusione.\nNel 2008 l'azienda riceve un finanziamento di 15 milioni di dollari, quando la societ\u00e0 di venture capital Index Ventures si unisce ad Accel, che aveva precedentemente investito in MyHeritage. Nel 2008, MyHeritage acquisisce Kindo, un altro social network per famiglie che era popolare in Europa.\nNel 2012 MyHeritage compra il suo rivale GENI.\nNel 2019 la societ\u00e0 israeliana sponsorizza la 64\u00aa edizione del concorso canoro Eurovision Song Contest.\nServizi web.\nPagine di famiglia.\nLa linea di servizi di MyHeritage si focalizzano sui servizi alle famiglie, storici e genealogisti. Il suo servizio principale sono le pagine di famiglia che sono profili online per l'intera famiglia. I membri possono usare le loro pagine di famiglia per invitare altri membri della famiglia, condividere foto e video, annotare ricorrenze come feste di compleanno ed eventi, e restare in contatto con la loro famiglia.\nPhoto tagging.\nMyHeritage \u00e8 in grado di taggare automaticamente i volti delle persone nelle foto che i membri caricano nelle loro pagine di famiglia. Se la persona nella foto \u00e8 nell'albero di famiglia, allora il software pu\u00f2 anche identificarlo automaticamente.\nCelebrity look-alikes.\nMyHeritage offre il riconoscimento facciale che permette all'utente di caricare una foto di se stessi e scoprire a chi assomigliano. Gli utenti possono confrontare i loro volti con le celebrit\u00e0 e anche scoprire se un bambino assomiglia di pi\u00f9 alla madre o al padre. Il software \u00e8 capace di individuare e di riconoscere i visi umani automaticamente, senza che l'utente debba taggare il loro viso nelle foto.\nRicerca.\nLa ricerca genealogica di MyHeritage consente all'utente di cercare i propri antenati online. La societ\u00e0 utilizza un motore metasearch, che cerca ed acquisisce il suo database ed interroga altri 1.526 database.\nGli utenti possono scegliere fino a cinque variazioni di spelling per fare ricerche usando, allo stesso tempo, sia il metodo Soundex che il Megadex. Megadex \u00e8 unico a MyHeritage e permette agli utenti di selezionare un set delle pi\u00f9 comuni varianti di pronuncia e scrittura dei nomi ed effettua la ricerca con questo set selezionato. Anche se il database non supporta Soundex, tutti i database interrogati supportano Megadex, che rende la ricerca pi\u00f9 affidabile ed efficace. I ricercatori possono anche conservare ed annotare i loro risultati.\nLa societ\u00e0 pubblica due blog. Uno si concentra sulla comunit\u00e0 online, famiglie ed argomenti che interessano le famiglie e lo sviluppo di nuovi prodotti. L'altro si concentra sulla genealogia, novit\u00e0 nel settore e le migliori risorse, metodi, e strumenti per la ricerca delle storie di famiglia.\nSoftware di genealogia.\nFamily Tree Builder.\n\u00c8 possibile scaricare il Family Tree Builder (FTB) che consente agli utenti di costruire un albero genealogico. Gli utenti possono aggiungere il compleanno, le date di decesso e di matrimonio; note riguardo a dove i loro antenati hanno vissuto, alla loro professione, agli hobby e interessi e foto degli antenati. Il programma pu\u00f2 anche creare grafici che mostrano le parentele tra le persone. Gli utenti possono costruire il loro albero genealogico sia offline che online e gli alberi offline possono essere pubblicati nel sito di famiglia.\nFTB ha la funzione Smart Matching che cerca nel database di MyHeritage per individuare profili corrispondenti negli alberi genealogici. Il programma controlla il nome, la data di nascita e i genitori del riferimento nel database e quando trova profili identici, avvisa gli utenti che hanno creato ciascun albero, i quali possono poi confermare la corrispondenza o meno. Questo permette alle persone di condividere il loro albero di famiglia e la loro ricerca genealogica con l'intera comunit\u00e0 di MyHeritage. I genealogisti possono trovare altri ricercatori con antenati in comune e completare il quadro del loro albero di famiglia che altre persone hanno compilato.\nFTB \u00e8 disponibile in 34 lingue e supporta l'inserimento dei dati bilingue."}
{"id": "2334542", "revid": "599013", "url": "https://it.wikipedia.org/wiki?curid=2334542", "title": "Andre Moore", "text": ""}
{"id": "2334543", "revid": "3115", "url": "https://it.wikipedia.org/wiki?curid=2334543", "title": "Sperindio Cagnola", "text": "Biografia ed opere.\nScarse sono le fonti documentali utili per delineare con precisione la sua biografia e la sua produzione artistica. \nSuo padre, Tommaso Cagnola, fu a capo di una delle botteghe pittoriche pi\u00f9 fiorenti in area novarese tra la fine del XV secolo e l'inizio del secolo seguente. \nIl suo apprendistato si svolse presso la bottega paterna, assieme ai fratelli Giovanni e Francesco, coadiuvando il lavoro del capo bottega nella realizzazione di cicli affrescati in chiese ed oratori del Piemonte orientale.\nRisulta spesso problematico distinguere gli apporti dei vari membri della famiglia, come nel caso degli affreschi che ricoprono interamente l'interno dell'oratorio della Santissima Trinit\u00e0 a Momo, dove solo le scene della \"Madonna di Loreto\" e dell'\"Assunzione della Vergine\" sono dubitativamente attribuiti a Sperindio, stante il linguaggio pittorico che le caratterizza e che si distacca in qualche misura da quello tardo gotico dei suoi due fratelli.\nNon si conoscono le esatte circostanze che aprirono le porte alla collaborazione con Gaudenzio Ferrari, ma gi\u00e0 con il polittico a due ordini realizzato verso il 1510 a Cerano per la chiesa della Nativit\u00e0 di Maria Vergine (tuttora presente nella chiesa) si rende palese l'influenza del pittore valsesiano su Sperindio. Sappiamo da un contratto del 1514 che Gaudenzio Ferrari era presente a Novara, impegnato nella realizzazione del \"Polittico della Nativit\u00e0\" in San Gaudenzio: secondo una consuetudine di rapporti tra botteghe artistiche regolate da leggi di tipo corporativo, Sperindio, in quanto titolare in Novara di un'affermata bottega, figurava come fideiussore del Ferrari, artista che proveniva invece da fuori citt\u00e0.\nL'alunnato di Sperindio presso Gaudenzio, oltre che condurlo al definitivo distacco dai modi tardo gotici della bottega paterna e consentirgli l'acquisizione di nuovo prestigio all'altezza dei gusti artistici del tempo, sfoci\u00f2 in una collaborazione piuttosto intensa tra i due pittori. La tavola dell'\"Ultima Cena\", nel Duomo di Novara, realizzata verosimilmente a partire dal 1514 deve essere considerata \u2013 come ha argomentato Giovanni Romano - frutto di collaborazione tra i due pittori. Sempre nella seconda decade del XVI secolo si colloca verosimilmente il trittico presente nella chiesa della Nativit\u00e0 di Maria Vergine a Verbania, localit\u00e0 Cavandone, con \"Madonna col Bambino ed i santi Giovanni Battista e Vittore\".\nAnche l'affresco della \"Madonna col Bambino e santi\" presente nella chiesa Madonna dei Palazzi a Vicolungo rivela ampiamente il debito artistico di Sperindio nei confronti di Gaudenzio.\nTra i cicli di affreschi conservati, realizzati da Sperandio Cagnola e dalla sua bottega - talvolta con evidenti riferimenti ai moduli iconografici della bottega paterna - va menzionato in particolare l'ampio ciclo eseguito nella Chiesa di San Marcello a Paruzzaro (affreschi dell'abside ed altri dipinti tra cui un \"Giudizio Universale\" sulla parete sud).\nA riprova della reputazione acquisita da Sperindio, sappiamo che fu chiamato dalla famiglia Visconti ad eseguire gli affreschi (tuttora visibili) della chiesa della Madonna di Loreto a Massino Visconti.\nRiportiamo qui di seguito un catalogo di opere che sono state attribuite a Sperandio Cagnola."}
{"id": "2334551", "revid": "486946", "url": "https://it.wikipedia.org/wiki?curid=2334551", "title": "Kaze no Shoujo Emily", "text": ""}
{"id": "2334554", "revid": "599013", "url": "https://it.wikipedia.org/wiki?curid=2334554", "title": "Duane Washington", "text": "Biografia.\n\u00c8 il fratello di Derek Fisher e il padre di Duane Washington, anch'essi cestisti."}
{"id": "2334557", "revid": "36426", "url": "https://it.wikipedia.org/wiki?curid=2334557", "title": "Gaetano Giulio Zumbo", "text": ""}
{"id": "2334563", "revid": "610351", "url": "https://it.wikipedia.org/wiki?curid=2334563", "title": "Jeannette Rodr\u00edguez Delgado", "text": "\u00c8 stata una delle principali attrici del genere telenovela e ottenne notevole popolarit\u00e0 anche in Italia nel periodo di maggior successo internazionale delle produzioni del Venezuela, tra la met\u00e0 degli anni 80 e i primi anni 90, insieme alle connazionali Mayra Alejandra, Grecia Colmenares, Mariela Alcal\u00e1, Catherine Fulop e Maricarmen Regueiro.\nTra le telenovelas trasmesse in Italia, Jeannette Rodriguez ha interpretato i ruoli drammatici di Patty in \"Leonela \" e di Yolanda in \"Topazio\".\nL'interpretazione di maggior successo avvenne con la telenovela \"Cristal\", che la rese per alcuni anni una celebrit\u00e0, soprattutto in Spagna. A questo seguirono altri successi come: \"La signora in rosa\", \"Amandoti\" e \"Piccola Cenerentola\".\nVerso la met\u00e0 degli anni novanta, con il declino del genere delle telenovelas sudamericane dalla trama classica (in cui una ragazza povera si innamora di un uomo ricco che la fa soffrire fino al lieto fine), Jeannette accett\u00f2 il ruolo di protagonista in \"Micaela\", che presentava invece una protagonista vincente e moderna, nel tentativo di sradicare il canovaccio del genere. L'esperimento per\u00f2 non ebbe successo e inizi\u00f2 cos\u00ec la parabola discendente della carriera di Jeannette, che infine scomparve dagli schermi, anche per il rifiuto dell'attrice di interpretare ruoli secondari.\nA fine anni novanta vi fu un breve tentativo di ritorno sulla TV venezuelana che per\u00f2 non ebbe seguito. Nel 2000 Jeannette tent\u00f2 un ultimo rilancio partecipando all'edizione spagnola del reality \"L'isola dei famosi\".\nL'attrice non \u00e8 pi\u00f9 attiva e si \u00e8 ritirata a vita privata a Miami tuttavia si \u00e8 di nuovo esposta in pubblico nel 2007, quando il governo del suo Paese ha tolto i diritti di trasmissione a RCTV, il canale che negli anni novanta produsse le sue prime telenovele di successo internazionale, con l'accusa di aver partecipato attivamente con la sua disinformazione al precedente colpo di Stato. Jeannette ha dichiarato di rispettare gli ideali politici di tutti, ma ha manifestato il suo totale dissenso nei confronti dell'operato di Hugo Ch\u00e1vez, da lei ritenuto liberticida.\nNelle versioni in italiano delle sue telenovele \u00e8 stata prevalentemente doppiata da Barbara De Bortoli."}
{"id": "2334573", "revid": "287204", "url": "https://it.wikipedia.org/wiki?curid=2334573", "title": "Hossein Amanat", "text": "Biografia.\nHossein Amanat si \u00e8 laureato presso l'Universit\u00e0 di Teheran; ha progettato la Torre Azadi, voluta dall'ultimo Shah Mohammad Reza Pahlavi per festeggiare il 2500\u00ba anniversario della fondazione dell'Impero achemenide da parte di Ciro il Grande.\nHa progettato anche la Universit\u00e0 di Sharif di Tehran, Iran.\nDopo l'abbandono del suolo iraniano nel 1980, ha disegnato la Casa Universale di Giustizia, il Centro per lo studio dei testi sacri bahai, il Centro Internazionale di Insegnamento, tre edifici dell'Arco Bahai a Haifa, e il tempio bahai di Samoa."}
{"id": "2334575", "revid": "123692987", "url": "https://it.wikipedia.org/wiki?curid=2334575", "title": "Postumo (Lucio Battisti)", "text": "Il postumo, come viene chiamato dagli appassionati, \u00e8 un fantomatico album del cantante italiano Lucio Battisti, che sarebbe stato composto e/o registrato nel periodo compreso tra il 1994, anno della pubblicazione del ventesimo ed ultimo album ufficiale di Battisti, \"Hegel\", e il 1998, anno della prematura scomparsa del musicista.\nIl disco non \u00e8 mai stato pubblicato, n\u00e9 sono trapelate in altro modo informazioni al riguardo; la sua stessa esistenza finora non ha trovato alcuna conferma ufficiale, anche se diversi discografici hanno dichiarato di aver avuto trattative con Battisti, poi andate a vuoto, per la pubblicazione di un nuovo album.\nStoria.\nLe prime voci.\nDall'inizio della sua collaborazione con il paroliere Pasquale Panella, a partire da \"Don Giovanni\", uscito nel 1986, Battisti aveva pubblicato lavori discografici con una notevole regolarit\u00e0: uno ogni due anni, tutti in autunno tranne il primo e tutti composti da otto canzoni. Per questo motivo, dopo la pubblicazione di \"Hegel\" nel settembre 1994, che fu ufficialmente l'ultimo disco del musicista, molti si aspettavano la pubblicazione di un nuovo album per il 1996. Tuttavia ci\u00f2 non avvenne, ed iniziarono a circolare delle voci che spiegavano la mancata pubblicazione con delle difficolt\u00e0 da parte di Battisti a trovare un accordo con le case discografiche, che (anche a causa del costante calo di vendite degli ultimi album) ritenevano ormai troppo alte le richieste di Battisti per il proprio \"ingaggio\" (secondo il \"Corriere della Sera\" - copie di guadagno garantito).\nLa consistenza di queste voci fu confermata dal discografico Michele Mondella, il quale dichiar\u00f2 che nel 1996 Battisti aveva partecipato insieme alla moglie Grazia Letizia Veronese a delle contrattazioni con la BMG per realizzare un nuovo disco, che non ebbero esito. Secondo l'amministratore delegato Roberto Magrini, Battisti intavol\u00f2 trattative anche con la RTI Music, che si sarebbe resa disponibile a pubblicare il disco anche in perdita, ma alla condizione di realizzare un album in cui l'artista duettasse con Mina e che venisse pubblicato il 31 dicembre 1999, alla fine del millennio; tuttavia Battisti non fu disposto a realizzare tale progetto e la RTI ripieg\u00f2 poi su Adriano Celentano, pubblicando \"Mina Celentano\".\nLa burla de \"L'asola\".\nLa circolazione di questi \"rumors\" venne sfruttata all'inizio dell'aprile 1998 dal giornalista Franco Zanetti per la realizzazione di un pesce d'aprile. Il 30 marzo, infatti, Zanetti pubblic\u00f2 sul sito Internet \"rockol.it\" una clamorosa notizia secondo la quale Battisti avrebbe pubblicato a breve il suo nuovo album, chiamato \"L'asola,\" su Internet, in quanto non sarebbe riuscito a proporlo a nessuna casa discografica, nel neonato sito \"luciobattisti.com\". Molti indizi potevano far dubitare della seriet\u00e0 e della veridicit\u00e0 della notizia: togliendo l'apostrofo e spostando l'accento si otteneva \"La s\u00f2la\", termine romanesco che significa \"la fregatura, il raggiro\", e l'acrostico della presunta \"tracklist\" formava la frase \"pesce d'aprile\", tuttavia l'attesa di un nuovo disco di Battisti era cos\u00ec grande che numerosi giornali scelsero di riportare la notizia, come il \"Corriere della Sera\" (che apr\u00ec la pagina degli spettacoli con un titolo a sette colonne, cambiato e ridimensionato a giornale gi\u00e0 in stampa, dopo che un redattore appassionato di enigmistica si era accorto degli indizi e li aveva segnalati), \"la Repubblica\" e altre importanti testate nazionali. Il giorno successivo un altro articolo sullo stesso sito ammise che si trattava di una burla, messa in scena dalla stessa redazione, che aveva appositamente realizzato anche il sito \"luciobattisti.com\". A causa dell'enorme diffusione della notizia e del grande interesse al riguardo, tuttavia, nei mesi successivi diversi giornalisti continuarono erroneamente ad indicare il fantomatico \"L'asola\" come l'ultimo album del cantante, sia in Italia che all'estero.\nDopo la scomparsa di Battisti.\nL'improvvisa morte di Battisti, avvenuta il 9 settembre 1998 (dopo dieci giorni di ricovero in ospedale, durante i quali non erano stati diffusi aggiornamenti clinici, e senza che ne venisse ufficialmente dichiarata la causa), accese notevolmente l'interesse nei confronti del presunto disco, che si ritrov\u00f2 ad acquisire il ruolo di testamento artistico del musicista reatino, oltre che un affare potenzialmente molto lucroso per le case discografiche. Il giornalista Vincenzo Mollica, al termine dello speciale televisivo di Rai Uno andato in onda in prima serata il giorno della scomparsa dell'artista (\"Lucio, quante emozioni\"), disse di ritenere certa l'esistenza del \"postumo\" e di augurarsi di poterlo ascoltare presto. Le case discografiche RTI Music e BMG Ariola, per\u00f2, smentirono che si stesse preparando la pubblicazione del disco.\nUn altro passaggio importante nella vicenda si ebbe nel dicembre 1998, quando venne pubblicato il cofanetto a tiratura limitata \"LB - Lucio Battisti\", che, oltre ai 21 alloggiamenti per gli altrettanti dischi che compongono la discografia ufficiale del cantante (19 album pi\u00f9 2 singoli), il cofanetto conteneva un ventiduesimo spazio vuoto, che fu interpretato da molti come l'alloggiamento per il \"postumo\", la cui pubblicazione sarebbe quindi stata imminente; il critico musicale Mario Luzzatto Fegiz, sul \"Corriere della Sera\", scrisse addirittura di ritenerla certa entro il 2000.\nL'album non venne invece mai pubblicato, n\u00e9 fu mai rinvenuta alcuna prova certa della sua esistenza; per spiegare ci\u00f2 nacquero varie teorie.\nNel 2000 il docente universitario Gianfranco Salvatore raccolse una dichiarazione di una stretta amica di famiglia dei Battisti, dicendo che, se fosse nella vedova Grazia Letizia Veronese, terrebbe per s\u00e9 eventuali inediti, \u00abcome un ultimo meraviglioso regalo del proprio marito a cui ogni moglie ha diritto senza nessun dovere di dividerlo con migliaia o milioni di estranei\u00bb. Sulla base di tale dichiarazione, molti ritengono che il postumo non sia stato pubblicato per volont\u00e0 degli eredi e in particolare della Veronese, la quale, come parte dell'atteggiamento fortemente restrittivo che ha notoriamente adottato nei confronti dell'immagine e dell'opera del marito dopo la sua scomparsa, avrebbe vietato la pubblicazione dell'album o addirittura ne avrebbe distrutto fisicamente le registrazioni. \nNegli anni successivi le voci sull'uscita del disco sono cessate e l'attenzione mediatica nei suoi confronti si \u00e8 andata riducendo.\nLe rivelazioni di Bovi.\nNel settembre del 2018, in occasione della presentazione di un libro dedicato a Battisti nel ventennale della scomparsa, il giornalista e autore televisivo Michele Bovi ha dichiarato che \u00abL'album c'\u00e8. Ce l'hanno i familiari. [...] Ma nessuno l'ha ascoltato\u00bb. Bovi ha infatti riportato alcuni fatti avvenuti nel corso del 1998, riferitigli da Roberto Gasparini (ex direttore artistico dell'etichetta discografica BMG), che rivelano come l'album fosse molto vicino alla pubblicazione.\nSecondo quanto riportato da Bovi, nella primavera del 1998 Battisti avrebbe incontrato a Roma alcuni dirigenti della BMG per trovare un accordo sulla pubblicazione dell'album. All'incontro (cui parteciparono l'amministratore delegato Franco Reali, lo stesso Gasparini, l'intermediario Antonio Coni, Battisti e la moglie Grazia Letizia) il musicista si disse pronto per la pubblicazione, e si raggiunse l'accordo economico (un garantito di copie, anche se Battisti inizialmente ne voleva ). Tuttavia, alla richiesta di lasciare una copia delle registrazioni alla casa discografica, Battisti rifiut\u00f2, perch\u00e9 era a conoscenza di una fuga di registrazioni dall'archivio della BMG (con la quale erano gi\u00e0 trapelati in modo clandestino gli inediti \"Il paradiso non \u00e8 qui\", \"Girasole\" e \"Il bell'addio\"); questa risposta irrit\u00f2 Reali, e la trattativa si ferm\u00f2 per qualche mese. Secondo Bovi, nell'estate del 1998 Gasparini cerc\u00f2 di riavviare la trattativa recandosi a casa di Battisti a Molteno: nell'incontro venne trovato l'accordo finale, ma quaranta giorni dopo Battisti si ammal\u00f2 e mor\u00ec.\nIpotesi.\nDal momento che Battisti nell'ultimo periodo proponeva i suoi album alle case discografiche \"a scatola chiusa\", cio\u00e8 senza prima annunciarli o farli ascoltare, nessuno all'infuori della moglie Grazia Letizia Veronese o degli eventuali collaboratori stretti dell'artista potrebbero essere a conoscenza del contenuto dell'album e del suo stato di lavorazione, qualora esistesse.\nContenuto e stato di lavorazione.\nL'ipotesi pi\u00f9 ottimistica \u00e8 quella secondo cui l'album sarebbe stato scritto, registrato e ultimato da Battisti, con la sola pubblicazione a rimanere in sospeso. Secondo altre supposizioni, le canzoni sarebbero state composte ma non registrate, forse addirittura prive del testo. Secondo Michele Bovi, nell'incontro con la BMG della primavera 1998, Battisti aveva il materiale \u00abgi\u00e0 pronto\u00bb e avrebbe voluto registrarlo a Londra, come aveva gi\u00e0 fatto in passato.\nIl brano inedito \"Gabbianone\", il cui testo appare chiaramente scritto da Pasquale Panella e la cui registrazione fu inviata in forma anonima a Leo Turrini e Tullio Lauro nel 1995,risale all'epoca di \"Don Giovanni\" .\nPer altri il disco indicato come \"postumo\" non conterrebbe materiale recente di Battisti ma sarebbe invece una raccolta di materiale inedito risalente all'inizio della sua carriera (della cui esistenza vi sono invece prove certe). Questa tesi era stata ripresa anche dal pesce d'aprile di Zanetti, che inser\u00ec nella scaletta de \"L'asola\" diversi brani che Battisti aveva scritto per altri interpreti negli anni Settanta ma non aveva mai interpretato di persona.\nL'autore dei testi.\nDato che per la quasi totalit\u00e0 della sua carriera Battisti ha quasi sempre scritto solo la musica delle sue canzoni, affidandosi a dei parolieri per la composizione dei testi, i mass media si sono pi\u00f9 volte interrogati su chi possa essere l'autore dei testi dell'ipotetico album. Il discografico Claudio Buja ha raccontato che Battisti gli aveva detto che per il suo prossimo album aveva gi\u00e0 trovato un nuovo paroliere."}
{"id": "2334576", "revid": "558966", "url": "https://it.wikipedia.org/wiki?curid=2334576", "title": "Chiesa del Santissimo Crocifisso di San Luca", "text": ""}
{"id": "2334577", "revid": "25152", "url": "https://it.wikipedia.org/wiki?curid=2334577", "title": "Husayn Amanat", "text": ""}
{"id": "2334580", "revid": "6923", "url": "https://it.wikipedia.org/wiki?curid=2334580", "title": "Raphia (botanica)", "text": "Raphia \u00e8 un genere di piante appartenente alla famiglia delle Arecacee. \u00c8 l'unico genere della sottotrib\u00f9 Raphiinae.\nDescrizione.\nLe piante di questo genere hanno fusti alti sino a 20 m e foglie pennate spesso altrettanto lunghe: le foglie di \"Raphia regalis\", con i loro 25 m, sono considerate le foglie pi\u00f9 lunghe tra tutte le angiosperme.\nSono piante monocarpiche, che fioriscono e fruttificano una sola volta nella loro vita e muoiono una volta che si \u00e8 compiuta la maturazione dei semi. Dopo che il vecchio fusto si \u00e8 disseccato la pianta genera nuovi fusti dai polloni.\nDistribuzione e habitat.\nLa maggior parte delle specie del genere \"Raphia\" si trovano nell'Africa subsahariana ed in Madagascar; una specie, \"R. taedigera\", \u00e8 nativa del Sud America, e una, \"R. australis\", del Sudafrica, al confine tra KwaZulu-Natal e Mozambico.\nTassonomia.\nIl genere comprende le seguenti specie:\nUsi.\nDalle foglie si ricava una fibra tenace e grossolana, la rafia, impiegata nell'industria dei cordami, in alternativa alla juta, nella cesteria e negli articoli da intreccio. Un uso tradizionale, ancora presente. \u00e8 l'utilizzo come guarnizione nel montaggio di giunti filettati di piccole tubazioni."}
{"id": "2334581", "revid": "599013", "url": "https://it.wikipedia.org/wiki?curid=2334581", "title": "Chiesa di Santo Stefano (Ferrara)", "text": "La chiesa di Santo Stefano, o pi\u00f9 precisamente chiesa di Santo Stefano Protomartire, \u00e8 una delle pi\u00f9 antiche chiese di Ferrara. Fu edificata prima del XI secolo nella citt\u00e0 che si stava sviluppando lungo la riva sinistra del Po, accanto ad un corso d'acqua poi interrato e divenuto in seguito piazza Saint'Etienne (dall'omonima citt\u00e0 francese gemellata con Ferrara dal 1960).\nStoria.\nNel 960 il vescovo Martino la don\u00f2 al canonicato di San Giorgio e qui, dal 1083, dopo la traslazione delle reliquie di San Leo dalla sede vescovile di Voghenza, dimorarono fino al 1135 parte dei canonici ed il Vescovo prima che la nuova cattedrale cittadina fosse ultimata.\nNel 1300 la chiesa di Santo Stefano pass\u00f2 assieme alle altre parrocchie ferraresi alle dirette dipendenze del Capitolo dei canonici del duomo.\nNel 1275 il campanile del 1100 croll\u00f2 parzialmente e fu ricostruito pi\u00f9 basso ed in stile gotico.\nIl terremoto di Ferrara del 1570 danneggi\u00f2 notevolmente la chiesa che venne restaurata ed ampliata a tre navate per volont\u00e0 del Canonico Rettore Don Antonio Angiari.\nDal 1657 la parrocchiale fu affidata ai Padri della Congregazione dell'Oratorio di San Filippo Neri, i quali fecero abbellire l'edificio con numerose opere d'arte che ancora oggi possiamo ammirare: il mausoleo funebre del generale Costantino Ranieri (1679), l'altare di San Leo con pala del Parolini e numerose tele dei pittori ferraresi del XVII secolo.\nNel 1796, nonostante la soppressione della congregazione, la chiesa di Santo Stefano rimase aperta al culto.\nIl 26 settembre 1824, causa la mancanza dei documenti ufficiali di consacrazione, il tempio fu riconsacrato ad opera del cardinale Carlo Odescalchi. In occasione di quell'evento solenne, la chiesa fu arricchita con l'apposizione del portale rossettiano, ed i busti di Santo Stefano e della Vergine nelle nicchie della facciata.\nL'aspetto odierno dei fronti esterni \u00e8 frutto dei restauri eseguiti nel 1905 per riconferire alla chiesa di Santo Stefano l'aspetto originario in stile gotico. \nNella notte del 2 settembre 1944, un bombardamento aereo caus\u00f2 gravissimi danni alla chiesa con la perdita di numerose opere d'arte, quali le volte affrescate nel 1882 da Francesco Ferrari e nell'800 da Virginio Monti, l'altare maggiore e le cantorie dell'organo. And\u00f2 distrutta anche una tela un tempo assai cara ai fedeli, \"L'apparizione della Madonna a san Filippo Neri\", dipinta da Antonio Randa; era stata commissionata dopo il 1657 \"a spese del pubblico di Ferrara\" per scongiurare nuove inondazioni, in quanto il santo era considerato \"protettore sopra le acque\".\nNel 1947 furono ultimati i restauri e l'edificio riaperto al culto.\nArchitettura.\nEsterno.\nI fronti esterni della chiesa e del campanile, rimaneggiati nei secoli a causa di crolli improvvisi e restauri stilistici, conservano le originarie linee gotiche.\nL'edificio, a tre navate con abside pentagonale \u00e8 interamente realizzato in laterizi a vista.\nLa facciata presenta un corpo centrale cuspidato, tripartito da un arco cieco centrale e due laterali a \"collo d'oca\", e due corpi laterali sormontati da una voluta.\nDi interesse artistico sono il cornicione in cotto a doppio ordine di archetti (XIV secolo),il rosone centrale (XV secolo), costituito da una doppia ruota con monogramma raggiato di Cristo IHS e le formelle coi dodici Apostoli in bassorilievo, le due nicchie circolari (XV secolo) con i busti in terracotta di Santo Stefano e della Vergine (XIX secolo).\nIl pregevole portale lapideo del XVI secolo proviene dalla chiesa di San Silvestro, non pi\u00f9 esistente, che sorgeva nella zona occupata dall'ospedale cittadino. Attribuito all'architetto Biagio Rossetti \u00e8 costituito da lesene con capitello composito ed una trabeazione classicheggiante, con l'iscrizione latina \"DILECTUS PASCITUR INTER LILIA\", sormontata dalla lapide dedicatoria incorniciata da volute.\nLa facciata fu restaurata nel 1905 sotto la Direzione dell'Ufficio Regionale per la Conservazione dei Monumenti, al fine di riportarla all'aspetto originario. Fu liberata dagli intonaci, furono ricostruiti i tre pinnacoli su modello di quelli della chiesa di San Romano e sostituita la finestra settecentesca rettangolare con una circolare su modello di quella di San Giuliano.\nI fronti delle navate laterali sono scanditi da archi ciechi e da finestre ogivali tamponate. Le ogive del fronte Nord sono coronate da decorazioni di cotto. L'abside fu liberata da alcune abitazioni ad essa addossate nei primi anni trenta in seguito all'allargamento di via Cortevecchia.\nIl campanile presenta linee architettoniche romaniche negli ordini inferiori e gotiche nella cella campanaria, ricostruita dopo il crollo parziale della struttura alla fine del Duecento. Quest'ultima si distingue per il marcapiano decorato da archetti di cotto e le finestre ogivali. La cuspide con base ottagonale fu rimaneggiata nel XX secolo.\nInterno.\nL'interno della chiesa, a tre navate con presbiterio, \u00e8 frutto degli ampliamenti eseguiti dopo il terremoto del 1570, dei restauri condotti alla fine del Seicento dai Padri della Congregazione di San Filippo Neri e della ricostruzione successiva alle distruzioni belliche del 1944.\nNel coro si trova la pala col \"Martirio di Santo Stefano\", incorniciata da stucchi settecenteschi, opera di Virginio Monti (XIX secolo). Nelle pareti laterali del presbiterio si aprono due portali tardobarocchi attribuiti allo scultore locale Pietro Turchi (XVIII secolo). L'altare e le imponenti cantorie dell'organo Strozzi sono di epoca moderna.\nLa balaustra marmorea curvilinea risale al XVIII secolo.\nI pilastri e le arcate della navata maggiore sono decorati da stucchi e pitture a candelabre, \nle nicchie in controfacciata ospitano le statue di San Gregorio Magno e di Sant'Agostino, opera del Turchi. In prossimit\u00e0 del presbiterio, due tele attribuite a Giuseppe Avanzi (XVIII secolo), rappresentano alcuni episodi della vita di San Filippo Neri.\nNella navata destra (primo altare) sono conservate le reliquie di San Leo ed una pala di Giacomo Parolini (1689) con \"San Leone Magno, Sant'Antonio di Padova a San Francesco di Paola\", una tela attribuita ad Antonio Randa (XVII secolo) con \"San Francesco di Sales che approva la Regola di Santa Giovanna di Chantal\" (secondo altare, ma attualmente in pessime condizioni di conservazione) e la pala col \"Martirio di San Lorenzo\" dell'Avanzi (1714) (terzo altare). Nella parete di fondo della navata si erge il mausoleo funebre di Costantino Ranieri (XVII secolo) realizzato in materiale lapideo policromo.\nNella navata sinistra (primo altare) si trova un affresco quattrocentesco con la Madonna delle Grazie, cui fa da sfondo una tela coi \"Santi Giovanni e Paolo\" dipinta da Ippolito Scarsella (XVI secolo), un dipinto con \"la Madonna mentre pone tra le braccia di Santa Caterina Vegri il Bambino Ges\u00f9\" attribuito al Ghedini (secondo altare) ed un crocifisso ligneo del XVII secolo (terzo altare). La chiesa accoglie anche opere di Gandolfi e Paganini e una attribuita a Cozza.\nSotto il campanile si trova una cappella con volta a crociera che presenta tracce di un cielo stellato. Sulle pareti del piccolo ambiente si trovano le sinopie ed un lacerto degli affreschi (prima met\u00e0 del XIV sec.) raffiguranti le \"Storie di San Maurelio\", attribuiti a Vitale da Bologna. Gli affreschi, scoperti e strappati nel 1949, oggi sono conservati presso il Museo cittadino di Casa Romei.\nCuriosit\u00e0.\nL'interno della chiesa conserva tuttora, ai piedi dell'altare centrale della navata destra, spoglie di incerta identificazione, presumibilmente appartenute a San Leo, vescovo del Montefeltro, traslato a Ferrara dopo la morte, ma da alcuni attribuite piuttosto a San Leone II, vescovo di Voghenza tra il 611 e il 620. All'incertezza riguardo l'identificazione si aggiunse durante il diciassettesimo secolo la suddetta opera di Giacomo Parolini che raffigurando come soggetto principale, sulla pala dell'altare, san Leone Magno accredit\u00f2 alla piet\u00e0 popolare la tesi che proprio questo pontefice fosse stato ivi sepolto (quando invece le sue spoglie dimorano presso la basilica di San Pietro in Vaticano)."}
{"id": "2334583", "revid": "1305772", "url": "https://it.wikipedia.org/wiki?curid=2334583", "title": "Raphia", "text": "Il termine Raphia pu\u00f2 indicare:"}
{"id": "2334586", "revid": "21880", "url": "https://it.wikipedia.org/wiki?curid=2334586", "title": "Raphia (geografia)", "text": ""}
{"id": "2334587", "revid": "2210120", "url": "https://it.wikipedia.org/wiki?curid=2334587", "title": "Aut\u00f3dromo Internacional do Algarve", "text": "L'aut\u00f3dromo internacional do Algarve \u00e8 un circuito per competizioni automobilistiche e motociclistiche situato nella omonima regione nel sud del Portogallo, nei pressi della localit\u00e0 di Portim\u00e3o.\nNella stagione di Formula 1 il circuito ha ospitato per la prima volta l'edizione del Gran Premio del Portogallo, aggiunto al calendario mondiale dalla FIA per garantire un certo numero di gare durante il campionato, condizionato dalla pandemia di COVID-19. Il circuito viene aggiunto al calendario anche nella stagione successiva per via della cancellazione del Gran Premio del Vietnam.\nCaratteristiche.\nInaugurato nell'ottobre 2008, ha ricevuto l'omologazione FIM e FIA. Costato circa 195 milioni di euro, ha ospitato la prima competizione ufficiale il 2 novembre 2008 con l'ultima prova del Campionato mondiale Superbike, conclusasi con l'addio ai motori del pluricampione Troy Bayliss, che ha dominato sia gara 1 che gara 2.\nL'impianto \u00e8 affiancato da un kartodromo, un parco tecnologico, un albergo a cinque stelle, un complesso sportivo e diversi appartamenti. Una \u201ccittadella dello sport motoristico\u201d che si estende su una superficie di circa 300 ettari sulle colline intorno alla cittadina portoghese, mentre la pista vera e propria ha una lunghezza 4 684 metri con 64 varianti possibili rispetto alla configurazione originale del circuito.\nIl record assoluto del circuito \u00e8 di 1'16\"466 stabilito da Valtteri Bottas su Mercedes nelle qualifiche del Gran Premio del Portogallo 2020.\nProspettive future.\nIl 4 aprile 2009 il presidente della FIA, Max Mosley, si \u00e8 dichiarato favorevole all'inserimento dell'autodromo nel circus della Formula 1, qualora venga trovato l'accordo commerciale con la FOM.\nNella stagione di Formula 1 viene annunciato che il circuito ospita l'edizione del Gran Premio del Portogallo, segnando per la prima volta il suo ingresso nel calendario mondiale. Il circuito viene aggiunto al calendario anche nella stagione successiva per via della cancellazione del Gran Premio del Vietnam."}
{"id": "2334588", "revid": "1504506", "url": "https://it.wikipedia.org/wiki?curid=2334588", "title": "Pietro Bertani", "text": "Biografia.\nNato il 4 novembre 1501 a Nonantola, discendente di una illustre famiglia modenese, fu figlio di Francesco Bertani e Bianca Calori.\nEntr\u00f2 presto nell'ordine dei domenicani e studi\u00f2 sotto il futuro cardinale Tommaso Badia. Fu lettore di teologia presso Bologna, Ferrara e Venezia. Si distinse particolarmente nel suo capitolo per le abilit\u00e0 linguistiche, per l'eloquenza e per la sua conoscenza delle opere teologiche di Sant'Agostino e San Tommaso d'Aquino.\nFu eletto vescovo di Fano il 28 novembre 1537. Partecip\u00f2 al Concilio di Trento dal 4 febbraio 1546 al 3 marzo 1547. Fu chiamato dalla Santa Sede il 29 marzo 1547 per risolvere la restituzione del ducato di Camerino per opera di Guidobaldo. La sua operazione diplomatica ebbe successo. Successivamente fu mandato dai padri conciliari a risolvere la controversia tra il papa e l'imperatore sulla citt\u00e0 stabilita, Bologna, per continuare il concilio tridentino.\nFu anche nunzio straordinario dal 9 giugno 1548 al 1550 per calmare le rivolte causate dalla morte violenta di Pierluigi Fanese, cugino del Duca di Parma, avvenuta il 10 settembre 1546. Fu anche risolutore delle differenze tra l'imperatore Carlo V e il duca di Sassonia.\nPapa Paolo III volle crearlo cardinale ma la morte, che lo colse prima, non glielo permise.\nNel conclave del 20 novembre 1551 Giulio III lo proclam\u00f2 cardinale presbitero e il 4 dicembre 1551 gli fu affidato il titolo di Santi Marcellino e Pietro. Nel 1555 partecip\u00f2 al conclave che elesse papa Marcello II e papa Paolo IV.\nSi spense a Roma l'8 marzo 1558. L'artrite fu per lui causa di grandi dolori. \u00c8 sepolto vicino alla cappella del Crocefisso della chiesa domenicana di S. Sabina, in Roma."}
{"id": "2334589", "revid": "287204", "url": "https://it.wikipedia.org/wiki?curid=2334589", "title": "Promozione 1953-1954", "text": "Nella stagione 1953-1954, la Promozione era il quinto livello del calcio italiano, il primo livello regionale. Suddiviso in tanti gironi regionali, \u00e8 l'antesignano dell'attuale Eccellenza.\nPer ottenere la promozione in IV Serie non era sufficiente vincere il campionato. La Federazione, nel valutare i titoli sportivi ottenuti sul campo, avrebbe promosso alla categoria superiore le societ\u00e0 in possesso di un impianto sportivo delle misure utili stabilite per la partecipazione alla IV Serie e che avessero solidit\u00e0 economica tale da poter sostenere le spese della gestione di quel campionato nazionale.\nIl campionato \u00e8 strutturato in vari gironi all'italiana su base regionale, gestiti dai Comitati Regionali di competenza. Le squadre che vincevano il proprio girone rientravano nel lotto delle squadre proposte all'ammissione alla categoria superiore anche se non si aggiudicavano il titolo di Campione Regionale di Promozione messo sempre in palio da ogni Lega Regionale anche nel caso i gironi fossero pi\u00f9 di uno.\nRegolamento.\nIn questa stagione a parit\u00e0 di punteggio non era prevista alcuna discriminante: le squadre a pari punti erano classificate a pari merito. In caso di assegnazione di un titolo sportivo (promozione o retrocessione) era previsto uno spareggio in campo neutro.\nLe squadre che non hanno portato a termine il campionato non vanno considerate come classificate ma tolte dalla classifica azzerando tutti i risultati conseguiti fino al momento dell'esclusione o della rinuncia.\nBibliografia.\nLibri:\nGiornali:"}
{"id": "2334591", "revid": "46291", "url": "https://it.wikipedia.org/wiki?curid=2334591", "title": "Raphia farinifera", "text": "La palma rafia (Raphia farinifera ) \u00e8 una pianta appartenente alla famiglia delle Arecacee, originaria dell'Africa tropicale e del Madagascar.\nDescrizione.\n\u00c8 una specie pollonifera caratterizzata da fusti multipli, alti sino a 10\u00a0m. Le foglie sono pennate, erette, lunghe fino a 20\u00a0m, disposte a corona alla sommit\u00e0 del fusto e sorrette da un picciolo largo e spinoso. \u00c8 una specie monocarpica: i fiori, riuniti in infiorescenze terminali, compaiono un'unica volta verso i 40-50 anni di et\u00e0. I frutti sono ovoidali, di colore bruno-rossastro. Dopo la fruttificazione il fusto secca e la pianta emette nuovi polloni basali.\nDistribuzione e habitat.\n\"R. farinifera\" \u00e8 diffusa nell'Africa Tropicale e in Madagascar.\nPredilige ambienti molto umidi (foresta umida, paludi, sponde dei fiumi)."}
{"id": "2334592", "revid": "21880", "url": "https://it.wikipedia.org/wiki?curid=2334592", "title": "Raphia ruffia", "text": ""}
{"id": "2334599", "revid": "111325", "url": "https://it.wikipedia.org/wiki?curid=2334599", "title": "The Super Dimension Cavalry Southern Cross", "text": ""}
{"id": "2334607", "revid": "1546219", "url": "https://it.wikipedia.org/wiki?curid=2334607", "title": "Gertrud von Le Fort", "text": "Biografia.\nFiglia di un ufficiale prussiano, di famiglia luterana di origine francese, ha compiuto studi di teologia, storia e filosofia presso l'Universit\u00e0 Ruperto Carola di Heidelberg e, in seguito, di Berlino. \nRimase profondamente impressionata da Edith Stein, cui era molto legata, e da papa Pio XII, che ebbe modo d'incontrare; per questo, si \u00e8 convertita al cattolicesimo nel 1925. \nL'anno prima scrisse l\"Hymnen an die Kirche\" (\"Inno alla Chiesa\", 1924), che anticip\u00f2 la sua conversione.\nLa sua opera letteraria \u00e8 consacrata ai vari aspetti della fede cristiana.\nLa Le Fort \u00e8 ritenuta la miglior scrittrice cattolica tedesca, soprattutto per i suoi romanzi. \nI protagonisti delle sue opere, tutti caratterizzati da grandi problemi di fede, manifestarono l'ideale della sua fede, che si attua tramite il dolore, oltre che sulla vittoria del binomio amore-umilt\u00e0 sull'orgoglio.\nIl suo capolavoro risult\u00f2 il racconto \"Die Letzte am Schafott\" (\"L'ultima al patibolo\", 1931), incentrato sulla persecuzione delle Carmelitane ai tempi della Rivoluzione francese, che si distinse per la vibrazione lirica e per la sensibilit\u00e0 con cui venne presentata la situazione psicologica.\nNel 1952, ha vinto il premio Gottfried-Keller-Preis."}
{"id": "2334642", "revid": "1632387", "url": "https://it.wikipedia.org/wiki?curid=2334642", "title": "X-Darawish", "text": "X Darawish \u00e8 un gruppo di world music italo-greco, formatosi a Bari nel 1997 e composto da Stratos Diamantis, Dimosthenis Tsamis (greci) e da Enzo Leone (italiano).\nBiografia.\nStratos ed Enzo si conobbero negli anni ottanta quando erano studenti universitari. Insieme ad altri studenti appassionati di musica sono stati componenti del gruppo musicale Al Darawish, in cui Diamantis suona la fisarmonica e Leone la chitarra. Quando, nel 1997, il gruppo Al Darawish si scioglie, parte di loro fonda i Radiodervish, mentre Stratos Diamantis ed Enzo Leone danno vita ai X-Darawish insieme ad Angelo Pantaleo, Kostis Maraveyas e Domenico Ricco.\nNel 1998 gli X -darawish registrano il loro primo album, \"Una ratsa mia fatsa\" (Fm Records); ripubblicato nel 2000 da \"Il manifesto\" (pi\u00f9 di 12000 copie vendute) che frutta loro il premio POP n ROCK del Conservatorio Philippos Nakas di Atene e della radio Rock Fm come miglior gruppo emergente dell'anno in Grecia. Partecipano a varie trasmissioni televisive nazionali e Festival Internazionali. Nel 1998 producono insieme al regista Greco Nikos Soulis il video clip del singolo \"Narghile\"'; il single viene scelto dalla radio francese RFI musique nella compilation Top of European Pops, dove gli X Darawish rappresentano la Grecia e l'Italia insieme agli U2 che rappresentano l'Irlanda nella stessa compilation. Nel 1999 esce il disco \"Una ratsa mia fatsa\" in Gran Bretagna recensito da Ian Anderson per la rivista \"Folk roots\". Nello stesso anno gli X Darawish suonano al Folk Dranouter Festival in Belgio insieme a Nick Cave, James Taylor e molti altri artisti internazionali. Nel 2000 il brano \"Vassilikos\" si trova nelle playlist di radio Europee come la belga Radio 1 e \"MultiKulti\" di Berlino. . Nel marzo del 2008 \u00e8 stato pubblicato in Grecia il loro ultimo lavoro con il titolo \"Domino\" ( ).\nNel 2009 partecipano al [[ a [[Vlasti]] [[Kozani]] [[Grecia]]\nNel 2010 suonano al \"22\u00ba Festival Ethno \u2013 Jazz\" a [[Thessaloniki]] [[Grecia]]\nIl 25 giugno 2011 suonano al Festival \u201cDi porta in porto\u201d a [[Bari]], [[Italia]]\nNel 2005 e 2008 suonano come ospiti al \"Festival mediterraneo di conversano\" .\nCollegamenti esterni.\n[[Categoria:Gruppi e musicisti della Puglia]]"}
{"id": "2334643", "revid": "89688", "url": "https://it.wikipedia.org/wiki?curid=2334643", "title": "Hana to Yume", "text": ""}
{"id": "2334644", "revid": "89688", "url": "https://it.wikipedia.org/wiki?curid=2334644", "title": "Bessatsu Hana to Yume", "text": ""}
{"id": "2334656", "revid": "287204", "url": "https://it.wikipedia.org/wiki?curid=2334656", "title": "Promozione 1956-1957", "text": "Nella stagione 1956-1957, la Promozione era il quinto livello del calcio italiano (il primo livello regionale). Suddiviso in tanti gironi regionali, \u00e8 l'antesignano dell'attuale Eccellenza.\nPer ottenere la promozione in IV Serie non era sufficiente vincere il campionato. La Federazione, nel valutare i titoli sportivi ottenuti sul campo, avrebbe promosso alla categoria superiore le societ\u00e0 in possesso di un impianto sportivo delle misure utili stabilite per la partecipazione alla IV Serie e che avessero solidit\u00e0 economica tale da poter sostenere le spese della gestione di quel campionato nazionale.\nIl campionato \u00e8 strutturato in vari gironi all'italiana su base regionale, gestiti dai Comitati Regionali di competenza. Le squadre che vincevano il proprio girone rientravano nel lotto delle squadre proposte all'ammissione alla categoria superiore anche se non si aggiudicavano il titolo di Campione Regionale di Promozione messo sempre in palio da ogni Lega Regionale anche nel caso i gironi fossero pi\u00f9 di uno.\nRegolamento.\nIn questa stagione a parit\u00e0 di punteggio non era prevista alcuna discriminante: le squadre a pari punti erano classificate a pari merito (la F.I.G.C. in questa stagione non teneva conto della differenza reti, la utilizzava solo per la Lega Giovanile). In caso di assegnazione di un titolo sportivo (promozione o retrocessione) era previsto uno spareggio in campo neutro.\nLe squadre che non hanno portato a termine il campionato non vanno considerate come classificate ma tolte dalla classifica azzerando tutti i risultati conseguiti fino al momento dell'esclusione o della rinuncia.\nBibliografia.\nGiornali:"}
{"id": "2334663", "revid": "124863422", "url": "https://it.wikipedia.org/wiki?curid=2334663", "title": "Esseni", "text": "Gli Esseni furono un gruppo semita di incerta origine, nato forse attorno alla met\u00e0 del II secolo a.C. e organizzato in comunit\u00e0 monastiche. Erano comunit\u00e0 isolate e conducevano una vita eremitica o cenobitica.\nStoria.\nTra i gruppi ebraici di et\u00e0 ellenistico-romana, conosciuti e documentati anche da autori greci e latini, quello degli Esseni \u00e8 forse oggi il pi\u00f9 noto, a causa della scoperta, effettuata a Qumran nel 1947, dei manoscritti del Mar Morto, appartenenti a una comunit\u00e0 di questo tipo. Gi\u00e0 nell'antichit\u00e0 avevano scritto su di essi, per ricordare i pi\u00f9 rilevanti, Filone Alessandrino (\"Quod omnis probus liber sit\"), Giuseppe Flavio (\"Guerra Giudaica\"), che ci attesta di esserne stato discepolo, e Plinio il Vecchio (\"Naturalis Historia\"). Sulla loro origine e sul significato del nome (puri, bagnanti, silenziosi, pii) non c'\u00e8 accordo tra gli studiosi. Molto probabilmente ebbero inizio dalla met\u00e0 circa del II secolo a.C. in epoca maccabea, e di essi non si fa mai menzione prima degli Asmonei.\nDi vita appartata e solitaria, si erano organizzati, fuori dal contesto sociale, in comunit\u00e0 isolate di tipo monastico; protetti da Erode il Grande, al tempo di Ges\u00f9 erano oltre 4000 e vivevano dispersi in tutto il paese; circa 150 erano quelli residenti a Qumran. Questo sito and\u00f2 incontro a una fine violenta nel 68 d.C. a opera dei romani a causa del loro coinvolgimento nelle sommosse negli anni della guerra che si concluse con il crollo di Gerusalemme. Prima della fine per\u00f2 riuscirono a nascondere la loro biblioteca nelle grotte circonvicine. Alcuni scampati, sembra, si unirono agli zeloti di Masada e ne condivisero la sorte. Lo proverebbe il ritrovamento, durante gli scavi del 1963 a Masada, di un frammento di pergamena dei \"Canti della santificazione del sabato\" noto dai ritrovamenti della grotta 4.\nNome.\nGiuseppe Flavio usa il nome \"Esseni\" in due racconti principali (\"Guerra giudaica\" 2.119, 158, 160; \"Ant.\" 13.171-2) cos\u00ec come in qualche altro contesto (\"un racconto sugli Esseni\", \"Ant.\" 13.298; \"il cancello degli Esseni\", \"Guerra\" 5.145; \"Giuda della stirpe degli Esseni\", \"Ant.\" 13.311, ma qualche manoscritto recita \"Essaion\"; \"tenere gli Esseni in onore\", \"Ant.\" 15.372; \"un certo Esseno detto Manaemus\", \"Ant.\" 15.373; \"tenere tutti gli Esseni in onore\", \"Ant.\" 15.378; \"the Essenes\", \"Ant.\" 18.11 &amp; 18; \"Life\" 10). In molti passi, comunque, Giuseppe scrive \"Essaios\", che generalmente \u00e8 da intendersi come \"Esseno\" (\"Giuda della stirpe \"Essaios\"\", \"Guerra\" I.78; \"Simone della stirpe \"Essaios\"\", \"Guerra\" 2.113; \"Giovanni l\"'Essaios\"\", \"Guerra\" 2.567; 3.11; \"coloro che sono da noi chiamati \"Essaioi\"\", \"Ant.\" 15.371; \"Simone un uomo della razza degli \"Essaios\"\", \"Ant.\" 17.346). Filone usa il nome \"Essaioi\", sebbene egli ammetta che questa versione greca del nome originale che secondo la sua etimologia significa \"santi\" sia inesatta (\"NH\" XII.75). Il testo latino di Plinio riporta la parola \"Esseni\". Nel I secolo d.C. lo storico Giuseppe Flavio identific\u00f2 gli esseni come una delle maggiori quattro principali scuole ebraiche del periodo. \nSpeculazioni esoteriche.\nSugli esseni si sono concentrate molte speculazioni esoteriche. Il controverso Ahmed Osman, ad esempio, nel suo libro \"Fuori dall'Egitto\", ha sostenuto che \"Esseno\" deve essere tradotto come \"colui che segue Ges\u00f9 (Essa).\" Questa \"ovvia\" traduzione letterale \u00e8 da tralasciare a causa delle indiscutibili assunzioni circa le origini della cristianit\u00e0 del I secolo d.C. Gabriele Boccaccini dichiara che una etimologia per Esseni non \u00e8 ancora stata trovata, ma che si applica anche a numerosi gruppi diffusi in tutta la Palestina che includono anche la comunit\u00e0 di Qumran. Infine il riferimento di Giuseppe Flavio a un \"cancello degli Esseni\" nel Tempio suggerisce che una comunit\u00e0 essena vivesse nel quartiere della citt\u00e0 o che regolarmente accedesse a questa parte dei recinti del Tempio.\nGeorges Ivanovi\u010d Gurdjieff, nel suo libro \"I racconti di Belzeb\u00f9 a suo nipote\", sostiene che gli Esseni sono stati i veri e pi\u00f9 fedeli seguaci di Ges\u00f9.\nTerritorio.\nSecondo Giuseppe gli Esseni dimoravano \"non in una sola citt\u00e0\" ma \"in moltitudine in ogni citt\u00e0\" (\"Guerra Giudaica\" 2.124). Filone parla di \"pi\u00f9 di quattromila\" \"Essaioi\" che vivevano nella \"Siria Palestinese\" (\"Quod Omn. Prob.\" XII.75), pi\u00f9 precisamente, \"in molte citt\u00e0 della Giudea e in molti villaggi e raggruppati in grandi comunit\u00e0 composte da numerosi membri\" (\"Hyp.\" 11.1).\nAlcuni studiosi e archeologi moderni hanno individuato un insediamento abitato dagli Esseni a Qumran, un altopiano nel Deserto della Giudea lungo il Mar Morto. Mentre la testimonianza di Plinio (\"sulla parte occidentale del Mar Morto, lontano dalla costa ... [sopra] la citt\u00e0 di Engeda\") tende a essere utilizzata a supporto di questa identificazione, non esiste tuttavia nessun'altra prova conclusiva di questa ipotesi. Tuttavia essa ha finito per dominare la discussione scientifica e la percezione collettiva sugli Esseni.\nI Nazareni.\nIl Padre della Chiesa Epifanio (che scrisse intorno al IV secolo d.C.) sembra fare una distinzione tra due gruppi principali all'interno degli Esseni: \"Coloro che vennero prima di lui [Elxai, un profeta Esseno], gli Ossaeni e i Nazareni.\" (Panarion 1:19). Epifanio descrive ogni gruppo nel modo seguente:\nGiuseppe aggiunge: \"Oltre a essi, esiste un'altra frangia di Esseni che concordano per leggi e costumi ma differiscono nella visione del matrimonio.\" (\"Guerra Giudaica 2.160\").\nAlcuni gruppi moderni che rivendicano una connessione con l'Essenismo, rivendicano anche la collocazione degli Ossaeani, che incoraggiavano il celibato, che sarebbe stata attorno all'area di Qumran; e dei Nazareni, che incoraggiavano il matrimonio, e sarebbero stati attorno all'area del Monte Carmelo.\nLeggi, usanze, teologia e credo.\nI resoconti di Giuseppe e Filone mostrano che gli Esseni (Filone: \"Essaioi\") conducevano una vita strettamente celibe, ma comunitaria \u2212 spesso paragonata dagli studiosi alla vita monastica buddista e in seguito cristiana \u2212 anche se Giuseppe parla di un altro \"rango\" di Esseni\" che si sposavano (\"Guerra\" 2.160-161). Secondo Giuseppe, avevano usanze e osservanze come la propriet\u00e0 collettiva (\"Guerra\" 2.122; \"Ant.\" 18.20), eleggevano un capo che attendesse agli interessi di tutti e i cui ordini venivano obbediti (\"Guerra\" 2.123, 134), era loro vietato prestare giuramento (\"Guerra\" 2.135) e sacrificare animali (Filone, \u00a775), controllavano la loro collera e fungevano da canali di pace (\"Guerra\" 2.135), portavano armi solo per protezione contro i rapinatori (\"Guerra\" 2.125), e non avevano schiavi, ma si servivano a vicenda (\"Ant.\" 18.21) e, come conseguenza della propriet\u00e0 comune, non erano dediti ai commerci (\"Guerra\" 2.127). Sia Giuseppe sia Filone hanno lunghi resoconti dei loro incontri comunitari, pranzi e celebrazioni religiose.\nDa quanto si \u00e8 dedotto, il cibo degli Esseni non poteva essere alterato (con la cottura ad esempio); e potrebbero essere stati strettamente vegetariani, mangiando principalmente pane, radici selvatiche e frutta. Dopo un totale di tre anni di prova (\"Guerra\" 2.137-138), i membri appena unitisi prestavano un giuramento che comprendeva l'impegno a praticare la piet\u00e0 verso la divinit\u00e0 e l'aderenza a principi morali verso l'umanit\u00e0, per mantenere uno stile di vita puro, di astenersi da attivit\u00e0 criminose e immorali, di trasmettere intatte le loro leggi e di preservare il libro degli Esseni e il nome degli Angeli (\"Guerra\" 2.139-142). La loro teologia includeva il credo nell'immortalit\u00e0 dell'anima e il fatto che avrebbero ricevuto indietro le loro anime dopo la morte (\"Guerra\" 2.153-158, \"Ant.\" 18.18).\nDiscussione tra studiosi.\nGli Esseni vengono discussi in dettaglio da Giuseppe e Filone. Molti studiosi credono che la comunit\u00e0 di Qumran, che presumibilmente produsse i Rotoli del Mar Morto, fu un ramo degli Esseni; comunque, questa teoria \u00e8 stata disputata da Norman Golb e da altri studiosi. Alcuni suggeriscono che Ges\u00f9 fosse un Esseno, e che la Cristianit\u00e0 evolse da questa setta dell'Ebraismo, con la quale condivide molte idee e simboli.\nSecondo Martin A. Larson, gli oggi incompresi Esseni erano Ebrei Pitagorici, che vivevano come monaci. In quanto vegetariani e celibi, in comunit\u00e0 autosufficienti, che evitavano il matrimonio e la famiglia, essi predicavano una guerra incombente con i \"Figli del Buio\". In quanto \"Figli della Luce\", ci\u00f2 rifletteva un'influenza separata dallo Zoroastrismo attraverso la loro ideologia parente del Pitagorismo. Secondo Larson, sia gli Esseni sia i Pitagorici ricordavano i \"thiasoi\", o le unit\u00e0 di culto dei misteri orfici. Giovanni il Battista viene ampiamente considerato come un ottimo esempio di Esseno che aveva lasciato la vita comunitaria (si veda \"Ant.\" 18.116-119), ed \u00e8 forse perch\u00e9 aspiravano a emulare il loro proprio fondatore \"Maestro di moralit\u00e0\", che venne crocifisso.\n\"Precisazione di altro autore\" - Non \u00e8 chiaro chi sia il soggetto delle ultime due affermazioni, sembrerebbe Giovanni Battista, il quale: \u00e8 fuori discussione che fosse il fondatore della setta degli Esseni (non lo era) e pare abbastanza certo che non fu crocifisso bens\u00ec decapitato. - \"Fine precisazione\" -\nUn'altra questione \u00e8 la relazione tra gli \"Essaioi\" e i \"Therapeutae\" e \"Therapeutrides\" di Filone (si veda \"De Vita Contemplativa\"). Si pu\u00f2 sostenere che egli considerava i \"Therapeutae\" come una branca contemplativa degli \"Essaioi\" i quali, diceva, ricercavano una vita attiva (\"Vita Cont.\" I.1).\nTesti e documenti storici.\nGran parte dei documenti storici sugli esseni derivano dai ritrovamenti archeologici nel sito di Qumran, prima di questi ritrovamenti si conoscevano solo alcune citazioni da parte di scrittori antichi, in particolare Ippolito Romano, Plinio il Vecchio, Filone Alessandrino e Flavio Giuseppe (\"antichit\u00e0 Giudaiche\" e \"Guerre Giudaiche\") che la chiamano \u201csetta degli esseni\u201d (Hasidim, in greco Haghoi cio\u00e8 santi).\nNel 1947, in una zona desertica a 30\u00a0km da Gerusalemme, grazie a una scoperta fortuita da parte di un pastorello di nome Mohammed Adh Dhib vennero rinvenute delle giare contenenti dei rotoli di pelle avvolti in brandelli di tela. Il materiale in larga parte venne rivenduto a un trafficante di nome Kando che a sua volta lo rivendette al governo israeliano. Negli anni seguenti sono stati rinvenuti, in undici grotte della zona, circa 900 rotoli, alcuni ridotti in frammenti altri in discreta condizione di integrit\u00e0. Ben 200 di essi riguardavano libri o parti di libri dell'antico Testamento.\nIn particolare l'intero rotolo di Isaia, oggi conservato nel Museo detto Scrigno del Libro a Gerusalemme. Vennero ritrovati anche i rotoli con le regole della comunit\u00e0 e tanti altri che permisero di far luce sulla misteriosa comunit\u00e0 essena. Un team di studiosi internazionale presieduto da padre De Vaux, un domenicano residente in Giordania, ma costituito da studiosi anche acattolici ed ebrei cominci\u00f2 a studiare i reperti sin dalla met\u00e0 degli anni cinquanta. \nLo studio, non sappiamo se volutamente o meno, \u00e8 stato piuttosto lungo e laborioso. Oggi, dopo circa sessant'anni dalla scoperta, tutto il materiale \u00e8 stato messo a disposizione della comunit\u00e0 scientifica.\nTra i principali documenti pubblicati vi sono: \nUsi e costumi esseni.\nLe loro speranze messianiche erano riposte nel \"Re dei Giudei\" che li avrebbe liberati con le armi dal giogo pagano per edificare il Regno terreno di Yahweh e nel sommo sacerdote, ossia nel messia, Aronne.\nNei loro testi fanno riferimento ad un \"Maestro di Giustizia\" morto a causa della sua lotta contro l'empiet\u00e0.\nAbolita ogni propriet\u00e0 personale, praticavano la comunanza dei beni, si contentavano del necessario e, di quanto producevano o possedevano in comune, facevano baratto. Dediti ai lavori di agricoltura e di artigianato, alternavano ore di attivit\u00e0 con momenti di preghiera. Contrari alla violenza e attenti al rispetto degli animali, che non sacrificavano, rifiutavano di essere arruolati e di fabbricare armi, professando l'uguaglianza di tutti gli uomini e si dichiaravano \"artigiani di pace\".\nDediti al servizio di Dio nel celibato, gli Esseni coltivavano la piet\u00e0 e la coerenza etica, come prescriveva la Torah che leggevano di continuo, specialmente di sabato, giornata che trascorrevano nell'osservanza pi\u00f9 rigorosa. In questo giorno si svolgeva la lettura solenne, commentata da uno dei pi\u00f9 colti fra loro, secondo l'esegesi allegorica. Cominciavano la giornata con la preghiera davanti al Sole, lavoravano in silenzio fino alle undici quando insieme, cinti di un panno di lino, facevano abluzioni di acqua fredda; solo dopo questo bagno entravano nel refettorio loro riservato per il pasto frugale, consumato soltanto dopo una preghiera di benedizione da parte di un sacerdote. Terminato il pasto, elevavano una preghiera di ringraziamento, si toglievano la veste bianca comune e riprendevano il lavoro in silenzio fino a sera, quando insieme si riunivano per un altro pasto comunitario.\nL'ammissione alla comunit\u00e0, avveniva tramite l'adozione di figli altrui, o l'accesso di nuovi giovani adepti. L'ammissione era peraltro selettiva e solo dopo tre anni di iniziazione, costituita da prove, si entrava a far parte del gruppo con un pasto comune e un giuramento solenne davanti alla comunit\u00e0: con questo atto i neofiti assumevano l'impegno di essere totalmente leali e di non rivelare nulla ai profani, neppure se torturati a morte. Gli iniziati dovevano tacere soprattutto sulle dottrine esoteriche dei libri antichi e sui nomi degli angeli, oggetto di speculazione mistico-teologica. La struttura del gruppo esseno era gerarchica e comprendeva i gradi di postulante, di novizio e di iniziato. Sotto il profilo dottrinale gli Esseni sostenevano l'immortalit\u00e0 dell'anima e professavano un'escatologia di retribuzione per buoni e malvagi. Ammettevano pure la resurrezione, il giudizio finale e la fine del mondo. Tra loro, dice Giuseppe Flavio, vi furono veggenti e profeti.\nIl gruppo degli Esseni sub\u00ec influssi esterni all'ebraismo: la sottolineatura del dualismo bene-male, l'atteggiamento di venerazione di fronte al Sole, la dottrina sugli angeli, la presenza di bagni rituali si collegano a tradizioni iraniche o parsi. Cos\u00ec come il celibato, il cenobitismo, la riprovazione dei sacrifici cruenti e dell'olio, rinvierebbero a tradizioni buddhiste, se avessimo comprovati documenti di contatti culturali tra India e Palestina nel periodo ellenistico-romano. Quanto al silenzio comunitario, agli anni di noviziato, alle vesti bianche, alle prescrizioni della dieta, all'esoterismo della dottrina garantita dal giuramento, all'escatologia, il collegamento con le scuole filosofiche greche viene quasi spontaneo, specie con la tradizione pitagorica.\nI testi detti \"Regola della comunit\u00e0\" e \"Regola dell'assemblea\" regolavano ogni aspetto della vita comunitaria degli esseni.\nEra previsto che in un gruppo di 10 uomini vi fosse almeno un sacerdote, che quando questi si riuniscono a cena per discutere e chiedere chiarimenti al sacerdote si disponessero a tavola secondo la scala gerarchica e che questi avessero a tavola sia del pane sia del vino; il primo a toccare pane e vino doveva essere il sacerdote (definito in quest'indicazione \"messia d'Israele\") che li benediceva, quindi tutti gli altri commensali, che benedicevano anche loro il pane \"ciascuno secondo la propria dignit\u00e0\".\nRapporti tra esseni e zeloti.\nTra i reperti di Qumran si ritrovano tracce che collegano la comunit\u00e0 essena ai rivoltosi zeloti, come ad esempio il Rotolo della guerra.\nRapporti con il cristianesimo.\nAlcune usanze essene erano molto simili a quelle cristiane dei primi secoli e ci\u00f2 potrebbe essere dovuto alla comune origine giudaica e all'uso delle medesime scritture bibliche.\nNonostante ci\u00f2, i numerosi paralleli esistenti tra gli scritti di Qumran e i vangeli canonici, hanno convinto un buon numero di studiosi del fatto che le dottrine e le tradizioni delle comunit\u00e0 essene abbiano costituito la base fondamentale sulla quale si \u00e8 successivamente sviluppato il Cristianesimo.\nGli indizi emersi dalle ricerche filologiche, storiche e archeologiche, testimoniano l'esistenza di rapporti tra esseni e cristiani, e legittimano l'ipotesi secondo la quale il cristianesimo e l'essenismo siano legati da una stretta parentela. In particolare, le scoperte dell'archeologo Bargil Pixner, documentate da vari esperti, tra i quali Rainer Riesner, hanno evidenziato un fatto di eccezionale rilevanza: il primo luogo di riunione della prima comunit\u00e0 cristiana a Gerusalemme, nonch\u00e9 il luogo ove si svolse l'ultima cena, era ubicato nelle immediate vicinanze del quartiere degli esseni a Gerusalemme: \u201cesseni e primi cristiani sarebbero vissuti a Gerusalemme, per cos\u00ec dire, porta a porta\u201d. Ci\u00f2 rende estremamente plausibile l'ipotesi di contatti diretti e frequenti tra esseni e cristiani.\nInoltre, alcune evidenze di ordine storico, hanno convinto molti studiosi del fatto che siano avvenute conversioni in massa di esseni al cristianesimo. Secondo Otto Betz e Rainer Riesner: \u201cDobbiamo anche tener conto che un gran numero di esseni si convert\u00ec a Ges\u00f9 come messia. Questi esseni convertiti formavano una cerchia di teologi che per quei tempi poteva ritenersi altamente qualificata. Essi erano in grado di pensare e studiare a fondo chi sia stato Ges\u00f9 e in che modo ci abbia portato la salvezza\u201d. Sul tema dei paralleli tra esseni e cristiani, i due autori affermano: \u201cVi sono stati occasionalmente, a dire il vero, dei tentativi di negare in ampia misura le somiglianze emerse, ma questi non necessari sforzi apologetici rimangono in minoranza\u201d.\nSimilitudini con la dottrina cristiana.\nLe similitudini con la dottrina cristiana sono numerosissime e possono essere divise, in linea di principio, in due categorie: similitudini filologiche e similitudini relative alle usanze rituali, alla teologia e alle consuetudini organizzative.\nSono quelle che emergono dal confronto tra i manoscritti degli esseni e gli scritti del Nuovo Testamento. Secondo Betz e Riesner: \u201c\u00c8 davvero sorprendente constatare quanto spesso essenismo e cristianesimo primitivo facciano riferimento a un gruppo ben definito di testi veterotestamentari. Poteva esserci, qui, la stessa tradizione esegetica\u201d. Jean Dani\u00e9lou identifica questa comune tradizione esegetica in una raccolta di \"Testimonia\" messianiche (4QTest/4Q175) rinvenuta a Qumran, contenente una selezione di profezie dell'Antico Testamento, che sarebbe stata utilizzata anche dai primi cristiani. Esistono, inoltre, paralleli filologici che risultano estranei alle tradizioni giudaiche veterotestamentarie. Ad esempio i temi relativi ai \u201cfigli della luce\u201d e \u201ci figli delle tenebre\u201d, i \u201cmolti / la maggior parte\u201d, la giustificazione \u201csolo per grazia\u201d, la figura del \u201cmebaqqer\u201d (\"ispettore\", \u1f10\u03c0\u03af\u03c3\u03ba\u03bf\u03c0\u03bf\u03c2) rappresentano punti di contatto presenti nell'essenismo e nel cristianesimo, ma assenti nelle tradizioni esegetiche del giudaismo coevo, rappresentato da gruppi quali i Farisei e i Sadducei, la cui impostazione culturale era improntata a una fedele e rigorosa osservanza e conformit\u00e0 agli scritti dell'Antico Testamento. Secondo Danielou, si tratta di temi \u201cin cui \u00e8 pi\u00f9 chiara la dipendenza del cristianesimo nei confronti di Qumran\u201d.\nPer quanto riguarda le analisi filologiche comparative, Andr\u00e9 Paul afferma: \u201cTra gli scritti di Qumran e il Nuovo Testamento anche le rassomiglianze sono precise. Un dato testo particolare, una data espressione o titolo trovano in entrambi corrispondenze sorprendenti. La materia \u00e8 cos\u00ec ricca che la scelta diventa necessaria\u201d. Joseph Fitzmyer fa notare che: \u201cle formule introduttorie del Nuovo Testamento erano invariabilmente pi\u00f9 vicine alle formule di Qumran che alle formule mishnaiche, talvolta anche una traduzione letterale delle formule di Qumran.\u201d Martinez e Barrera aggiungono: \u201cCerto \u00e8 che i testi del Nuovo Testamento mostrano numerosi paralleli e punti di contatto con quelli di Qumran. Poich\u00e9 gli scritti esseni sono pi\u00f9 antichi di quelli cristiani, \u00e8 logico supporre che i primi possono avere influito sui secondi\u201d.\nAnche in questi casi le similitudini risultano significative a causa della divergenza esistente tra l'essenismo e le coeve usanze e tradizioni giudaiche. Jean Danielou sottolinea che: \u201cFu quando la prima chiesa incominci\u00f2 a svilupparsi, che essa dovette darsi una forma pi\u00f9 istituzionale. E qui ancora emergono i punti di contatto con la comunit\u00e0 di Qumran. [...] Risulta cos\u00ec evidente che la prima comunit\u00e0 cristiana \u00e8 immersa in un ambiente ebreo e vicino a Qumran, dal quale essa riprende numerose forme di espressione\u201d.\nTra le usanze rituali e teologiche, che presentano significative similitudini tra essenismo e cristianesimo, si possono ricordare: i pasti comunitari, le preghiere quotidiane, il battesimo, il calendario solare, la \"Didach\u00e9\", il \"Testamento dei XII patriarchi\", la resurrezione dai morti, le beatitudini. Tra le consuetudini organizzative: il matrimonio e il divorzio, la comunione dei beni, l'organizzazione gerarchica, l'organizzazione giudiziaria, l'ascetismo, la vita associata, l'ospitalit\u00e0.\nNei paragrafi seguenti sono elencati alcuni paralleli tratti dai manoscritti di Qumran e dagli scritti neotestamentari, e altri aspetti riguardanti le usanze rituali e sociali delle rispettive comunit\u00e0:\nScribi e Farisei.\nLa Comunit\u00e0 di Qumran presenta similitudini notevoli con la testimonianza evangelica; infatti nell'attesa della liberazione dall'oppressione romana, si ponevano in conflitto con la classe politica e sacerdotale (i sadducei etichettati come collaborazionisti), gli scribi e i farisei messi alla berlina anche da Ges\u00f9 (\"farisei, sadducei, scribi, pubblicani... guai a voi!\" in Matteo )\nIl rito cenobitico.\nEra previsto che in un gruppo di 10 uomini vi fosse almeno un sacerdote, che quando questi si riuniscono a cena per discutere e chiedere chiarimenti al sacerdote si disponessero a tavola secondo la scala gerarchica e che questi avessero a tavola sia del pane sia del vino; il primo a toccare pane e vino doveva essere il sacerdote (definito in quest'indicazione \"messia d'Israele\") che li benediceva, quindi tutti gli altri commensali, che benedicevano anche loro il pane \"ciascuno secondo la propria dignit\u00e0\".\nI Molti.\nUn esempio che si cita spesso \u00e8 costituito dall'espressione \u201ci molti / la maggior parte\u201d, un termine generico che \u00e8 venuto a designare un intero gruppo di fedeli in diversi passi del Nuovo Testamento. \u00c8 probabile che nelle parole eucaristiche di Ges\u00f9, come sono riportate in Matteo e in Marco, il termine sia usato per indicare il gruppo dei discepoli, mentre nel testo parallelo, Luca abbia sentito la necessit\u00e0 di spiegarne il significato per i suoi lettori.\nUn caso pi\u00f9 chiaro \u00e8 nella Seconda Lettera ai Corinzi di Paolo: \nA Qumran i membri a pieno diritto sono designati con la stessa parola ebraica che sta dietro l'espressione paolina \u201ci molti / la maggior parte\u201d. La Regola della comunit\u00e0 detta norme su chi pu\u00f2 parlare e quando pu\u00f2 intervenire durante le assemblee generali di tutto il gruppo:\nIl termine compare in questo senso: 26 volte nelle colonne VI-VIII, una volta nella colonna IX, e tre volte nel Documento di Damasco. In alcuni di questi casi \u00e8 chiaro che \u201ci molti\u201d avevano funzioni giudiziarie, proprio come in 2 Corinzi:\nGrazie ai testi di Qumran, oggi \u00e8 finalmente chiaro che le espressioni neotestamentarie \u201ci molti\u201d o \u201cla maggioranza\u201d indicano sempre la totalit\u00e0 degli uomini o dei membri della comunit\u00e0.\nIl rito eucaristico.\nIl rito dell'eucaristia, descritto dall'evangelista Luca:\nPresenta dei paralleli con alcuni riti esseni, tuttavia, come riferisce il Vangelo di Giovanni, durante la cena Ges\u00f9 lav\u00f2 i piedi ai suoi discepoli e disse loro di farlo l'un l'altro: \nAlle similitudini eucaristiche con il rito esseno corrisponde una grande differenza: Non vi \u00e8 ordine gerarchico, non vi \u00e8 sottomissione di casta o di livello. Il maestro Ges\u00f9 invece lava i piedi ai discepoli; ma soprattutto, gli esseni dovevano lavarsi -prima- di essere a tavola, non sarebbe stata tollerata perch\u00e9 impura, una vasca d'acqua per i piedi durante il pasto.\nLe similitudini non giustificano inoltre l'idea di una vera e propria derivazione del rito cristiano da quello esseno. Al riguardo scrive Hans Conzelmann:\nPartendo dall'ebraicit\u00e0 di Ges\u00f9 appariva piuttosto difficile giustificare il rito eucaristico, ossia il cibarsi del sangue e della carne del dio, atto apertamente blasfemo per la comunit\u00e0 ebraica del tempo . \nQuesto tema era gi\u00e0 sentito in et\u00e0 apostolica, e la lettera agli ebrei d\u00e0 un'interpretazione rivolta all'ebraismo della morte di Cristo, mettendola in relazione con i sacrifici del tempio di Gerusalemme, durante i quali gli animali venivano uccisi e consumati.\nIl tema del deserto.\nIl tema del deserto, presente nel racconto su Giovanni Battista dell'evangelista Marco:\nPresenta dei paralleli con un passo della regola della comunit\u00e0:\nEntrambe le citazioni provengono da un passo del profeta Isaia, riportato nel libro di Isaia:\nMa ci\u00f2 non desta molta meraviglia in quanto il libro di Isaia era ampiamente utilizzato e copiato a Qumran ed era utilizzato da tutti gli ebrei per i risvolti messianici ed escatologici. Anche in ambito cristiano i risvolti profetici messianici ed escatologici vennero marcati e sottolineati.\nI Figli della Luce.\nIl tema della luce \u00e8 presente in vari passi del vangelo secondo Giovanni:\nQuesto presenta dei paralleli con alcuni documenti esseni:\nL'organizzazione gerarchica.\nL'organizzazione di Qumran comprendeva per prima cosa, il Consiglio dei Dodici. Ma al di sotto, esistevano degli ispettori (\"mebaqqer\") che avevano la responsabilit\u00e0 di gruppi ristretti. I loro compiti consistevano principalmente nel ricevere ed esaminare i nuovi membri, nel presiedere le riunioni, in incarichi di tipo economico relativi alla gestione dei beni dei membri della comunit\u00e0. Il \"mebaqqer\" si prende cura dei molti come un padre, consolando, sostenendo, correggendo; esamina i nuovi aspiranti in ogni cosa, dalle loro azioni alla loro intelligenza, forza, ricchezza e vigila che non entri nessun indegno. Il termine esseno \"mebaqqer\" corrisponde esattamente al termine greco \"episkopos\" (ispettore, sovrintendente) che, nella prima comunit\u00e0 cristiana, designava un'autorit\u00e0 con un grado inferiore al consiglio dei dodici apostoli.\nLe funzioni dell\u2019\"episkopos\" cristiano, coincidevano con quelle del \"mebaqqer\" esseno: essi dirigevano le riunioni, si occupavano dell'ammissione dei nuovi membri interrogandoli e battezzandoli, gestivano i beni comuni, e provvedevano ai bisogni della comunit\u00e0. Inoltre esisteva un altro gruppo nella comunit\u00e0 cristiana: quello dei profeti, di cui ci parla la \"Didach\u00e9\" e il \"Pastore\" di Erma. Secondo Adalbert Hamman che cita le testimonianze di Giustino e Ireneo, i profeti cristiani avevano ricevuto il dono di guarire, di parlare varie lingue e di conoscere il futuro. Flavio Giuseppe menziona numerosi esseni che erano profeti e veggenti, Filone parla di esseni guaritori dei mali del corpo e dell'anima. Essi assolvevano pertanto una funzione all'interno della comunit\u00e0, che presenta significative similitudini con il gruppo dei profeti cristiani.\nDifferenze con la dottrina cristiana.\nLa maggior parte degli studiosi che si occupano dello studio dei rotoli del Mar Morto concorda nel trovare affinit\u00e0 e consistenti similitudini comportamentali col primo cristianesimo, soprattutto di matrice giudaica. Il cristianesimo condivide infatti con il giudaismo il complesso delle scritture dette Antico Testamento, lo stesso concetto monoteistico di Dio e l'affermazione che egli \u00e8 l'unico creatore. Vengono condivise le leggi morali della Torah, l'attesa del Messia, il concetto di resurrezione corporale, la credenza negli angeli e il giudizio finale. Gli esseni in definitiva non sono che una delle tante fazioni religiose che costituiscono il giudaismo di cui condividono le scritture e l'osservanza delle leggi cerimoniali levitiche; Dove si riscontrano difformit\u00e0 \u00e8 invece per quanto riguarda il loro isolazionismo e il complesso sistema di norme che regola il loro tipico modo di vivere e il loro comportamento. Questo \u00e8 concettualmente riassumibile in quattro termini: \"Ascetismo\", \"legalismo\", \"ritualismo\" ed \"esclusivismo\".\nAscetismo.\nLa personalit\u00e0 del Ges\u00f9 tratteggiata dai Vangeli e predicata dagli apostoli \u00e8 tutt'altra; Ges\u00f9 infatti si schiera contro l'ascetismo, non insegna a estraniarsi dal mondo come richiede il codice di vita esseno ma ad andare addirittura verso il mondo a predicare il vangelo di salvezza. L'ascetismo, nell'ambito del cristianesimo, comincer\u00e0 a manifestarsi due secoli dopo con Sant'Antonio, i Padri del deserto e Pacomio. In occidente ancora pi\u00f9 tardi con San Benedetto e San Bernardo.\nHans Conzelmann, critico storico, afferma al riguardo:\nE ancora pi\u00f9 specificamente:\nA chiarire ulteriormente il fatto Hans Kung dell'universit\u00e0 di Tubinga scrive:\n e ancora chiarisce:\nNella sua opera \"Ges\u00f9 visto dai contemporanei\" Frederick Bruce descrive le caratteristiche ascetiche della comunit\u00e0 essena:\nPer quanto riguarda la presenza di pratiche ascetiche nel cristianesimo primitivo, e l'influsso che l'essenismo avrebbe esercitato su tali pratiche, esistono tuttavia numerose opinioni contrarie a quelle sopra enunciate. In particolare:\ne aggiunge: \nQuesti autori dunque, affermano e documentano la presenza e l'ampia diffusione di pratiche ascetiche nel cristianesimo del I secolo, a partire sin dalle origini delle prime comunit\u00e0 cristiane: l'ascetismo era praticato da numerosi cristiani, ed era parte integrante dell'insegnamento che ricevevano all'interno della comunit\u00e0 di appartenenza. Esistono, inoltre, ulteriori testimonianze di numerosi autori che affermano la diretta derivazione dell'ascetismo cristiano dalle pratiche ascetiche degli esseni. In particolare:\nE acclude in nota un elenco di autori favorevoli a questa tesi [1]: \nIn conclusione, la maggior parte degli esperti citati, non solo concorda nel collocare gli inizi dell'ascetismo cristiano in un'epoca corrispondente alla formazione delle prime comunit\u00e0 cristiane, nel I secolo, ma afferma anche che queste pratiche ascetiche furono importate dall'essenismo.\nLegalismo.\nL'organizzazione delle comunit\u00e0 cristiane primitive appare piuttosto semplice a differenza delle ferree regole che vigono nelle comunit\u00e0 essene. I resoconti degli Atti degli apostoli, ma anche i documenti pi\u00f9 antichi non ritenuti apocrifi, come la Didach\u00e8 e la I Lettera di Clemente (tutti documenti del I secolo), non ci presentano una struttura gerarchica alla guida della comunit\u00e0, ma piuttosto una collegialit\u00e0 di \"anziani\", a cui si affiancano i cosiddetti \"predicatori carismatici itineranti\" (al riguardo dei quali la Didach\u00e8 d\u00e0 ampia notizia e reca consigli pratici) vengono consumati i pasti comuni, detti \"agapi\" nel corso dei quali viene \"spezzato il pane e distribuito il vino\" senza un cerimoniale n\u00e9 un approccio \"sacramentale\" (a regolare il fatto interverr\u00e0 infatti Paolo nella sua Lettera ai Corinzi) e viene ampiamente praticata l'ospitalit\u00e0.\nAl riguardo afferma Hans Conzelmann: \nMentre l'essenismo prescriveva l'osservanza minuziosa di doveri e precetti, Ges\u00f9 affermava esattamente il contrario scontrandosi proprio con i fautori del legalismo, i Farisei, da lui accusati di essere coloro che impongono pesi insostenibili sulle spalle della gente. L'essenismo \u00e8 caratterizzato inoltre da una estrema severit\u00e0 nei confronti di chi viola le prescrizioni della legge mosaica. \nQuesto viene affermato anche da Hans Kung in maniera specifica:\nGli esseni pur nella loro minuziosa osservanza della Legge mosaica, avevano un netto rifiuto del Tempio di Gerusalemme, dei suoi sacrifici e dei suoi Sommi sacerdoti, ritenuti usurpatori, posizione questa risalente al tempo degli Asmonei.\nRitualismo.\nGes\u00f9 \u00e8 uno che viola il sabato e le prescrizioni rituali: \u00e8 spesso accusato di essere uno che mangia e beve con i peccatori e le prostitute, cosa inconcepibile per un esseno il quale, prima di mettersi a tavola, doveva purificarsi con delle abluzioni rituali e vestirsi di bianco.\nRiferiscono i vangeli \nNon era questa la veduta essena; Essi non avrebbero mai profanato il sabato n\u00e9 per procurarsi del cibo n\u00e9 tantomeno per operare una guarigione:\nLa prescrizione cos\u00ec drastica in seguito venne attenuata; Il frammento 4Q251 dice: \nMa era ancora quanto condannava Ges\u00f9 il quale riteneva errato lasciar morire la povera bestia per osservare il rito prescritto nella legge.\nEsclusivismo.\nMai un esseno avrebbe avuto contatti con donne straniere, Ges\u00f9 si incontra e parla con la donna samaritana, che se ne meraviglia (Giov. 4.5), accetta di essere unto d'olio profumato dalla peccatrice scandalizzando il Fariseo (Matteo 15.22) che lo ha invitato alla sua tavola.\nIl testo del rotolo 1Qsa 2.3-8 vieta l'ammissione alla tavola della mensa di storpi e zoppi; Ges\u00f9 afferma di esser venuto per loro e addirittura racconta la nota parabola del gran convito (Luca 14.15)\nNel testo del rotolo 4Q266 \u00e8 raccomandato: \"..stupidi, folli, matti, ciechi, storpi e zoppi non siano accettati nella comunit\u00e0\". Ges\u00f9 invece va in cerca di loro (Luca 5.27-37), ed entra in casa di Simone il Lebbroso (Marco 14.3) cosa imperdonabile se fosse stato un esseno.\nQumran raduna eletti e giusti, Ges\u00f9 cerca peccatori.\nIl gruppo di Ges\u00f9 \u00e8 una comunit\u00e0 aperta e vi fanno parte tutti quelli che lo vogliono, il gruppo esseno \u00e8 una comunit\u00e0 chiusa e segreta; degli apostoli conosciamo i nomi, degli esseni era vietato il divulgarli.\nGli esseni stabilivano gerarchie, (\"Rotolo 1Qs 6\"),; Ges\u00f9 insegna.. \"chi vuol esser grande fra voi sia il servitore.\". \nLa Regola Comunitaria di Qumran insegna ad amare i figli della luce e a odiare i figli delle tenebre, addirittura a maledirli, Ges\u00f9 si contrappone a questo comando che, si noti, non si trova nell'Antico Testamento (ma era insegnato proprio dagli esseni) il suo monito: \"Voi avete udito ama il tuo prossimo e odia il tuo nemico ma io vi dico amate quelli che vi odiano\".\nUso della lotta armata.\nInfine il movimento esseno era un movimento politico-religioso che non respingeva la possibilit\u00e0 della lotta armata contro l'oppressore e contro i traditori. Secondo David Flusser, \nUna conferma della tesi secondo cui gli esseni non fossero alieni dalla lotta armata viene dal lavoro di Gerd Thiessen che afferma:\nAnche Giuseppe Flavio d'altronde riferiva che gli Esseni si difendevano con le armi dagli assalti dei briganti (De Bello Judaico: 2,8,4 par 125- da citaz. nell'opera di Thiessen a p.\u00a053).\nL'analisi dello studioso David Flusser, (in \"Jesus\" op. cit.) \u00e8 ancora pi\u00f9 decisa nel considerare che proprio l'aspettativa messianica degli esseni, che escludeva chiunque non fosse dei loro, aveva convinto Giovanni Battista (che sembrerebbe aver avuto contatti con loro) ad allontanarsene; afferma infatti:\n\"Giovanni \u00e8 cos\u00ec vicino agli Esseni da non potersi escludere che abbia fatto parte della loro comunit\u00e0, ma dovette lasciarla perch\u00e9 contrario alla loro tendenza settaria e perch\u00e9 voleva rendere possibile la conversione in vista del perdono dei peccati a tutti gli Israeliti.\" (Pag.47)\nLa Regola della Setta infatti affermava cos\u00ec:\nFlusser conclude: solo \"Gli ambienti che vivevano ai margini dell'essenismo sono arrivati a superare la Teologia dell'odio.\"\nMa il movimento di Ges\u00f9, attuando gli insegnamenti del Maestro, almeno per i primi secoli, fu pacifista e disposto a sopportare la persecuzione. Era memore delle parole del Maestro ripetute di bocca in bocca e, in seguito, messe per iscritto:\nSi narra che molti soldati romani convertitisi al cristianesimo si rifiutassero di combattere e venissero messi a morte per questo.\nGes\u00f9 e gli esseni.\nR. E. Murphy in \u201cThe Dead Sea Scrolls and New Testament Comparisons\u201d elenc\u00f2 175 paralleli fra letteratura qumranica e Nuovo Testamento. Un anno dopo Krister Stendahl pubblic\u00f2 \u201cThe Scrolls and the New Testament\u201d (Harper &amp; Brothers, New York). Nel 1966 Herbert Braun pubblic\u00f2 due volumi, \u201cQumran und das Neue Testament\u201d (Mohr, Tubingen), includendo tutte le proposte che erano state messe insieme, fino ad allora, su tali paralleli nei manoscritti qumraniani. Due altri volumi, \u201cPaul and the Dead Sea Scrolls\u201d, pubblicato da Murphy O'Connor e J. H. Charlesworth, e \u201cJohn and the Dead Sea Scrolls\u201d di J. H. Charlesworth, discutono parecchi temi paolini e giovannei illuminati dalla scoperta dei manoscritti.\nO. Betz, R. Riesner, Ges\u00f9, Qumran e il Vaticano, LEV, 1995 \nR. Riesner, Esseni e prima comunit\u00e0 cristiana a Gerusalemme, Nuove scoperte e fonti, LEV, 2001\nPer poter evidenziare l'importanza che l'essenismo ha rappresentato nei confronti della formazione del cristianesimo primigenio, Florentino Garcia Martinez e Julio Trebolle Barrera, utilizzando un linguaggio metaforico, affermano: \nStephen Hodge afferma che:\nJ. H. Charlesworth aggiunge: \nL'esperto Jean Danielou, descrive numerosissimi punti di contatto tra esseni e cristiani, tra i quali:\nL'importanza del manoscritto 4QTest/4Q175, \u00e8 stata evidenziata, oltre che da Allegro e Danielou, anche da Florentino Garcia Martinez e Julio Trebolle Barrera: \"...Questa attesa \u00e8 esplicitata anche in un testo importante come 4QTest, che combina insieme quattro citazioni bibliche...\". (Gli uomini di Qumran, Paideia, Brescia, 1996)\nLo studioso francese Andr\u00e9 Dupont-Sommer nei suoi studi sui testi qumranici pubblicati per primi \u00e8 portato a tracciare una notevole serie di paralleli tra il maestro di giustizia (una figura carismatica presente nei manoscritti) e Ges\u00f9, come risulta da queste sue affermazioni:\nGes\u00f9 era un esseno?\nLa tesi dell'essenicit\u00e0 di Ges\u00f9 nacque nel periodo dell'Illuminismo con Voltaire. Venne poi ripresa e sostenuta anche da altri. Ernest Renan autore di una \"Vita di Ges\u00f9\" nel 1893 asseriva che \"il cristianesimo \u00e8 una sorta di essenismo vincente\". Essi basavano le loro tesi essenzialmente sulle scarne informazioni disponibili fino allora.\nSuccessivamente alla scoperta dei rotoli di Qumran, la tesi \u00e8 stata ripresa da molti storici; al riguardo le conclusioni restano divergenti.\nDi fronte a un settore della storiografia che valuta le analogie e il comune utilizzo di testi sacri dell'Antico Testamento per asserire una derivazione cristiana dall'essenismo, vi sono altri studiosi (prevalentemente di area cristiana, ma anche ebraica) che sottolineano le profonde differenze teologiche e comportamentali emerse, nonch\u00e9 la predominanza di tematiche teologiche gnostico-filosofiche considerate poi eretiche dai vari concili ecumenici dei primi secoli. A questo proposito Joseph Ratzinger in merito ai rapporti tra Ges\u00f9, Giovanni Battista e gli Esseni nel primo capitolo del libro \"Ges\u00f9 di Nazaret\", scrive quanto segue. \"Ci colpisce la devota seriet\u00e0 di questi scritti: sembra che Giovanni Battista, ma forse anche Ges\u00f9 e la sua famiglia, fossero vicini a questa comunit\u00e0.\nIn ogni caso i manoscritti di Qumran presentano molteplici punti di contatto con l'annuncio cristiano. Non \u00e8 da escludere che Giovanni Battista abbia vissuto per qualche tempo in questa comunit\u00e0 e abbia in parte ricevuto da essa la sua formazione religiosa\". Come anche resta curioso che nei Vangeli sinottici, per esempio, vengano citati tutti i gruppi religiosi presenti all'epoca di Tiberio in Palestina come i Sadducei, i Farisei, gli Zeloti e altri minori, tranne gli Esseni.\nFlusser sostiene che: \nAnalogamente afferma Schick: \nHans K\u00fcng \u00e8 ancora pi\u00f9 radicale nella sua conclusione:\nEsseni moderni.\nVari gruppi religiosi moderni dichiarano di discendere dagli antichi esseni e dichiarano di essere essi stessi esseni. Alcuni di questi dichiarano che il canone della Bibbia e anche alcune traduzioni dei libri canonici sono stati manomessi appositamente per cancellare le loro credenze, come la trasmigrazione delle anime, l'aspetto femmineo della divinit\u00e0, il vegetarianismo e la schiavit\u00f9.\nQuesti gruppi usano la \"Nasarean Bible of the Essene Way\", i manoscritti del Mar Morto, i manoscritti di Nag Hammadi e altri vangeli apocrifi rinvenuti recentemente come testi sacri."}
{"id": "2334672", "revid": "767487", "url": "https://it.wikipedia.org/wiki?curid=2334672", "title": "Campionato europeo di pallavolo maschile 1997", "text": "Il XX campionato europeo di pallavolo maschile si svolse a Eindhoven e 's-Hertogenbosch, nei Paesi Bassi, dal 6 al 14 settembre 1997. Al torneo parteciparono 12 squadre nazionali europee e la vittoria finale and\u00f2 per la prima volta ai Paesi Bassi.\nQualificazioni.\nAl campionato europeo partecipano la nazionale del paese ospitante, le prime 3 squadre classificate nel campionato del 1995 (in questo caso partecipa la quarta classificata visto che i Paesi Bassi, giunti al secondo posto, sono qualificati di diritto in quanto ospitano la competizione) e 8 squadre provenienti dai gironi di qualificazione.\nPodio.\nCampione.\nPaesi Bassi(Primo titolo)\nSecondo posto.\nJugoslavia\nTerzo posto.\nItalia"}
{"id": "2334678", "revid": "2130303", "url": "https://it.wikipedia.org/wiki?curid=2334678", "title": "Chiesa di Santa Maria Assunta (Orselina)", "text": "La chiesa di Santa Maria Assunta \u00e8 un edificio religioso che si trova ad Orselina, in Canton Ticino. Fa parte del Santuario della Madonna del Sasso.\nStoria.\nEretta nel 1487, venne ampliata nel XVI secolo e nuovamente nel XVII secolo. A met\u00e0 del XIX secolo il pavimento della chiesa ed il piazzale antistante vennero abbassati di 70 centimetri.\nDescrizione.\nLa chiesa ha una pianta a tre navate, sovrastate da una volta a crociera."}
{"id": "2334680", "revid": "339392", "url": "https://it.wikipedia.org/wiki?curid=2334680", "title": "Le barricate del '22", "text": ""}
{"id": "2334682", "revid": "339392", "url": "https://it.wikipedia.org/wiki?curid=2334682", "title": "Barricate del 1922", "text": ""}
{"id": "2334684", "revid": "339392", "url": "https://it.wikipedia.org/wiki?curid=2334684", "title": "Barricate del '22", "text": ""}
{"id": "2334692", "revid": "110157", "url": "https://it.wikipedia.org/wiki?curid=2334692", "title": "Chiesa di San Lazzaro (Roma)", "text": "La chiesa di San Lazzaro, anche conosciuta come San Lazzaro dei lebbrosi o San Lazzaro in Borgo, \u00e8 un luogo di culto cattolico di Roma situato nel quartiere Della Vittoria, in via Borgo San Lazzaro; \u00e8 sede dell'omonima rettoria appartenente alla parrocchia di San Giuseppe al Trionfale.\nStoria.\nLa chiesa sorge in una strada laterale della via Trionfale, che rappresentava la parte finale della via Francigena, seguita dai pellegrini di tutta Europa per giungere a Roma e pregare sulle tombe degli apostoli. Conosciuta oggi col nome di \"San Lazzaro in Borgo\" o \"San Lazzaro dei lebbrosi\", risale alla fine del XII secolo, quando un pellegrino francese, per ringraziare Dio della guarigione dalla lebbra, raccolse offerte e fond\u00f2 una chiesa, dedicata a \"santa Maria Maddalena\" (su un preesistente oratorio o edicola sacra risalente al X secolo); accanto alla chiesa esisteva una locanda, ove i pellegrini si ristoravano per l'ultima volta prima di giungere in citt\u00e0.\nUna \"\u201cecclesiam sancte Marie Magdalene ad pedem Montis Mali\u201d\" (oggi Monte Mario) \u00e8 attestata in un documento dell'11 maggio 1278, mentre atti notarili del 1480 attestano la fondazione di un lazzaretto adiacente alla chiesa: \u00e8 in questa occasione che la chiesa mut\u00f2 il suo nome in quello attuale. Gravemente danneggiata dai Lanzichenecchi nel 1527, fu restaurata nel 1536 ed eretta a parrocchia. Lo rimase fino al 1828; in seguito la chiesa cadde in rovina; e ci\u00f2 che rimaneva del lazzaretto (un portale, alcune colonne e qualche muro) croll\u00f2 definitivamente nel 1937. Solo nella seconda met\u00e0 del XX secolo sono iniziate opere di recupero dell'edificio sacro, che sono culminate con i restauri effettuati dal 1997 al 2004, che hanno portato al rifacimento del tetto e della pavimentazione interna. La chiesa fu riaperta al pubblico ed al culto nel 1981.\nLa chiesa \u00e8 ricordata nelle antiche cronache per diversi motivi:\nDelle strutture medievali rimangono la chiesa e l'antica locanda, mentre sul luogo dell'antico lazzaretto di Roma \u00e8 stato edificato, negli anni settanta del XX secolo, un posteggio.\nDescrizione.\nEsternamente, la chiesa si presenta in forme molto semplici, in stile romanico. Nella facciata a capanna sono inseriti un portale con cornice marmorea sormontato dallo stemma del Capitolo di san Pietro, un rosone e due finestre monofore. Sul tetto vi \u00e8 un semplice campanile a vela.\nAll'interno la chiesa si presenta a pianta basilicale con tre piccole navate, separate tra loro da sei colonne (tre per parte), provenienti da edifici di epoca romana. Le pareti sono a pietre e mattoni a vista ed il tetto \u00e8 a capriate.\nPresso l'altare maggiore si conservano tracce di affresco raffigurante Dio Padre, con la scritta \"\u201cSalvator mundi salva nos\u201d\". Nel pavimento si conservano quattro sepolture. A fianco dell'altare maggiore una lapide ricorda il restauro o rifacimento della chiesa dopo il sacco dei Lanzichenecchi, ad opera del sacerdote francese Domenico Gallison nel 1536.\nUn altare laterale conserva un quadro raffigurante \"Santa Maria Maddalena\", donato alla chiesa dalla confraternita dei vignaioli nel XVI secolo."}
{"id": "2334694", "revid": "1793900", "url": "https://it.wikipedia.org/wiki?curid=2334694", "title": "Corrente del Mozambico", "text": "L'espressione corrente del Mozambico denota una corrente oceanica dell'oceano Indiano, costituita da un piano superficiale di acqua calda che fluisce verso sud nel canale di Mozambico, fra la costa orientale dell'Africa (all'altezza del Mozambico) e il Madagascar. A sua volta, questa corrente determina pi\u00f9 a sud la corrente di Agulhas, che lambisce la costa meridionale del Sudafrica da est a ovest.\nTradizionalmente, si considera che tale corrente sia a sua volta un effetto dell'azione della corrente Equatoriale Sud dell'Oceano Indiano. Ricerche recenti hanno posto in dubbio la correttezza di questa definizione da un punto di vista oceanografico, indicando che il movimento di acqua calda fra Mozambico e Madagascar potrebbe essere dovuta a una serie di fenomeni locali anticiclonici piuttosto che a un unico forte flusso d'acqua oceanico."}
{"id": "2334695", "revid": "110157", "url": "https://it.wikipedia.org/wiki?curid=2334695", "title": "Chiesa della Madonna del Rosario (Roma)", "text": "La chiesa della Madonna del Rosario \u00e8 una chiesa di Roma, nel quartiere Della Vittoria, in via Trionfale, sul monte Mario.\nStoria.\nFu fatta costruire nel 1628 dall'umanista romano Giovanni Vittorio de Rossi nella vigna di sua propriet\u00e0 in cima a Monte Mario. Nel 1651 venne ampliata dai frati del monastero di Sant'Onofrio, a cui la chiesa era passata in propriet\u00e0, e i lavori furono affidati all'architetto Camillo Arcucci. Abbandonata per un certo periodo, all'inizio del XVIII secolo fu nuovamente restaurata e ampliata, nel 1726, dall'architetto Filippo Raguzzini, che rinnov\u00f2 la facciata e gli interni. Dopo le rovine e l'abbandono prodotto dalle armate napoleoniche, la chiesa fu fatta restaurare da Gregorio XVI, che vi aggiunse la doppia rampa di scale. Parrocchia dal 1828 al 1904, dal 1931 l'annesso convento ospita una comunit\u00e0 di domenicane di clausura. Vi si conserva l'autoritratto della suora domenicana Anna Vittoria Dolara (1764-1827).\nDescrizione.\nCome detto, una duplice rampa di scale conduce alla facciata, ad un solo ordine e tripartita da lesene ioniche; in essa \u00e8 murata una lapide che ricorda la presenza nel convento tra il 1862 ed il 1866 del compositore Franz Liszt. La chiesa \u00e8 sormontata da una cupola ed affiancata da un piccolo campanile\nL'interno \u00e8 a pianta ellittica, con altare maggiore e due cappelle per lato. All'altare maggiore, racchiusa in una nicchia con cornice di stucco, vi \u00e8 la \"statua della Madonna del Rosario\". Tra le opere di maggior pregio conservate nella chiesa vi sono:\nNel monastero si conserva la mano sinistra di santa Caterina da Siena."}
{"id": "2334696", "revid": "1573940", "url": "https://it.wikipedia.org/wiki?curid=2334696", "title": "Z\u00e9ramdine", "text": "Z\u00e9ramdine () \u00e8 una citt\u00e0 della Tunisia.\nFa parte del governatorato di Monastir ed \u00e8 capoluogo della delegazione omonima, che conta 25 947 abitanti. La citt\u00e0 conta 15 969 abitanti.\nLa municipalit\u00e0, oltre la citt\u00e0 stessa, comprende i villaggi di Mezaougha, Menzel Hayet e Melichet. Durante l'epoca romana il nome della citt\u00e0 era \"Avidus Vicus\". \nPosta al centro del grande oliveto del Sahel, ospita anche industrie nel ramo tessile e dei laterizi."}
{"id": "2334701", "revid": "114529678", "url": "https://it.wikipedia.org/wiki?curid=2334701", "title": "Alpe di Catenaia", "text": "L'Alpe di Catenaia \u00e8 un gruppo montuoso che separa il Casentino (bacino idrografico dell'Arno) dalla Valtiberina (bacino idrografico del Tevere). Appartiene al Subappennino toscano.\nCaratteristiche.\nIl principale rilievo \u00e8 il monte \"Il Castello\" (1414 m s.l.m.). La montagna \u00e8 ricca di acque, infatti sono molteplici le sorgenti, tra le pi\u00f9 importanti: \"Le Tre Fonti\", la \"Fonte del Baregno\", le \"Sorgenti delle Sette Vene\", la \"Fonte della Galletta\".\nFlora.\nUbicata nella zona fitoclimatica tra castanetum e fagetum, dove si ritrovano le principali essenze che caratterizzano tali zone, castagno, cerro e faggio . Numerosi i rimboschimenti con conifere, principalmente abete rosso e bianco . Gran parte del territorio ricade all'interno del Demanio regionale della Toscana ed \u00e8 gestito dalla Comunit\u00e0 Montana del Casentino e della Comunit\u00e0 Montana Valtiberina Toscana.\nNote storiche.\nNel corso della seconda guerra mondiale tutta la zona \u00e8 stata interessata dal passaggio della Linea Gotica, punto strategico che permetteva di controllare sia la zona di Sansepolcro che quella di Arezzo . I segni di tale conflitto sono tutt'oggi ancora visibili sul terreno, sono infatti innumerevoli le trincee scavate sul terreno e non di rado sono stati rinvenuti ordigni bellici inesplosi, appartenenti sia all'esercito Tedesco che a quello Alleato."}
{"id": "2334703", "revid": "122246", "url": "https://it.wikipedia.org/wiki?curid=2334703", "title": "Oratorio di Sant'Andrea Apostolo (Roma)", "text": "L'oratorio di Sant'Andrea apostolo \u00e8 un luogo di culto cattolico di Roma, situato nella zona Tomba di Nerone, in via Cassia.\nFu costruito, all'interno della villa di famiglia, dal cardinale Antonio Pignatelli nel 1690, un anno prima che questi salisse al trono pontificio e assumesse il nome di Innocenzo XII. La villa fu acquistata nel 1933 da una congregazione religiosa femminile, le Suore Orsoline di Gandino, che vi insediarono una scuola e trasformarono la chiesa in cappella privata dell'istituzione scolastica. Essa \u00e8 una chiesa annessa della parrocchia omonima sulla via Cassia.\nUna piccola scalinata precede la facciata, sormontata da un timpano ove \u00e8 scolpito lo stemma della famiglia Pignatelli. L'interno \u00e8 ad un'unica navata e conserva un quadro della \"Madonna nera\", donato dalla Santa Sede alle suore dell'annessa scuola."}
{"id": "2334710", "revid": "975726", "url": "https://it.wikipedia.org/wiki?curid=2334710", "title": "Volano (batteria)", "text": "La batteria a volano o FES in inglese, cio\u00e8 \"Flywheel Energy Storage\", \u00e8 un dispositivo elettromeccanico atto all'immagazzinamento di energia sotto forma di energia cinetica rotazionale.\nL'idea di base \u00e8 accumulare energia ponendo in rapida rotazione un volano, realizzando perci\u00f2 una \"batteria inerziale\". Quest'idea \u00e8 molto interessante poich\u00e9 si possono accumulare grandi quantit\u00e0 di energia in un oggetto \"piccolo\" (buona \"capacit\u00e0 energetica specifica\") rispetto ad altri tipi di accumulatore, come ad esempio le celle elettrochimiche.\nAnche se la tecnologia \u00e8 in linea di massima a livello protot\u00ecpico e sperimentale, esistono molte applicazioni altamente specialistiche (industria aerospaziale, automobilismo, etc.) o dimostrative (prot\u00f2tipi automobilistici, concept car, etc.); la \"batteria a volano\" permette quando non \u00e8 connessa ad alcun dispositivo di mantenere livelli di energia nel tempo che sono misurabili sulla scala di decine di anni prima che il volano rallenti ad un movimento non operativo, che cio\u00e8 si \"scarichi\"; se si raggiungono output elevati, cicli di ricarica ultrarapidi e bassissima manutenzione si evince che la \"batteria a volano\" pu\u00f2 avere prestazioni molto pi\u00f9 elevate della equivalente tecnologia elettrochimica e maggiormente indipendente dalla rete di distribuzione.\nDescrizione.\nUna tipica \"batteria a volano\" consiste in un rotore a sospensione magnetica, connesso ad un motore elettrico e/o un generatore elettrico, posto all'interno di una camera a vuoto, grazie alla quale si ha una riduzione dell'attrito. L'energia viene caricata e scaricata tramite un impianto elettrico che aumenta la velocit\u00e0 di rotazione fornendo energia elettrica e inversamente estrae energia elettrica rallentandone la rotazione con output elevatissimi.\nLa sospensione magnetica si rende indispensabile in quanto le normali trasmissioni del volano elettromeccanico provocano attriti direttamente proporzionali alla velocit\u00e0 rotazionale causando notevoli perdite di prestazioni. Il rotore a livelli di carica elevata pu\u00f2 cos\u00ec operare ad un regime di circa 20.000-50.000 rpm, ovvero circa 333-833 Hz.\nLe alte temperature operative hanno suggerito agli sviluppatori di utilizzare impianti di raffreddamento e superconduttori diamagnetici.\nPerdite parassite come attriti ed isteresi delle trasmissioni, e/o i costi di un impianto di raffreddamento possono limitare l'economicit\u00e0 sebbene gli sviluppi recenti della tecnologia dei superconduttori abbiano permesso teoricamente di superare queste difficolt\u00e0.\n\u00c8 stato dimostrato che attualmente allo stato dell'arte, in una \"batteria a volano\" la densit\u00e0 di carica \u00e8 dell'ordine dei 500 kJ/kg, l'efficienza (il rapporto tra energia immessa ed energia estratta) supera ampiamente il 90%, la potenza ricavata pu\u00f2 essere di circa 133\u00a0kW, una carica pu\u00f2 durare senza manutenzione alcuni decenni, il suo tipico ciclo vitale \u00e8 compreso tra 10 5 e 107 ricariche complete, e la sua ricarica ai massimi livelli energetici pu\u00f2 richiedere anche soli 15 minuti.\nProblemi.\nL'aumento della massa e del diametro non \u00e8 praticabile oltre un certo punto nei mezzi mobili, dove si pu\u00f2 ricorrere solamente all'aumento della velocit\u00e0. Un effetto collaterale del volano nei mezzi di trasporto \u00e8 dato inoltre dall'effetto giroscopico, che produce una forza ortogonale se si cerca di variare l'orientamento dell'asse di rotazione.\nUna possibile soluzione consiste nel disporre il volano orizzontalmente, con l'asse parallelo all'asse di rotazione del mezzo oppure, come effettivamente attuato su alcuni prototipi, l'impiego di pi\u00f9 volani contrapposti che bilanciano il loro effetto ruotando inversamente.\nSicurezza.\nUn aspetto non trascurabile \u00e8 quello della sicurezza. In caso di incidente con rottura dell'involucro di protezione, il volano continuerebbe a ruotare fino a scaricare l'energia accumulata, oppure potrebbe liberarla molto pi\u00f9 bruscamente esplodendo.\nPer avere un'idea dell'energia che si dovrebbe accumulare in un volano di automobile, si pensi che questa dovrebbe essere perlomeno nell'ordine di grandezza dell'energia contenuta in un normale serbatoio di benzina (circa un terzo, dato che la benzina nel motore a scoppio ha una conversione in energia cinetica inferiore al volano). Si \u00e8 stimato che anche dopo avere spento l'automobile, il volano continuerebbe a ruotare liberamente per anni prima di fermarsi a causa delle perdite.\nSono stati studiati per l'uso su vasta scala dei contenitori in kevlar. In caso di incidente il volano entra in contatto con il contenitore interno portandolo in rotazione. Un fluido interposto tra i due contenitori provvederebbe a disperdere progressivamente l'energia sotto forma di calore. Il contenitore sarebbe inoltre in grado di resistere all'improvvisa esplosione della ruota per cedimento strutturale.\nApplicazioni.\nMezzi di trasporto.\nNonostante siano stati costruiti prototipi di automobili con batteria a volano, la tecnologia \u00e8 ancora largamente immatura ed i costi di questi sistemi sono ancora molto elevati data la loro natura sperimentale.\nIl volano meccanico \u00e8 agevolmente impiegato nei tram, dove le limitazioni di peso e volume sono meno stringenti rispetto all'automobile.\nLa sua funzione pu\u00f2 essere quella di accumulare l'energia cinetica recuperata durante le frenate e l'energia prodotta da celle a combustibile, per impiegarla durante l'accelerazione.\nIn passato sono anche stati studiati tram a volano privi di motore, dove il volano era frequentemente ricaricato presso apposite stazioni.\nSport automobilistici.\nQuesto genere di sistemi \u00e8 stato introdotto nel regolamento tecnico della Formula 1 dove ne \u00e8 stato consentito l'utilizzo a partire dalla prima gara della stagione 2009. L'obiettivo \u00e8 il miglioramento delle prestazioni energetiche delle monoposto da gara, ottenendo un duplice beneficio, prestazionale ed ambientale: il regolamento consente il recupero di un massimo di 400 kJ erogabili con una potenza massima di 60\u00a0kW (pari a circa 80 cavalli) per la durata di 6,67 secondi. In pratica durante una decelerazione un dispositivo Kers recupera l'energia cinetica sottratta alla rotazione dell'albero motore e la trasferisce alla \"batteria a volano\" accelerando il suo rotore che pu\u00f2 successivamente cedere l'energia quando \u00e8 necessario.\n\u00c8 stato utilizzato anche da Audi nel Wec per alcuni anni, mentre Toyota e Porsche usano batterie.\nParchi tematici.\nNel parco giochi tematico \"Universal's Islands of Adventure\", sito ad Orlando, (in Florida, Stati Uniti) alcune attrazioni utilizzano batterie a volano poich\u00e9 i loro motori, che forniscono accelerazioni al di sopra delle normali esigenze, richiedono un'elevata quantit\u00e0 di potenza di picco.\nNe \u00e8 esempio l\"'Incredible Hulk Roller Coaster\", un ottovolante, che prima dell'adozione di questi dispositivi provocava un sovraccarico della rete elettrica locale ogni volta che i suoi motori richiedevano la massima potenza, la quale viene ora fornita senza problemi dai volani."}
{"id": "2334713", "revid": "1573940", "url": "https://it.wikipedia.org/wiki?curid=2334713", "title": "Chiesa di Ges\u00f9 Divin Salvatore", "text": "La chiesa di Ges\u00f9 Divin Salvatore \u00e8 una chiesa di Roma, nella zona Tor de' Cenci, in via Romolo Gigliozzi.\nEssa \u00e8 stata costruita nella prima met\u00e0 degli anni novanta del XX secolo e fu solennemente consacrata dal cardinale Camillo Ruini l'11 giugno 1995. Nel novembre dello stesso anno ha accolto la visita di papa Giovanni Paolo II.\nLa chiesa \u00e8 sede parrocchiale, istituita nel 1777 col nome di \"\u201cparrocchia dei santi Martino e Antonio abate a Castel di Decima\u201d\" dal cardinale Ludovico Maria Torriggiani, segretario di Stato di papa Clemente XIII. Essa aveva sede nella cappella privata del castello di Decima (vedi chiesa di Sant'Andrea apostolo in Castel di Decima), i cui proprietari esercitavano il diritto di patronato, e apparteneva all'antica diocesi di Ostia (fino al 1924). Con la costruzione dell'attuale sede, la parrocchia ha cambiato nome in quello attuale, ed \u00e8 affidata dal 1982 ai padri Salvatoriani.\nDall'agosto 2010 i sacerdoti diocesani hanno preso il posto dei padri salvatoriani.\nPeculiarit\u00e0 della chiesa, dal punto di vista architettonico, \u00e8 la sua forma a tenda, con la cuspide che si erge in altezza perpendicolarmente all'altare maggiore."}
{"id": "2334716", "revid": "767487", "url": "https://it.wikipedia.org/wiki?curid=2334716", "title": "La nipote", "text": "La nipote \u00e8 un film del 1974, diretto dal regista Nello Rossati.\nTrama.\n1958. Luigi insieme alla moglie Zoraide e all'amico Piero, vanno in villeggiatura nella loro villa in provincia di Rovigo. Al loro arrivo, la domestica Doris, avvisa i padroni di casa dell'arrivo della nipote Adele (rimasta orfana anche di madre da poco). Sulle prime la famiglia la accetta ben volentieri, poi Zoraide le intima di trovarsi un lavoro. Dopo qualche giorno, arriva alla villa Antonio, il figlio di Luigi. Un giorno Zoraide sorprende Antonio mentre la sta spiando e chiede al marito di parlare al figlio \"da uomo a uomo\". Luigi per spronare il figlio a divertirsi, gli fa organizzare una festa nella villa. Durante la festa tutti si appartano compresa Doris. Adele, con grande abilit\u00e0, fa in modo che Luigi scopra Doris che viene immediatamente licenziata. Adele coglie l'occasione per offrirsi come cameriera. Un po' alla volta Adele seduce il cugino e lo zio, causandogli un primo attacco di cuore. Continuando nella sua opera di seduzione lo zio subisce un secondo attacco di cuore che gli sar\u00e0 fatale. Dopo la dipartita dello zio, Adele sposa Antonio diventando cos\u00ec la padrona di casa.\nLuoghi delle riprese.\nIl film venne girato a Castelmassa (Rovigo) e nella Villa Selmi di Polesella."}
{"id": "2334718", "revid": "1573940", "url": "https://it.wikipedia.org/wiki?curid=2334718", "title": "Chiesa di Sant'Andrea apostolo in Castel di Decima", "text": "La chiesa di Sant'Andrea apostolo in Castel di Decima \u00e8 una chiesa di Roma, nella zona Castel di Decima, in via Clarice Tartufari.\nStoria.\nLa storia di questo edificio sacro \u00e8 strettamente collegata con la storia della tenuta (o castello) di Decima, il cui toponimo deriva dalla distanza in miglia dalla citt\u00e0 di Roma. Infatti la chiesa \u00e8 annessa al \"castellum\", le cui prime notizie certe risalgono a una bolla di papa Gregorio VII del 1081. Il luogo fortificato si trasforma, nel corso dei secoli, in casale di campagna, che nel XVII secolo viene acquistato dalla famiglia Torregiani: nel 1777 il cardinale Ludovico Maria Torriggiani, segretario di Stato di Clemente XIII, fa trasformare l'antica cappella privata della tenuta e la erige a sede parrocchiale col nome di \"parrocchia dei Santi Martino e Antonio abate\" (vedi chiesa di Ges\u00f9 Divin Salvatore). L'intero complesso pass\u00f2 poi di mano diverse volte, e la stessa chiesa cambi\u00f2 nome, prima in \"chiesa di Sant'Elvira\" e poi, dal 1988, in quello attuale.\nOggi l'intero complesso di Castel di Decima \u00e8 trasformato in un centro congressi e sede di una societ\u00e0 di catering. L'edificio sacro \u00e8 una chiesa annessa della parrocchia di Ges\u00f9 Divin Salvatore; vi si officia tutte le domeniche mattina, anche se \u00e8 utilizzata soprattutto per la celebrazione di matrimoni religiosi.\nDescrizione.\nDal punto di vista artistico, la chiesa \u00e8 preceduta da un portico, e internamente si presenta a unica navata, con pareti affrescate; nel soffitto \u00e8 presente lo stemma cardinalizio dei Torregiani, antichi proprietari e restauratori dell'edificio."}
{"id": "2334725", "revid": "107364994", "url": "https://it.wikipedia.org/wiki?curid=2334725", "title": "Gettone d'oro", "text": "Il gettone d'oro \u00e8 un premio solitamente elargito nei quiz televisivi italiani e consiste in pezzi d'oro a forma di gettone, di peso variabile, che su una delle facce riportano il logo dell'azienda commissionante, ad esempio RAI o Mediaset. Questo tipo di premio risale al 1955.\nDescrizione.\nLa legge italiana impedisce il gioco d'azzardo (e quindi la vincita di denaro contante) al di fuori di contesti regolamentati, ragion per cui le trasmissioni televisive che mettono in palio premi in denaro pagano a distanza di massimo sei mesi con un quantitativo di gettoni d'oro che corrisponde pi\u00f9 o meno alla vincita effettuata al netto dell'aliquota IVA (ovvero il 22%).\nAlla data del pagamento, il vincitore viene contattato dal banco metalli che ha coniato i gettoni, e gli viene comunicato il numero di gettoni che verranno inviati. A questo punto normalmente viene offerta al concorrente la possibilit\u00e0 di ricevere il pacchetto di gettoni, o di rivendere direttamente al banco metalli i gettoni, facendosi accreditare la cifra sul conto corrente. In questa fase c'\u00e8 ovviamente un'ulteriore svalutazione del premio (in questo caso del 5% circa), che per\u00f2 \u00e8 di solito minore di quella che si avrebbe rivendendo i gettoni alla Banca d'Italia (o ad altri banchi metalli).\nLa cifra ricevuta dipende quindi da diversi fattori, primo fra tutti l'andamento della quotazione dell'oro tra il momento della vincita e quello della riscossione del premio.\nA partire dal 1\u00ba gennaio 2019, grazie a una sentenza del TAR del Lazio, le vincite in gettoni d'oro sono state abolite dando la possibilit\u00e0 ai concorrenti che partecipano a programmi televisivi con vincite in denaro di riscuotere il montepremi in contanti, restando comunque attive a discrezione."}
{"id": "2334729", "revid": "30881583", "url": "https://it.wikipedia.org/wiki?curid=2334729", "title": "Stabilimento Tecnico di Fiume", "text": ""}
{"id": "2334733", "revid": "162719", "url": "https://it.wikipedia.org/wiki?curid=2334733", "title": "Torpedo Fabrik von Robert Whitehead", "text": ""}
{"id": "2334736", "revid": "121233926", "url": "https://it.wikipedia.org/wiki?curid=2334736", "title": "Silurificio Whitehead di Fiume", "text": "Il Silurificio Whitehead Fiume \u00e8 stata un'importante realt\u00e0 industriale della citt\u00e0 quarnerina che ha operato per sette decenni a cavallo tra la fine del XIX secolo e la prima met\u00e0 del XX secolo.\nStoria.\nLe origini dell'azienda risalgono al 1875 quando l'ingegnere inglese Robert Whitehead inaugur\u00f2 a Fiume, citt\u00e0 allora dell'Impero austro-ungarico, la \"Torpedo Fabrik von Robert Whitehead\", un impianto per la produzione di siluri.\nLe origini.\nRobert Whitehead nel 1856 era stato contattato per assumere l'incarico di direttore nella \"Fonderia Metalli di Fiume\" che nel 1858 avrebbe assunto la denominazione di \"Stabilimento Tecnico di Fiume\", dove si producevano motori e caldaie a vapore tra i pi\u00f9 moderni dell'epoca che venivano installati sulle navi della Marina Imperiale austriaca. Whitehead a Fiume avvi\u00f2 una collaborazione con Giovanni Luppis, fiumano e ufficiale della Marina Austro-Veneziana, che volendo trovare un mezzo di difesa delle coste dalle incursioni navali aveva pensato a un ordigno filoguidato che chiam\u00f2 (in italiano) salvacoste.\nLuppis present\u00f2 il suo salvacoste all'Imperatore Francesco Giuseppe ma la sua invenzione non riscosse successo. L'ordigno venne poi perfezionato dalla collaborazione tra Luppis e Whitehead, dando vita al siluro, una specie di proiettile subacqueo spinto da un'elica messa in moto automaticamente al momento del lancio. Il prototipo, presentato il 21 dicembre 1866 presso una commissione di valutazione della Marina Austro-Ungarica venne valutato in modo positivo e i due ingegneri furono incaricati di produrre un primo lotto che sarebbe servito a scopi sperimentali; la stessa Marina Imperial-Regia decise di acquisire i diritti di uso e riproduzione a titolo non esclusivo dei siluri prodotti a Fiume. Nel 1871 anche la Marina britannica decise l'acquisto dei siluri fiumani e l'anno seguente a volerli fu la Marina francese.\nLo stabilimento Whitehead.\nNel 1873 lo \"Stabilimento Tecnico Fiumano\" dichiar\u00f2 bancarotta e due anni dopo venne rilevato da Whitehead assumendo la denominazione \"Torpedo Fabrik von Robert Whitehead\" prima vera fabbrica di siluri al mondo, grazie alle anticipazioni delle somme della Marina Imperiale Tedesca per la costruzione di 100 siluri da 381 millimetri e la garanzia che la Germania avrebbe continuato a rifornirsi di siluri, lanciasiluri e compressori presso lo\nstabilimento Whitehead per 10 anni consecutivi. Nello stesso anno ad acquistare i siluri Whitehead furono Danimarca, Svezia e Norvegia. Nel 1876 fu la Russia a richiedere i siluri Whitehead per la propria Marina e nel 1877 arrivarono le richieste di Turchia, Belgio, Portogallo, Argentina, Cile e Grecia.\nL'azienda, che nel 1878 contava gi\u00e0 500 dipendenti vide aumentare in pochi anni il proprio personale, ampliando le proprie strutture diventando uno degli stabilimenti industriali pi\u00f9 progrediti del suo tempo. Al suo interno la fabbrica era dotata di reparti di fonderia, caldareria, lavorazioni meccaniche, assemblaggio e sperimentazione. La fabbrica aveva anche un pontile di lancio per provare e collaudare i siluri prodotti, ed un porticciolo dove ospitate le unit\u00e0 navali delle marine acquirenti a bordo delle quali venivano installati i tubi lanciasiluri.\nNel 1891 ad acquistare i siluri Whitehead fu la US Navy. Oltre a vendere ai vari governi il diritto d'uso e di riproduzione dei suoi prodotti, l'azienda istitu\u00ec filiali, oppure concorse ad impiantare all'estero silurifici governativi o privati. Nel 1891 venne fondata una filiale a Weymouth, nel Regno Unito e nel 1892 ne venne aperta un'altra a Newport negli Stati Uniti.\nNel 1895 nello stabilimento venne realizzato il generatore impiegato dall'ingegnere tedesco Carl von Linde (Berndorf 11 luglio 1842 \u2013 Monaco di Baviera, 16 novembre 1934) inventore del frigorifero, per liquefare l'aria.\nNel 1905 l'azienda divent\u00f2 Societ\u00e0 per Azioni assumendo la denominazione \"Torpedo Fabrik Whitehead e Co. Geselleshaft\". Nello stesso anno con la morte di Whitehead il gruppo Vickers-Armstrong Whitworth acquist\u00f2 il pacchetto di maggioranza delle azioni.\nNel 1907 il gruppo sottoscrisse un accordo con il governo italiano per l'ingrandimento ed il completamento dell'officina siluri di La Spezia, per renderla adatta alla costruzione dei siluri su progetti forniti dal \"Silurificio Whitehead\". Nel 1910 venne stipulato un altro accordo con le ditte \u201cLessner e Obucoff\u201d per la riproduzione dei siluri in Russia e nel 1913 venne fondata una filiale a Saint-Tropez, in Francia. Nel 1914 venne inaugurata un'altra filiale a Napoli con la denominazione \"Societ\u00e0 Anonima Italiana Whitehead\" per la produzione di lanciasiluri e compressori. Il \"Silurificio Whitehead\" concesse inoltre il diritto di riproduzione dei suoi siluri anche alla ditta americana \"Bliss Leavitt\" di Brooklyn, che era nota per gli studi relativi all'applicazione delle turbine ai siluri.\nNegli stabilimenti \"Whitehead\" oltre alla fabbricazione dei siluri sono state sviluppate una serie di invenzioni correlate, ideate dai tecnici e dagli ingegneri che operavano nella fabbrica. Secondo quanto riportato dal quotidiano on-line croato in lingua italiana La Voce del Popolo, tra le invenzioni sviluppate nella fabbrica ci sarebbero i primi strumenti per il puntamento guidato dei missili, lo strumento per la misurazione della pressione gassosa, il compressore per lo sgocciolamento acqueo e il giroscopio e inoltre Diesel avrebbe commissionato alla fabbrica \"Whitehead\" un motore, fuso in un unico blocco.\nDall'inizio del primo conflitto mondiale il Silurificio di Fiume lavor\u00f2 esclusivamente per gli Imperi Centrali e in seguito all'entrata in guerra dell'Italia a fianco dell'Intesa, avvenuta il 24 maggio 1915, le attrezzature di produzione vennero trasferite da Fiume a St. P\u00f6lten, vicino a Vienna, mentre in citt\u00e0 restarono solo le funzioni di poligono di lancio. I timori si rivelarono fondati in quanto il 2 agosto 1916, la fabbrica, che si trovava pochi Km ad ovest della citt\u00e0, tra il villaggio di Plase e quello di Cantrida, venne bombardata da aerei italiani. Nello stabilimento di Fiume vennero tuttavia mantenute le attrezzature per le verifiche e le prove di lancio in mare.\nIl periodo tra le due guerre.\nAl termine del conflitto, concluso con la sconfitta degli Imperi Centrali, la fabbrica ritorn\u00f2 nella sede originaria di Fiume, ma l'azienda fall\u00ec in seguito alla crisi che colp\u00ec la citt\u00e0. Nello stabilimento austriaco di St. P\u00f6lten alcuni azionisti, con una piccola parte del macchinario esistente in fabbrica fondarono una piccola azienda produttrice di macchine agricole con la denominazione di \"Societ\u00e0 Whitehead\", che nulla aveva per\u00f2 a che fare con l'antico \"Silurificio Whitehead\" di Fiume.\nIn seguito al Trattato di Roma, siglato il 27 gennaio 1924, che sanciva il passaggio della citt\u00e0 di Fiume all'Italia su interessamento del Generale Giardino, futuro Maresciallo d'Italia e governatore tra il 1923 e il 1924 dello Stato libero di Fiume lo stabilimento venne rifondato con 230 dipendenti. Il Generale intervenne presso il gruppo imprenditoriale italiano dell'Ingegnere Giuseppe Orlando che era subentrato nella gestione dei Cantieri Navali Ganz Danubius, altra grande realt\u00e0 industriale di Fiume, affinch\u00e9 rilevasse anche il silurificio. Nel febbraio del 1924 venne costituita la \"Societ\u00e0 di Esercizio Anonima-Stabilimento Whitehead\" per la gestione del silurificio, che riprendeva cos\u00ec l'attivit\u00e0 sotto la direzione dello stesso ingegnere Orlando, nominato presidente della societ\u00e0; tra il 1924 e il 1934, l'azienda che nel 1928 assunse la denominazione di \"Silurificio Whitehead di Fiume S.A.\", venne riammodernata, con l'acquisto di nuovi macchinari, l'ampliamento delle officine, la costruzione di una nuova stazione di lancio e di una catapulta per i siluri destinati agli aeroplani.\nTra il 1924 e il 1934 vennero prodotti 1266 siluri di vari tipi siluri oltre che per la Regia Marina, anche per le marine di Spagna, Argentina, Paesi Bassi, Jugoslavia, Turchia, Finlandia e Unione Sovietica. L'azienda, che aveva una superficie di 35000m\u00b2 di cui 22500 coperti, contava 750 operai in maggioranza specialisti e un centinaio di impiegati tecnici e amministrativi.\nIl silurificio di Napoli a causa dei debiti venne posto in liquidazione dal gruppo britannico alla fine del 1921 e nell'aprile del 1922 la Comit, che era il maggiore creditore dell'azienda, rilev\u00f2 lo stabilimento che venne denominato \"\"Silurificio Italiano\". Alla crisi dell'azienda venne incontro la Regia Marina proponendo la sostituzione del siluro da 450mm con il siluro da 533mm ritenuto pi\u00f9 efficiente.\nNel 1933 l'IRI entr\u00f2 in possesso del 40% del pacchetto azionario del \"Silurificio Whitehead\" attraverso la Societ\u00e0 Finanziaria Italiana, la finanziaria del Credito Italiano, e di tutte le azioni del \"Silurificio Italiano\"\" per mezzo della Societ\u00e0 Finanziaria Industriale Italiana, la finanziaria della Comit.\nNel 1937 l'azienda fiumana apri a Livorno una sua filiale, che qualche anno dopo ebbe la denominazione di \"Societ\u00e0 Moto Fides\" ed in entrambe le citt\u00e0 l'attivit\u00e0 di produzione bellica fu frenetica a causa della corsa agli armamenti che caratterizz\u00f2 il periodo precedente la seconda guerra mondiale. Lo stabilimento di Livorno tuttavia non era ancora in grado di costruire siluri \"Whitehead\" e la sua attivit\u00e0 inizialmente era limitata alla costruzione di parti per i siluri costruiti a Fiume e solamente verso la fine del 1941 dallo stabilimento della citt\u00e0 tirrenica uscirono i primi siluri completi. Gli stabilimenti di Fiume e Livorno erano affiancati nella produzione di siluri per la Regia Marina, dal Silurificio Italiano che aveva trasferito la sua produzione in uno stabilimento impiantato nel 1936 riconvertendo un cantiere navale nell'area dei Campi Flegrei, utilizzando il vecchio stabilimento come siluripedio.\nLa seconda guerra mondiale.\nNel corso del secondo conflitto mondiale, in cui la produzione di siluri venne incrementata notevolmente, nei giorni che precedettero l'invasione della Jugoslavia da parte dell'Asse il 31 marzo 1941 con l'ordine di mobilitazione civile emanato dal prefetto Temistocle Testa, le maestranze del silurificio, con le attrezzature pi\u00f9 importanti vennero trasferite a Livorno e quel che rest\u00f2 dello stabilimento Whitehead fu decentrato in localit\u00e0 pi\u00f9 interne, quali Valvasone e Fiume Veneto, dalle ridotte capacit\u00e0 produttive, mentre il petrolio e la benzina della raffineria R.O.M.S.A. vennero messi al sicuro a Trieste. Nel 1942 furono ben 1.170 i siluri prodotti nello stabilimento, mentre nel 1943 venne realizzato il record produttivo di 160 siluri in un mese. A Napoli per far fronte ad un aumento della produzione venne realizzato un nuovo impianto nella zona pianeggiante del Fusaro.\nL'Italia, dal 10 giugno 1940 giorno dall'entrata in guerra, all'8 settembre 1943, giorno dell'armistizio, consum\u00f2 ben 3.700 siluri, principalmente del nuovo tipo da 533 millimetri.\nIn seguito alla proclamazione dell'armistizio la citt\u00e0 venne occupata dai tedeschi entrando a far pare della zona d'operazioni del Litorale adriatico. A partire dall'inizio del 1944 la citt\u00e0 venne pesantemente bombardata dagli anglo-americani e i bombardamenti alleati provocarono centinaia di morti e danneggiarono gran parte delle strutture portuali e industriali. In seguito all'occupazione di Fiume da parte delle forze della resistenza jugoslava, guidate da Tito, avvenuta il 3 maggio del 1945 e che sarebbe stata formalizzata dal Trattato di Pace il 10 febbraio del 1947 con l'annessione della citt\u00e0 alla Jugoslavia, la Whitehead venne fusa il 31 luglio 1945 con il silurificio Moto Fides di Livorno, trasferendo la sua attivit\u00e0 nella citt\u00e0 toscana con la denominazione \"Whitehead-Motofides\", mentre a Fiume l'ex stabilimento Whitehead divenne sede di un'azienda meccanica con la denominazione \"Torpedo\".\nWhitehead-Motofides.\nLa \"Whitehead-Motofides\" di Livorno entr\u00f2 a far parte del gruppo Fiat nel 1945 riprendendo la sua attivit\u00e0 con diverse produzioni, quali telai, compressori, componenti per autoveicoli, motori fuori bordo, oltre alla produzione militare per la quale l'azienda ha realizzato per la Marina Militare Italiana, a partire dagli anni sessanta, una serie di prodotti di alta tecnologia, come siluri antisommergibile, siluri a propulsione elettrica, a idrogetto, a guida attiva o passiva, a filoguida autocercante e componenti elettronici per contromisure difensive.\nNel 1995, l'azienda, uscita dopo mezzo secolo dall'orbita FIAT, ha assunto l'attuale denominazione Whitehead Alenia Sistemi Subacquei.\nLa societ\u00e0 oggi.\nGli stabilimenti WASS sono oltre che a Livorno anche a Napoli e a Genova e unit\u00e0 di lavoro sono presenti presso gli arsenali di La Spezia e Taranto. L'azienda sviluppa e produce siluri leggeri e pesanti, sistemi di lancio, contromisure antisiluro per navi e sommergibili e pi\u00f9 sofisticati sistemi sonar. Nel campo dei siluri leggeri \u00e8 presente in oltre 15 Paesi con oltre duemila sistemi consegnati con i rispettivi sistemi di lancio per piattaforme navali ed elicotteri, mentre i suoi sistemi di contromisure da sommergibile sono presenti su piattaforme subacquee di marine sia europee che extra-europee e il 70% della sua produzione \u00e8 indirizzata soprattutto verso i mercati esteri."}
{"id": "2334738", "revid": "647919", "url": "https://it.wikipedia.org/wiki?curid=2334738", "title": "Silurificio Moto Fides di Livorno", "text": ""}
{"id": "2334740", "revid": "287204", "url": "https://it.wikipedia.org/wiki?curid=2334740", "title": "Aleksej Sergeevi\u010d Dreev", "text": "Dreev ha partecipato con la Russia a cinque olimpiadi degli scacchi dal 1992 al 2004, ottenendo tre medaglie d'oro e una d'argento di squadra.\nIn apertura Dreev gioca quasi sempre 1.d4 col bianco. Col nero in risposta a 1.e4 adotta di preferenza la difesa francese o la difesa Caro-Kann e su 1.d4 la difesa slava o semislava. Nel 2007 ha scritto un libro con le sue migliori partite: \"My one hundred best games\".\nHa raggiunto il massimo punteggio nel luglio 2011 con 2711 punti, 7\u00ba russo e 31\u00ba al mondo."}
{"id": "2334741", "revid": "203463", "url": "https://it.wikipedia.org/wiki?curid=2334741", "title": "Alexey Dreev", "text": ""}
{"id": "2334742", "revid": "9498", "url": "https://it.wikipedia.org/wiki?curid=2334742", "title": "Alexey Shirov", "text": ""}
{"id": "2334744", "revid": "125193266", "url": "https://it.wikipedia.org/wiki?curid=2334744", "title": "Personaggi minori di Ritorno al futuro", "text": "Questa pagina contiene informazioni sui personaggi minori del franchise \"Ritorno al futuro\" che comprende la trilogia cinematografica, l'omonima serie animata, libri, fumetti, un'attrazione per i parchi di divertimento Universal Pictures, un cortometraggio, un musical e un videogioco che funge da seguito ufficiale intitolato \"\".\nFamiglia McFly.\nDave e Linda McFly.\nDavid e Linda McFly sono i fratelli maggiori di Marty McFly, apparsi nel primo film e alla fine del terzo capitolo.\nDave \u00e8 il fratello di Marty. All'inizio del film lavora come commesso in un fast food. Dopo la visita di Marty nel 1955, si scopre che Dave nel \"nuovo\" 1985, grazie ai cambiamenti alla storia apportati, \u00e8 un uomo in carriera che lavora invece in un ufficio. In una scena tagliata del secondo episodio (presente come extra sia nelle edizioni DVD che nei Blu-ray), Marty incontra Dave nel 1985 alternativo nella piazza antistante il casin\u00f2 di Biff scoprendo che suo fratello \u00e8 diventato un alcolizzato che vive per le strade di Hill Valley.\n&lt;br&gt;\nLinda \u00e8 la sorella di Marty. Ragazza timida e bruttina all'inizio del film, dopo la visita di Marty nel 1955 la ritroviamo nel \"nuovo\" 1985 molto pi\u00f9 sicura di s\u00e9, con un abbigliamento pi\u00f9 elegante e corteggiata da pi\u00f9 ragazzi.\nMarty Jr. e Marlene McFly.\nMarty Jr. e Marlene McFly sono il futuro figlio e la futura figlia di Marty McFly e Jennifer Parker nel 2015 e sono apparsi per la prima volta nella \"Parte II\" entrambi interpretati da Michael J. Fox.\nMarty Jr. \u00e8 un ragazzo imbranato che, nella linea temporale originale, avrebbe dovuto essere arrestato e condannato a quindici anni di prigione per essersi unito controvoglia a una rapina iniziata da Griff e dalla sua banda. In seguito, grazie all'intervento di Marty e Doc giunti dal passato per salvarlo, Marty Jr. non verr\u00e0 pi\u00f9 coinvolto in tale avvenimento e solo Griff e la sua banda verranno arrestati. Marty Jr. ama guardare la televisione, anche diversi programmi alla volta, a volte anche a tavola grazie a dei video occhiali del futuro. Tra i suoi canali preferiti vi sono il canale dell'orrore e quello del meteo.\n&lt;br&gt;\nMarlene, sempre nella linea temporale originale, aveva tentato di aiutare Marty Jr. a evadere di prigione, ma fallendo venne condannata anch'essa a vent'anni da scontare in una prigione femminile. L'intervento di Doc e Marty ha impedito che anche questo evento accadesse. Tutto ci\u00f2 che viene rivelato di Marlene \u00e8 che \u00e8 una ragazza alla moda che tiene alla sua linea.\nAntenati della famiglia McFly.\nSeamus e Maggie McFly sono i trisnonni di Marty McFly, apparsi nel terzo film e interpretati da Michael J. Fox e da Lea Thompson, mentre William \u00e8 loro figlio e bisnonno di Marty. Martin invece \u00e8 il defunto fratello di Seamus.\nSeamus McFly.\nSeamus \u00e8 il trisnonno di Marty, ha i capelli rossi e proviene dall'Irlanda. Secondo lui, Marty \u00e8 una brava persona perch\u00e9 sente che ha qualcosa a che fare con il loro destino e perch\u00e9 piace a loro figlio, William, a cui gli estranei di solito non piacciono e ritiene che lui e sua moglie dovrebbero fidarsi di questo giovane. Ha dei problemi con Buford \"Cane pazzo\" Tannen. Il nome di Seamus viene pronunciato dalla moglie come \"Scimus\".\nMaggie McFly.\n\u00c8 la moglie di Seamus e appena Marty si ritrova nella sua fattoria si stupisce dal fatto che egli non abbia un cappello e degli stivali. Non si fida molto di Marty, ma d\u00e0 retta al marito sul suo conto. In una scena ricorrente in tutti e tre i film, Marty la scambia per sua madre, dato che Maggie McFly \u00e8 uguale a Lorraine, essendo interpretata dalla stessa attrice, ma in realt\u00e0 le due non sono consanguinee perch\u00e9 la famiglia Baines entra nella storia dei McFly solo quando Lorraine e George si sposano, quindi molto tempo dopo rispetto a quando Maggie \u00e8 vissuta.\nWilliam McFly.\n\u00c8 il bisnonno di Marty. Apparso come neonato nel terzo film, in cui fa pip\u00ec addosso a Marty, e nel videogioco \"Back to the future: The Game\" della Telltale Games del 2010 in veste di commerciante e doppiato dallo stesso Michael J. Fox.\nMartin McFly.\n\u00c8 il defunto fratello di Seamus. Non appare fisicamente, ma viene nominato dal fratello nel terzo film quando rivela a Marty che egli era molto permaloso, permettendo agli altri di provocarlo, e che questo gli cost\u00f2 la vita. Marty lo prender\u00e0 come esempio per non essere pi\u00f9 cos\u00ec permaloso in futuro.\nArthur e Sylvia Miskin McFly.\nSono i nonni di Marty, apparsi nel videogioco \"Back to the future: The Game\" quando egli torna 1931.\nFamiglia Brown.\nClara Clayton.\nClara Clayton \u00e8 la donna di cui si innamora Emmett Brown in \"Ritorno al futuro - Parte III\", interpretata dall'attrice Mary Steenburgen che la doppia anche nell'omonima serie animata, essendo il personaggio di Clara uno dei protagonisti.\n\u00c8 una maestra, che nella prima linea temporale Doc, arrivato per sbaglio nel 1885 (alla fine di \"Ritorno al futuro - Parte II\") ed ambientatosi nella Hill Valley dell'epoca come maniscalco, si era offerto di andare a prendere alla stazione; Doc si sarebbe innamorato a prima vista della donna, amore che si sarebbe interrotto qualche giorno dopo con la morte di Doc per mano di Buford Tannen, come Marty scopre tramite la lapide che ha ritrovato nel 1955. Quando Marty arriva nel 1885 per salvare Doc, scopre che quest'ultimo non ha ancora conosciuto Clara, e Marty sar\u00e0 proprio testimone del momento in cui il sindaco di Hill Valley chiede a Doc di andarla a prendere. A causa di Marty, Doc dimentica l'appuntamento con la maestra e, mentre i due si trovano nei paraggi per studiare un piano per far arrivare la DeLorean a 88 miglia all'ora anche senza benzina, si imbattono nella carrozza impazzita di Clara, che si \u00e8 dovuta arrangiare con mezzi propri, e riescono a salvare la donna da morte certa prima che precipiti in un burrone. Marty allora ricorda a Doc che la storia avrebbe voluto che la donna precipitasse in quello che in origine si chiamava \"Burrone Shonash\" con la carrozza e i cavalli per colpa di un serpente che li aveva fatti spaventare e che, successivamente, il burrone prendesse il nome di \"Burrone Clayton\" (diventer\u00e0 invece \"Burrone Eastwood\", in quanto il popolo di Hill Valley avrebbe creduto che Marty vi fosse caduto dentro, e Marty, arrivato nel 1885, si era fatto chiamare dagli abitanti Clint Eastwood), spiegando a Doc che tutti i ragazzi di Hill Valley del 1985 conoscono questa storia perch\u00e9 tutti i ragazzi vorrebbero che un insegnante cadesse in un burrone. Clara, innamoratasi di Doc a causa dei loro gusti molto simili, soprattutto per quanto riguarda la passione per i libri di Giulio Verne e per la scienza, rimarr\u00e0 con lui nel 1885; la coppia avr\u00e0 due figli, Giulio e Verne. Quando Doc costruir\u00e0 una nuova macchina del tempo con una locomotiva a vapore, i due partiranno per alcuni viaggi temporali insieme ai figli, in uno di questi viaggi torneranno a trovare Marty e Jennifer nel 1985.\nGiulio e Verne Brown.\nGiulio Eratostene e Verne Newton Brown sono i figli di Doc e Clara Clayton; compaiono nelle scene finali del terzo film a bordo della \"locomotiva del tempo\" quando Doc torna nel 1985 a trovare Marty salutandolo definitivamente. Sono presenti successivamente nella serie animata con nuove avventure. Giulio \u00e8 il pi\u00f9 grande e il pi\u00f9 studioso dei due, spesso preso a studiare o ad inventare lui stesso alcune pazze invenzioni come il padre, mentre Verne \u00e8 il pi\u00f9 piccolo e impulsivo, cacciandosi spesso nei guai, come quando \"prende in prestito\" la macchina del tempo di suo padre costringendo Marty e gli altri personaggi a correre in suo soccorso.\nEinstein.\nEinstein (anche soprannominato affettuosamente da Doc \"Einie\" nella versione inglese) \u00e8 il cane che Doc possiede nel 1985 ed \u00e8 il primissimo essere vivente della trilogia a viaggiare nel tempo dato che Doc lo usa come \"cavia\" per la sua nuovissima invenzione.\nIn \"Ritorno al futuro\" vediamo Einstein per la prima volta assieme al personaggio di Doc, quando lo scienziato lo manda avanti nel futuro di un minuto (come confermano gli orologi di Doc e Einstein, perfettamente sincronizzati prima del viaggio e differenziati di un minuto esatto al ritorno del cane). Anche lui, come il precedente cane di Doc, ha il nome di un famoso scienziato.\n&lt;br&gt;\nIn \"Ritorno al futuro - Parte II\" vediamo Einstein per la prima volta nel 2015, dopo l'inseguimento a bordo dei volopattini, quando Doc rassicura Marty che il cane era stato lasciato al sicuro in un \"canile extratemporale\" (in lingua originale \"suspended animation kennel\" ovvero un \"canile in animazione sospesa\", che lascia meglio intendere di che si tratta) e non si era accorto della loro mancanza.\n&lt;br&gt;\nIn \"Ritorno al futuro - Parte III\" rivediamo Einstein alla fine del film a bordo della \"locomotiva del tempo\" assieme a Doc, Clara, Giulio e Verne.\n&lt;br&gt;\nNella serie animata Einstein \u00e8 un personaggio ricorrente ed \u00e8 rappresentato come un animale super-intelligente e quasi antropomorfo che riesce persino a guidare la DeLorean per correre in soccorso dei suoi amici.\nCopernico.\nCopernico \u00e8 il cane che \"Doc\" Emmett Brown possiede nel 1955. La sua apparenza \u00e8 uguale a quella di Einstein; \nIn \"Ritorno al futuro\", il 5 novembre 1955, quando Marty entra in casa di Doc per convincerlo che viene dal futuro (1985), trova Doc che sta testando uno \"Scanner Cerebrale\" su Copernico per leggergli i pensieri.\n&lt;br&gt;\nIn \"Ritorno al futuro - Parte III\", mentre Doc sta leggendo la lettera che il suo futuro alter ego del 1985 scriver\u00e0 a Marty, lo stesso Marty gioca a scacchi con Copernico. Sempre nel terzo film, nella scena in cui Doc e Marty tirano fuori la DeLorean dalla vecchia miniera di Delgado (accanto al cimitero dei \"pistoleros mancati\"), Copernico fa notare a Marty e a Doc la lapide su cui \u00e8 incisa la scritta \u00ab\"Qui giace Emmett L. Brown, colpito alla schiena da Buford Tannen per una faccenda di 80 dollari, eretto in memoria dalla sua amata Clara\"\u00bb. Ci\u00f2 fa capire a Marty che non appena la DeLorean sar\u00e0 riparata dovr\u00e0 andare nel 1885 ed impedire a Buford di uccidere il Doc del futuro intrappolato nel passato.\nFamiglia Tannen.\nGriff Tannen.\nGriff (interpretato da Thomas F. Wilson) \u00e8 il nipote dell'anziano Biff Tannen del 2015 (probabilmente figlio di Biff Jr, come viene rivelato nella serie animata), con cui ha in comune la spacconeria e l'abitudine di provocare la gente, in particolare la famiglia McFly. Il ragazzo appare come potenziato da una qualche apparecchiatura cibernetica non ben specificata, come spiega Doc in seguito. Appare come antagonista secondario nel secondo film, come rivale di Marty McFly, Jr. Preme quest'ultimo affinch\u00e9 entri a far parte della sua banda, che consiste anche in Data, Spike e Whitey (interpretati da Ricky Dean Logan, Darlene Vogel e Jason Scott Lee). La storia vuole che Marty Jr lo faccia e tutti i ragazzi vengano arrestati per una rapina. Questo avvenimento avrebbe messo in moto una serie di avvenimenti che avrebbero influenzato negativamente tutto il futuro della famiglia McFly. Tuttavia, Doc \u00e8 tornato indietro nel tempo fino al 1985 per avvisare Marty e portarlo con lui nel 2015 per evitare che tutto questo si avveri; Marty, con un trucco, sostituisce suo figlio e rifiuta di partecipare alla rapina con Griff e la sua banda e, dopo un inseguimento a bordo degli volopattini, fa schiantare i teppisti contro il tribunale di Hill Valley, dove vengono poi arrestati.\n&lt;br&gt;\nNella serie animata, Griff fa un breve cameo nell'episodio \"L'astronave ad energia solare\" dove suo nipote, Ziff Tannen (doppiato anche lui da Wilson), viene arrestato dopo aver tentato di sabotare l'incrociatore spaziale di Marta McFly.\nBuford \"Cane Pazzo\" Tannen.\nBuford \"Cane Pazzo\" Tannen \u00e8 un cattivo della serie. Compare per la prima volta nel secondo film, in una sola immagine, mentre nel terzo film sar\u00e0 l'antagonista principale, e nemico di Marty e Doc. Interpretato da Thomas F. Wilson, \u00e8 il bisnonno di Biff Tannen.\n&lt;br&gt;\nDeve il suo soprannome alla pazzia e all'abitudine che ha di sbavare, anche se non spesso. Si sa che al 1884, anno in cui uccise un giornalista che scrisse un articolo non molto edificante su di lui, aveva gi\u00e0 ucciso dodici persone, esclusi gli indiani e i cinesi. La storia vorrebbe che questo feroce pistolero sia l'omicida di Doc nel 1885, uccidendolo per una questione economica, un debito di 80 dollari per l'esattezza, di cui 5 dollari per il whisky che gli si \u00e8 versato addosso quando il suo cavallo ha perso il ferro che gli aveva messo Doc (che come copertura faceva il maniscalco), e 75 dollari per il cavallo stesso, a cui Buford ha poi sparato per la rabbia, uccidendolo. Sar\u00e0 Marty a cambiare il corso degli eventi: per via del suo carattere fin troppo orgoglioso, si far\u00e0 sfidare da Tannen a duello, rischiando di finire ucciso (il pistolero gli spara), ma grazie alla sua astuzia riesce ancora una volta a cavarsela e a mandare un altro Tannen nel letame.\nGertrude Tannen.\nGertrude \u00e8 l'anziana nonna di Biff, con la quale il ragazzo abita nel 1955 e fuori dalla cui casa Marty lo trova una volta raggiunto nuovamente il 1955 alla ricerca dell'almanacco sportivo (nella \"Parte II\"). Gertrude non \u00e8 mai stata mostrata sullo schermo, ma si sente solo la sua voce, che \u00e8 stata fornita sempre dallo stesso Thomas F. Wilson nella versione inglese. \n&lt;br&gt;\nIl personaggio appare anche nella serie a fumetti del 2017 intitolata \"Back to the Future: Biff to the Future\". Gertrude era la madre di Irving \"Kid\" Tannen, la bisnonna di Tiffaney e Biff Jr. e, presumibilmente, la nuora di Buford \"Cane Pazzo\" Tannen.\nBiff Jr. e Tiffaney Tannen.\nNella serie animata, Biff Jr. e Tiffaney sono i figli di Biff Tannen. A Biff Jr., doppiato da Benji Gregory, come a suo padre e ai suoi parenti paterni, piace fare il prepotente con gli altri bambini, inclusi Giulio e Verne Brown, con i quali ha sviluppato una faida. Inoltre, Biff Jr. si compiace di vandalizzare le propriet\u00e0 di altre persone. Biff Jr. vive con suo padre con il quale ha una relazione violenta.\nIrving \"Kid\" Tannen.\nFu l'antenato di Biff Tannen nel 1931. Appare nel gioco \"Back to the Future: The Game\" doppiato sempre da Thomas F. Wilson. Ha lo stesso carattere di Biff e ha messo in piedi una banda. Secondo la storia, dovrebbe essere il padre di Biff. Con la sua banda diviene un boss mafioso e, convinto che Emmett Brown abbia bruciato il suo locale abusivo, quando ancora Marty non aveva scoperto che Doc era andato con la DeLorean nel 1931, Irving uccise Doc, sotto il falso nome di Carl Sagan.\nFamiglia Strickland.\nGerald Strickland.\nGerald Strickland \u00e8 lo storico preside del liceo di Hill Valley; \u00e8 interpretato da James Tolkan. Dirige la scuola gi\u00e0 nel 1955, ai tempi di George e Lorraine, i genitori di Marty, e redarguisce continuamente George, ritenendolo un buono a nulla. Nel 1985 \u00e8 ancora direttore (nei 30 anni trascorsi \u00e8 cambiato ben poco fisicamente, in quanto \u00e8 sempre stato quasi completamente calvo) e rimprovera sempre Marty sia per i suoi ritardi di ogni mattina sia perch\u00e9 lo ritiene un lavativo come suo padre.\n&lt;br&gt;\nNel 1985 alternativo del secondo episodio (in cui Biff \u00e8 miliardario e padrone di Hill Valley) compare come ultimo direttore della scuola prima che venisse incendiata ed \u00e8 vittima di continue persecuzioni da parte dei bulli della citt\u00e0, con i quali inscena anche delle sparatorie per strada. Un suo antenato del 1885 fu sceriffo di Hill Valley.\nJames \"Marshall\" Strickland.\nJames \"Marshall\" Strickland \u00e8 lo sceriffo di Hill Valley nel 1885 e il bisnonno del preside Strickland; appare nel terzo film, interpretato sempre da James Tolkan. Ha un figlio di nome Roger, interpretato da Kaleb Henley, che diventer\u00e0 il nonno del preside, al quale insegna ad essere un funzionario di pubblica sicurezza severo ed inflessibile come lui. In una scena cancellata non inclusa nel montaggio finale (presente come extra nelle edizioni DVD e Blu-ray) e nel romanzo del film, lo sceriffo Strickland viene ucciso davanti agli occhi di suo figlio da Buford Tannen; le ultime parole dello sceriffo a suo figlio saranno \u00abdisciplina\u00bb. Nella versione cinematografica lo sceriffo Strickland rimane semplicemente assente per tutta la seconda met\u00e0 del film.\n&lt;br&gt;\nNel videogioco \"Back to the Future: The game\", Edna Strickland nel 1986 nota che James fu colpito e ucciso da Buford. Marty osserva che \u00e8 un dettaglio che non ricorda, un riferimento ironico alle differenze tra il film e il romanzo del film.\nEdna Strickland.\nSorella dell'odiato preside, appare solo nel videogioco \"Back to the Future: The game\". Fa la sua prima comparsa come una vecchia inacidita sempre intenta a raccattare giornali e rimproverare i giovani dal balcone, nel 1931 era un'energica giornalista sempre impegnata in cause perse, come case di carit\u00e0, e come il fratello ha il pallino dell'ordine e del rigore assoluto; aiutando il giovane Doc, se ne innamora, ma quest'ultimo diventa solo uno strumento nelle sue mani e lei usa la sua scienza per creare il regime totalitario del \"Citizen Brown\".\nAltri personaggi.\nMatch, Skinhead e 3-D.\nMatch (interpretato da Billy Zane), Skinhead (interpretato da Jeffrey Jay Cohen) e 3-D (interpretato da Casey Siemaszko) sono tre ragazzi del liceo che formano la banda di Biff Tannen nel 1955. I loro soprannomi sono usati solo nei romanzi dei film e nei titoli di coda. Solo uno dei loro veri nomi \u00e8 menzionato nei film: Biff si riferisce a Skinhead come a Joey in una delle scene del 1955 in \"Ritorno al futuro - Parte II\". Nel 1985 alternativo, i tre lavorano nel casin\u00f2 di Biff come sue guardie del corpo.\nNeedles.\nNeedles \u00e8 un collega di lavoro di Marty nel 2015, che lo induce a fare un'azione che ne comporter\u00e0 il licenziamento. Nel terzo episodio si capisce che Needles \u00e8 un compagno di scuola di Marty nel 1985 (il bullo che lo sfida in una corsa con l'automobile). \u00c8 interpretato dall'attore e storico bassista dei Red Hot Chili Peppers, Flea.\nDanny Parker.\nNonno di Jennifer Parker, fu ufficiale di polizia e detective a Hill Valley nel 1931. Appare anch'egli nel gioco \"\"."}
{"id": "2334752", "revid": "116944", "url": "https://it.wikipedia.org/wiki?curid=2334752", "title": "Ierocle (Synekdemos)", "text": ""}
{"id": "2334754", "revid": "339392", "url": "https://it.wikipedia.org/wiki?curid=2334754", "title": "UKhahlamba", "text": ""}
{"id": "2334755", "revid": "339392", "url": "https://it.wikipedia.org/wiki?curid=2334755", "title": "Maloti", "text": ""}
{"id": "2334756", "revid": "367445", "url": "https://it.wikipedia.org/wiki?curid=2334756", "title": "Jeannette Rodriguez", "text": ""}
{"id": "2334763", "revid": "1204749", "url": "https://it.wikipedia.org/wiki?curid=2334763", "title": "Museo delle navi romane di Nemi", "text": "Il Museo delle navi romane si trova lungo le rive del lago di Nemi, in provincia di Roma.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale del Lazio, nel dicembre 2019 divenuto Direzione regionale Musei.\nStoria.\nNessun autore dell'antica Roma ha mai parlato delle navi imperiali nel lago di Nemi. Se ne supponeva l'esistenza perch\u00e9, gi\u00e0 nel medioevo, accadeva che, di tanto in tanto, venissero pescati alcuni reperti archeologici.\nSi fecero diverse ipotesi sia sull'esistenza delle navi che su chi le avesse volute finch\u00e9, tra i diversi reperti pescati, comparvero le cosiddette fistulae aquariae. Si trattava di grosse tubazioni in piombo che facevano parte di un impianto idraulico piuttosto costoso utilizzato dalle ricche famiglie romane per portare acqua corrente all'interno dei palazzi. Questi tubi erano ricavati da lastre rettangolari di piombo su cui si era soliti stampigliare il nome del proprietario, spesso il nome del liberto idraulico e a volte un numero progressivo. Da ci\u00f2 si ricav\u00f2 che appartenessero all'imperatore Caligola. Quando questi mor\u00ec, presumibilmente, le due navi furono affondate, nel rispetto della condanna alla damnatio memoriae.\nIl primo tentativo di recupero fu voluto dal cardinale Prospero Colonna nel 1446. Il cardinale, signore di Nemi e uomo di vasta erudizione, affid\u00f2 il difficile compito a Leon Battista Alberti. Le operazioni di recupero delle navi ebbero inizio e furono descritte da Flavio Biondo da Forl\u00ec nella sua \"Italia illustrata\". Leon Battista Alberti chiam\u00f2 alcuni valenti nuotatori genovesi, i marangoni, che raggiunsero e, per quanto fu loro possibile, esplorarono la nave pi\u00f9 vicina alla riva e ne riferirono la distanza e la profondit\u00e0. Si costru\u00ec una piattaforma galleggiante e, con delle corde munite di ganci, si tent\u00f2 di tirare la nave a riva. Si riusc\u00ec invece solo a strappare un pezzo dell'imbarcazione, danneggiandone seriamente la struttura.\nIl secondo tentativo fu voluto da Francesco De Marchi nel 1535. Il tentativo \u00e8 documentato nel suo trattato di \"Architettura militare\". Il 15 luglio 1535 De Marchi decise di immergersi personalmente avvalendosi di una specie di campana inventata da \u00c9tienne Guillery ., che partecip\u00f2 alle immersioni. Cominci\u00f2 ad osservare la nave pi\u00f9 vicina alla riva, che era anche quella che giaceva a minor profondit\u00e0. La lunghezza secondo la sua valutazione era di sessantaquattro metri e la larghezza di venti. Il legno, protetto dal fango, era ben conservato anche se aveva quasi duemila anni. Si cerc\u00f2 pi\u00f9 volte di cingere la nave con fasce e cordami, nel tentativo, inutile, di riportarla in superficie.\nNegli anni successivi vi furono numerosi saccheggi da parte dei pescatori del lago di cui \u00e8 data testimonianza nelle \"Memorie sui conventi francescani\" di Padre Casimiro. Nel settembre 1827, si tent\u00f2 per la terza volta l'impresa del recupero delle navi. Il nobile cavaliere Annesio Fusconi decise di servirsi nuovamente della campana. Ne costru\u00ec una abbastanza grande da contenere otto marangoni. Fu, poi, realizzata una piattaforma galleggiante, piuttosto ampia, idonea a sostenere la campana ed a calarla in acqua mediante quattro argani. Il 10 settembre del 1827 si diede inizio al tentativo di recupero della nave pi\u00f9 vicina alla riva: fu immersa la campana con dentro gli otto marangoni che per\u00f2, una volta sul fondo, non poterono asportare grandi quantitativi di materiale. Furono allora legate alcune gomene agli argani e si avvolsero delle cime allo scafo. Ancora una volta le corde si ruppero e l'impresa fu rimandata.\nIl 3 ottobre 1895, su incarico della famiglia Orsini e con il contributo dello Stato, si procedette al quarto tentativo di recupero. Ci si avvalse della collaborazione di un provetto palombaro, che esamin\u00f2 accuratamente la nave pi\u00f9 vicina alla riva e torn\u00f2 alla superficie con la ghiera di un timone. Si divelsero dallo scafo le famose teste feline e poi, ancora, rulli sferici, rulli cilindrici, cerniere, filastrini in bronzo, tubi di piombo, tegole di rame dorato, laterizi di varie forme e dimensioni, frammenti di mosaici con abbellimenti in pasta di vetro, lamine di rame ed altro. Il 18 novembre venne poi individuata la seconda nave, dalla quale si recuper\u00f2 altro materiale. La maggior parte del materiale recuperato fu acquistato dal governo per il Museo Nazionale Romano. Per impedire l'ulteriore saccheggio da parte dei privati, il Ministro della Pubblica Istruzione, Guido Baccelli, chiese la collaborazione dell'ammiraglio Enrico Morin, Ministro della Marina, per il definitivo recupero delle navi. L'incarico fu affidato al Tenente colonnello Vittorio Malfatti. Questi, affiancato da un espertissimo palombaro, fu in grado di stabilire che la prima nave distava dalla riva circa cinquanta metri e adagiata sul fianco sinistro ad una profondit\u00e0 da cinque a dodici metri. Lontano duecento metri, ad una profondit\u00e0 da quindici a venti metri circa, giaceva la seconda nave, anch'essa adagiata sul lato sinistro ed anch'essa semi coperta dal fango. Tuttavia i tempi non erano ancora maturi per il recupero.\nFinalmente nell'anno 1926 si torn\u00f2 a parlare del recupero delle navi. Fu creata una commissione di studio affidandone la presidenza al senatore Corrado Ricci. Dopo un'attenta analisi la commissione ritenne idoneo il metodo di lavoro proposto dal Malfatti: l'abbassamento del livello del lago fino a far emergere le due navi. Il 9 aprile 1927, in un discorso alla Reale Societ\u00e0 Romana di Storia Patria, il Capo del Governo, Benito Mussolini, annunci\u00f2 la decisione di recuperare le due grandi navi sommerse. Era dunque deciso che si dovesse svuotare parzialmente il lago di Nemi per far riemergere le due antiche navi romane utilizzando l'antico emissario affinch\u00e9 portasse le acque al mare. L'emissario, risalente al periodo etrusco, veniva utilizzato al tempo dei romani per far defluire le acque del lago di Nemi fino al mare in modo che non inondassero il santuario di Diana che sorgeva sulla riva settentrionale del lago di Nemi. Fu necessario esaminare a fondo l'emissario per rendersi conto dello stato generale dell'intera antichissima opera. Augusto Anzil e Mafaldo Corese riuscirono a percorrere l'intera galleria e ad uscire dalla parte del lago. Nel mese di settembre del 1928 i lavori di sistemazione furono portati a termine, ed il 1\u00ba ottobre se ne effettu\u00f2 il collaudo. Il 20 ottobre 1928 Mussolini, accompagnato dal Sottosegretario agli Interni e dai Ministri della Pubblica Istruzione e dei Lavori Pubblici, mise in funzione l'impianto idrovoro. Il 28 marzo 1929 affiorarono le pi\u00f9 alte strutture della prima nave. Anche l'altra nave fu tratta a riva ed entrambe trovarono posto nel Museo delle Navi Romane.\nL'incendio.\nLa notte tra il 31 maggio e il 1\u00ba giugno del 1944 un incendio avvamp\u00f2 sulle rive del lago di Nemi. In realt\u00e0 si trattava di un bombardamento alleato nei confronti di una batteria antiaerea formata da quattro cannoni nazisti. Nella foga del bombardamento i custodi del museo osservarono che i nazisti si aggiravano con un lume all'interno del museo e quindi il giorno dopo era interamente incendiato. Tutto and\u00f2 distrutto, comprese le due navi. Si salvarono solo quei reperti che erano stati precedentemente trasportati nel museo nazionale romano. I nazisti abbandonarono la loro postazione il 2 giugno, mentre gli americani arrivarono due giorni dopo, senza trovare pi\u00f9 alcunch\u00e9 da salvare.\nLe due navi sono state riprodotte in scala 1/5, e questi modellini sono, l'uno dietro l'altro, esposti in un'ala del museo.\nDescrizione.\nGi\u00e0 di per s\u00e9 \u00e8 una costruzione interessante, perch\u00e9 offre un rarissimo esempio, il primo al mondo, di struttura concepita appositamente in funzione del contenuto e condizionata da quest'ultimo nelle soluzioni architettoniche.\nIn effetti il museo delle navi di Nemi \u00e8 un doppio hangar di calcestruzzo delle dimensioni esatte per le due navi, che erano lunghe circa 80 metri. Morpurgo lo volle con grandi superfici vetrate e realizz\u00f2 al di sopra del tetto una terrazza praticabile da cui si gode un panorama inedito del lago, proprio sulla sponda ma in posizione elevata.\nDopo la ristrutturazione \u00e8 stato adibito per ospitare un tratto dell'antica Via Sacra, i modelli in scala 1:5 delle navi fatti sulla base dei molti disegni tecnici eseguiti dagli ingegneri della Marina all'epoca del recupero, pannelli illustrativi, il materiale scampato all'incendio e reperti del Santuario di Diana."}
{"id": "2334771", "revid": "1762651", "url": "https://it.wikipedia.org/wiki?curid=2334771", "title": "Il male oscuro (romanzo)", "text": "Il male oscuro \u00e8 un romanzo del 1964 di Giuseppe Berto. Si \u00e8 aggiudicato in una sola settimana due premi letterari prestigiosi: il Premio Viareggio e il Premio Campiello.\nIl libro \u00e8 stato tradotto in francese, inglese, spagnolo e tedesco.\nContenuto del libro.\nL'analisi del vissuto dell'autore \u00e8 condotta mediante l'uso del flusso di coscienza senza interposizioni narrative. L'autore nel romanzo rivela i diversi avvenimenti della sua infanzia, in primo luogo il suo rapporto difficile con il padre (che lo spinge verso la depressione in seguito alla morte del genitore) e poi il suo complesso di Edipo, quindi l'ambigua e latente conflittualit\u00e0 sessuale nonch\u00e9 lo smodato desiderio di gloria del protagonista, a sua volta all'origine di forti sensi di colpa.\nLa trama segue la descrizione dell'attuale stato della malattia (che dura complessivamente un decennio), il matrimonio e la nascita della figlia Augusta, in un continuo alternarsi di \"flashback\". La costante ricerca di medici pi\u00f9 o meno esperti, dopo varie vicissitudini, spinge il protagonista a rivolgersi a uno psicoanalista (Nicola Perrotti, anonimo nel romanzo) che risolver\u00e0 in parte i suoi problemi. Dichiarato guarito dal medico, scopre il tradimento della moglie, in seguito al quale lascia la famiglia e decide di ritirarsi in Calabria.\nNel suo continuo interrogarsi sulle cause che gli procurano tanto dolore fisico, l'autore non smette mai una sorta di dialogo con Dio, la Madonna e Sant'Antonio da Padova; unisce suppliche ed invettive nel linguaggio proprio della sua terra (la campagna veneta). Pur non frequentando la chiesa e i Sacramenti, n\u00e9 il cimitero, egli trasfonde sempre nel suo testo un clima di sofferta religiosit\u00e0, che si sublima nella frase finale, in cui chiede di essere congedato.\nTrasposizione cinematografica.\nNel 1989, da quest'opera \u00e8 stato tratto un film omonimo, con Giancarlo Giannini, Stefania Sandrelli, musiche di Nicola Piovani e regia di Mario Monicelli.\nEdizioni.\nIn lingua italiana\nIn altre lingue"}
{"id": "2334772", "revid": "104109565", "url": "https://it.wikipedia.org/wiki?curid=2334772", "title": "Tre mesi dopo", "text": "Tre mesi dopo \u00e8 una commedia in un atto unico scritta da Eduardo De Filippo nel 1934 e rappresentata il 4 febbraio dello stesso anno al teatro Sannazzaro di Napoli con la compagnia teatrale \"Teatro umoristico i De Filippo\". Si tratta del seguito de \"L'ultimo Bottone\", commedia sempre in un atto unico del 1932 dello stesso drammaturgo, ispirata a \"I milioni dello zio Petrof\" di Pedro Mu\u00f1oz Seca.\nIl testo non \u00e8 mai stato pubblicato ed \u00e8 andato perduto. La ricostruzione della trama \u00e8 stata dunque possibile unicamente dalle recensioni dell'epoca.\nTrama.\nI protagonisti sono sempre gli stessi de \"L'ultimo bottone\", Giacomo e Carlino. I due vengono in possesso di alcune lettere compromettenti di una signora la quale viene prontamente ricattata per la somma di cinquemila lire. Vengono scoperti dal geloso marito e, per impedire che le lettere vadano in mano sua, creano una serie di equivoci fino a consegnarsi senza volerlo, sempre per colpa del maldestro Carlino, nelle mani delle forze dell'ordine."}
{"id": "2334773", "revid": "28592", "url": "https://it.wikipedia.org/wiki?curid=2334773", "title": "Collegio dei revisori dei conti", "text": ""}
{"id": "2334775", "revid": "287204", "url": "https://it.wikipedia.org/wiki?curid=2334775", "title": "Cucitrice", "text": ""}
{"id": "2334776", "revid": "339392", "url": "https://it.wikipedia.org/wiki?curid=2334776", "title": "WASS - Whitehead Alenia Sistemi Subacquei S.p.A.", "text": ""}
{"id": "2334778", "revid": "1343317", "url": "https://it.wikipedia.org/wiki?curid=2334778", "title": "Blouberg", "text": "Il Blouberg (letteralmente \"montagna blu\" in afrikaans) \u00e8 un monte del Sudafrica, situato nella provincia del Limpopo, a nordovest della citt\u00e0 di Vivo, subito dopo la catena montuosa del Soutpansberg. \nCaratteristiche.\nIl monte \u00e8 noto soprattutto per una spettacolare parete rocciosa che costituisce la meta pi\u00f9 rinomata, in Sudafrica, per gli appassionati di rock climbing. Alla base del monte l'ambiente \u00e8 quello della savana, mentre salendo in quota compare una vegetazione di tipo alpino."}
{"id": "2334779", "revid": "154893", "url": "https://it.wikipedia.org/wiki?curid=2334779", "title": "Marja' al-taql\u012bd", "text": ""}
{"id": "2334780", "revid": "154893", "url": "https://it.wikipedia.org/wiki?curid=2334780", "title": "Marja' at-taql\u012bd", "text": ""}
{"id": "2334781", "revid": "339392", "url": "https://it.wikipedia.org/wiki?curid=2334781", "title": "Rock climbing", "text": ""}
{"id": "2334784", "revid": "767487", "url": "https://it.wikipedia.org/wiki?curid=2334784", "title": "Morenosaurus stocki", "text": "Il morenosauro (Morenosaurus stocki) \u00e8 un rettile marino estinto, appartenente ai plesiosauri. Visse alla fine del Cretaceo superiore (Maastrichtiano, circa 70 milioni di anni fa) e i suoi resti sono stati ritrovati nella Contea di Fresno, in California. Questo animale non deve essere confuso con un altro plesiosauro dal nome simile, \"Muraenosaurus\".\nDescrizione.\nDi grandi dimensioni (la lunghezza doveva superare gli otto metri), questo animale possedeva la tipica struttura dei plesiosauri: le zampe erano trasformate in strutture appiattite simili a pinne, e il corpo era largo e piatto; il collo era notevolmente allungato ed era dotato di 47 vertebre cervicali, che consentivano al morenosauro una notevole flessibilit\u00e0. Rispetto ai suoi pi\u00f9 stretti parenti (gli elasmosauridi), il morenosauro possedeva un collo relativamente corto: forme come \"Elasmosaurus\", infatti, possedevano un collo formato da 70 vertebre.\nStile di vita.\nQuesto animale era indubbiamente un predatore marino, uno degli ultimi plesiosauri noti. Il collo lungo veniva utilizzato per arpionare i pesci, che costituivano gran parte della dieta del morenosauro. La forma delle pagaie e il grande sviluppo di omero e femore indicano che il morenosauro era un predatore attivo, al contrario della maggior parte degli elasmosauri, che preferivano una caccia d'agguato. Nello stesso giacimento \u00e8 stato rinvenuto un altro elasmosauride, \"Aphrosaurus\", dal collo pi\u00f9 lungo ma dal nuoto meno attivo."}
{"id": "2334788", "revid": "1543377", "url": "https://it.wikipedia.org/wiki?curid=2334788", "title": "Bakonydraco galaczi", "text": "Bakonydraco (il cui nome significa \"drago di Bakony\") \u00e8 un genere estinto di pterosauro tapejaride vissuto nel Cretaceo superiore, circa 85 milioni di anni fa (Santoniano), in quella che \u00e8 oggi la Formazione Csehb\u00e1nya, nei Monti Bakony, a Veszpr\u00e9m, Ungheria.\nIl genere \u00e8 stato descritto da David Weishampel , Attila OSI e Jianu Coralia, nel 2005. La specie tipo, \"Bakonydraco galaczi\". Il nome del genere, \"Bakonydraco\" si riferisce alle montagne Bakony unite alla parola latina \"draco\" ossia \" drago \". Il nome specifico, \"galaczi\", onora il Professor Andr\u00e1s Gal\u00e1cz, che ha contribuito al programma di ricerca Ihark\u00fat, che a partire dal 2000 ha usato le miniere a cielo aperto di bauxite, che hanno portato alla luce vari fossili di pterosauri, tra cui \"Bakonydraco\" che rappresenta il primo pterosauro ungherese.\nDescrizione.\n\"Bakonydraco\" era un membro di medie dimensioni della famiglia dei tapejaridi. L'animale si basa sul suo olotipo MTM Gyn/3, costituito da una mandibola quasi completa, una fusione delle mascelle inferiore. Assegnato anche ad esso, come paratipo, \u00e8 l'esemplare MTM Gyn/4, 21 composto dalla parte anteriore della mandibola, dalla caratteristica forma a lancia; alcune ossa delle ali e delle vertebre originariamente descritte come appartenenti ad un azdarchide, potrebbero appartenere all'animale.\nIl becco dell'animale era completamente privo di denti, inoltre la parte anteriore del becco terminava in una \"punta di freccia\". Questa espansione avviene sia sul bordo inferiore sia sulla superficie superiore, dove il punto pi\u00f9 estremo corrisponde con una cresta trasversale che separa la met\u00e0 posteriore del rettilineo della sinfisi dall'estremit\u00e0 appuntita nella parte anteriore, rendendo la mascella inferiore di \"Bakonydraco\" ben pi\u00f9 stretta rispetto a quella di altri tapejaridi. Le ganasce dell'esemplare MTM Gyn/3 misurano 29 centimetri di lunghezza (11,4 pollici), pertanto l'apertura alare di \"Bakonydraco\" \u00e8 stimata intorno ai 4 metri (13 piedi), rendendolo uno pterosauro di medie dimensioni.\nFino alla scoperta del brasiliano \"Caiuajara\", \"Bakonydraco\" era considerato il tapejaride pi\u00f9 recente di cui si avessero prove fossili, nonch\u00e9 il primo tapejaride europeo (fino alla scoperta di \"Europejara\"). Tuttavia la sua classificazione \u00e8 rimasta incerta per lungo tempo, venendo sbalzato tra l'essere un'azdarcoide basale o un'azdarchide, prima di essere definitivamente classificato come un tapejaride. La dieta del \"Bakonydraco\" \u00e8 ancora incerta, sebbene per altri tapejaridi si pensa si siano nutriti di pesce, piccoli invertebrati e forse semi.\nClassificazione.\nNel 2013, Andres &amp; Myers proposero che il \"Bakonydraco\" fosse in realt\u00e0 un tapejaride, nello specifico un \"sister taxon\" di \"Tapejara\" e \"Tupandactylus\". Infatti, la descrizione della mandibola di \"Tapejara\" e \"Sinopterus\", implica diverse affinit\u00e0 (o almeno una grande quantit\u00e0 di convergenze evolutive) con la mandibola di \"Bakonydraco\". In questo caso \"Bakonydraco galaczi\" rappresenterebbe il tapejaride pi\u00f9 recente mai rinvenuto, risalendo al Cretaceo superiore, insieme al \"Caiuajara\", proveniente da terreni leggermente pi\u00f9 antichi."}
{"id": "2334789", "revid": "109040900", "url": "https://it.wikipedia.org/wiki?curid=2334789", "title": "Azhdarcho lancicollis", "text": "L'azdarco (Azhdarcho lancicollis) \u00e8 un rettile volante estinto, appartenente agli pterosauri. Visse nel Cretaceo superiore (Turoniano \u2013 Coniaciano, circa 90 milioni di anni fa). I suoi resti sono stati ritrovati in Asia centrale (Uzbekistan).\nDescrizione.\nConosciuto per elementi sparsi dello scheletro, questo pterosauro era caratterizzato principalmente dall'enorme sviluppo delle vertebre cervicali (da qui l'epiteto specifico \"lancicollis\", che significa \"dal collo a lancia\"). Queste vertebre erano eccezionalmente allungate e si articolavano fra loro in una maniera piuttosto rigida. Le ali, bench\u00e9 poco note, dovevano essere piuttosto ampie e l'apertura alare dell'animale doveva superare gli otto metri.\nClassificazione.\nDescritto per la prima volta nel 1984 da L. A. Nessov, questo pterosauro \u00e8 stato inizialmente accostato agli pteranodontidi (Pteranodontidae), principalmente a causa delle dimensioni e della forma slanciata delle vertebre. Nessov not\u00f2 che anche altri pterosauri possedevano caratteristiche simili, e coni\u00f2 per queste forme la sottofamiglia Azhdarchinae, che comprendeva anche \"Quetzalcoatlus\" e \"Arambourgiania\" (allora noto come \"Titanopteryx\"). In seguito, altri autori riconobbero lo \"status\" di famiglia agli azdarchidi, a causa delle rilevanti differenze rispetto agli pteranodontidi. Il nome \"Azhdarcho\" deriva da quello di un drago della mitologia uzbeca.\nStile di vita.\nNella descrizione originale di \"Azhdarcho\", Nessov mise in luce la particolare articolazione delle vertebre; queste dovevano conferire una mobilit\u00e0 molto limitata al collo, e l'animale non poteva ruotarlo ma solo alzarlo e abbassarlo. Nessov ipotizz\u00f2 quindi che gli azdarchidi si nutrissero in modo molto simile agli odierni becchi a forbice (gen. \"Rynchops\"): i loro colli lunghi permettevano alla testa di trovare le prede sott'acqua senza doversi immergere completamente. Recenti ricerche, in ogni caso, hanno dimostrato che un'attivit\u00e0 simile richiede un notevole dispendio di energia e alcune specializzazioni anatomiche di cui gli azdarchidi erano sprovvisti.\n\u00c8 possibile che \"Azdarcho\" e i suoi parenti cacciassero piccoli animali volatori; lo stesso Nessov, in ogni caso, era convinto che questi animali, per poter volare, dovevano vivere in un ambiente dove i venti erano moderati o assenti."}
{"id": "2334793", "revid": "22356", "url": "https://it.wikipedia.org/wiki?curid=2334793", "title": "Bakonydraco", "text": ""}
{"id": "2334794", "revid": "131358", "url": "https://it.wikipedia.org/wiki?curid=2334794", "title": "OGC Nice", "text": ""}
{"id": "2334797", "revid": "339392", "url": "https://it.wikipedia.org/wiki?curid=2334797", "title": "Chiese orientali cattoliche", "text": ""}
{"id": "2334804", "revid": "28592", "url": "https://it.wikipedia.org/wiki?curid=2334804", "title": "Kujbi\u0161ev", "text": ""}
{"id": "2334805", "revid": "599013", "url": "https://it.wikipedia.org/wiki?curid=2334805", "title": "Marca Corona", "text": "Ceramiche Marca Corona \u00e8 una azienda italiana produttrice di ceramica con sede a Sassuolo.\nStoria.\nLe manifatture sassolesi nacquero con l'appoggio politico dei governatori locali e del duca di Modena e la Marca Corona, prima erede delle origini di questo distretto testimonia un passato nobile e antico.\nNelle valli pedemontane lungo il corso del fiume Secchia, affluente di destra del Po, la natura marnosa e argillosa dei rilievi preappennici hanno fornito da sempre la materia prima e le condizioni favorevoli ad un avvio di lavorazioni ceramiche e di laterizi.\nLa pi\u00f9 significativa presenza durante il XVII secolo \u00e8 da individuarsi nella Fornace Giovanardi, attiva con maestranze locali applicate prevalentemente al laterizio ma anche ad alcune lavorazioni ceramiche in \u201cterra rossa\u201d, ad ingobbio, volta a produrre oggetti di uso comune.\nNel 1712 la fornace e il \u201cmacinello\u201d di propriet\u00e0 e diretto da Marco Vandelli miglior\u00f2 sensibilmente la qualit\u00e0 e la continuit\u00e0 delle produzioni sassolesi.\nNel 1741 la Societ\u00e0 per la fabbrica della maiolica si inseriva in un contesto di imprese assai ampio e articolato che faceva di Sassuolo uno dei pi\u00f9 importanti luoghi di produzione manifatturiera nel piccolo ducato di Modena e Reggio Emilia retto dalla millenaria dinastia dei duchi d'Este. Oltre alla fabbrica di maiolica erano attivi magli battirame, folli e pettini meccanici per panni di lana, laboratori per la lavorazione di un'ingente quantit\u00e0 di insaccati, distillerie, maceri e laboratori per la lavorazione di pellami e del cuoio, nonch\u00e9 una delle pi\u00f9 importanti cartiere del Ducato di Modena.\nData la collocazione di \u201cservizio\u201d tra monte e piano, Sassuolo si stava sempre pi\u00f9 trasformando da centro esclusivamente agricolo in centro manifatturiero.\nLa Fabbrica della Maiolica (1741).\nNel 1741 Giovanni Maria Dallari, abile e intraprendente possidente entra a dirigere la manifattura sassolese e si avvale di Pietro Lei, abile artista della maiolica.\nNel 1753, il duca Francesco III d'Este, imparentato strettamente con gli Asburgo di Vienna e con l'imperatrice Maria Teresa, conferisce a Sassuolo il titolo di \u201cTerra Nobile\u201d. Questa nobilitazione porta ad aumentare il tenore delle attivit\u00e0 sassolesi, alle quali si aggiunge nel 1756 la Fornace Severi, indipendente e concorrente della manifattura Dallari.\nSempre nel 1756, viene concesso il diritto di produzione esclusiva e di commercio di ceramiche per l'intero stato estense alla ditta Dallari e alla citt\u00e0 di Sassuolo con l'emissione di uno \u201cJus privativo\u201d.\nLe \u201cterraglie\u201d e \u201cmezze maioliche\u201d sassolesi imitano i prodotti caolinici pi\u00f9 in voga nel momento, producendo prodotti di costo relativamente contenuto per la qualit\u00e0 e l'estetica che potevano offrire.\nSi svilupp\u00f2 anche un'altra fabbrica in contrada Lea o \u201cNuova\u201d, destinata a produrre per un \u201csegmento\u201d di mercato pi\u00f9 popolare.\nDall'et\u00e0 di Napoleone all'Unit\u00e0 d'Italia.\nTra il 1805 e il 1832 sono attive due manifatture, una gestita da Costanzo Dallari (Fabbrica Nuova), l'altra da Giovanni Dallari (Fabbrica Vecchia).\nDal 1836, in piena Restaurazione, ai fratelli Dallari si sostituisce il nobile di corte conte Ferrari Moreni. e lo stile dei prodotti sassolesi diventa sempre pi\u00f9 sobrio e austero con i colori blu e azzurro della famiglia degli Asburgo d'Este, ritornati a Modena per gli accordi del Congresso di Vienna. Le imitazioni di maioliche e le vere e proprie porcellane si producono nella Ferrari Moreni, mentre la fabbrica della Terra rossa, dal 1847 in poi produce per un mercato pi\u00f9 popolare e allargato, che si amplier\u00e0 all'indomani dell'Unit\u00e0 d'Italia.\nLe manifatture sassolesi verso il mercato dell'Italia unita e verso le prime esposizioni Universali del secondo Ottocento.\nGi\u00e0 dal 1847 appaiono gli imprenditori Carlo e Antonio Rubbiani, fratelli che esercitano anche il potere amministrativo nel locale consiglio comunale con cariche di assoluto rilievo. Tra il 1854 e il 1862 essi organizzano e articolano la produzione tra le due ditte esistenti e abbandonano le produzioni di terrecotte e laterizi. Questi ultimi divengono la produzione esclusiva di apposite fornaci, per esempio tra Fiorano e Sassuolo (in via Superchia) mentre la produzione dei maiolicari sassolesi si concentra sull'innovazione del prodotto ceramico. All'antica e tradizionale produzione di vasellame, di scodellerie, di oggetti di arredo pi\u00f9 svariati, si affianca per la prima volta la produzione delle antenate delle odierne piastrelle per rivestimenti, cio\u00e8 le \u201cquadrelle\u201d o \u201cpianelle\u201d di argilla. Queste ultime, dapprima pressate e macinate a secco, vengono successivamente smaltate e preziosamente decorate. Inizia la promozione di questi nuovi prodotti sassolesi nelle mostre campionarie internazionali, da Parigi a Vienna a Londra. Sebbene le due ditte guidate dai fratelli Rubbiani non cessino mai di produrre anche oggetti della tradizione ceramica precedente, \u00e8 documentato il vero nuovo interesse per questi nuovi prodotti e gli sforzi per migliorare sempre di pi\u00f9 le loro qualit\u00e0 tecnologiche e artistiche. I rivestimenti di quadrelle miravano in un primo momento ad arricchire ed abbellire le abitazioni borghesi col loro decoro artistico, nonch\u00e9 l'arredo urbano, le targhe delle vie cittadine i rivestimenti di cappelle monumentali e molto altro ancora. Sebbene alla fine dell'Ottocento la Fabbrica della Maiolica sassolese non contasse pi\u00f9 di una cinquantina di addetti, era presente in Europa continentale, nell'intero Mediterraneo e, in modo pi\u00f9 sporadico, in America meridionale ed era ditta molto nota nel modo imprenditoriale del settore.\nL'ingresso di imprenditori provenienti dal \"triangolo industriale\".\nCon l'entrata in scena della nuova dirigenza guidata da Matteo Olivari, imprenditore proveniente da Recco, in Liguria, ma residente e attivo a Milano, si concretizz\u00f2 nel 1910 la Societ\u00e0 in Accomandita semplice Carlo Rubbiani di Rubbiani, Olivari &amp; c. Il nuovo imprenditore si propose nel rispetto e in continuit\u00e0 della figura di Carlo Rubbiani, confermando in buona parte le scelte precedenti e lo \u201cstile\u201d complessivo della ditta. Tuttavia consent\u00ec una consistente ricapitalizzazione e un ulteriore ammodernamento dell'impresa.\nEntrambe le linee d'azione sono testimoniate dal fatto che la ceramica sassolese ag\u00ec in citt\u00e0 come operatore di assoluto rilievo nella formazione della rete cittadina di servizi, giovando dell'ammodernamento tecnologico che attiv\u00f2 gi\u00e0 tra i primi de'900 e la Grande Guerra. Al tempo stesso, il moderno design dei prodotti, la qualit\u00e0 chimica e tecnologica, frutto di esperimenti dovuti a tecnici spesso di provenienza mitteleuropea, le innovazioni dei forni e delle presse facevano della societ\u00e0 sassolese una piccola ma assai moderna entit\u00e0 nel panorama generale del settore ceramico del momento.\nIl prestigio della Societ\u00e0 stimola il fiorire in parallelo di altre imprese e il sorgere di un \u201cmovimento\u201d di tecnici e di imprenditori locali che costituiranno l'embrione dell'odierno \u201cdistretto industriale\u201d.\nNel 1911 sorge la Societ\u00e0 Dieci Bertoli &amp; c., nel 1926 l'ingegner Guido Siliprandi fonda la sua impresa.\nPure l'attivit\u00e0 di laterizio vede le antiche fornaci di Superchia diventare le fornaci Carani. Si riesce a cogliere cos\u00ec l'insieme del processo embrionale del \u201cdistretto\u201d gi\u00e0 tra gli anni Venti e gli anni quaranta del XX secolo.\nLa crisi dovuta alla Grande guerra e l'entrata in azienda del principe Odescalchi.\nLa Grande Guerra recide bruscamente gli importanti legami storici con il mondo tedesco istituiti su molteplici piani: quello delle competenze tecnologiche , quello delle forniture di materie prime e quello del mercato di sbocco del prodotto.\nNel 1920 si formalizza allora l'ingresso nella Societ\u00e0 in Accomandita semplice Carlo Rubbiani di Rubbiani, Olivari &amp; c. di una nuova cordata imprenditoriale capeggiata dal principe Emilio Odescalchi, sempre contattato negli ambienti industriali di Milano. La sede legale stessa della ditta si sposta a Milano, ove pu\u00f2 avvalersi delle consulenze legali e commerciali dei professionisti dell'Universit\u00e0 Bocconi e della vicinanza ai mercati internazionali.\nIl dinamismo impresso dalla gestione Odescalchi avviene anche questa volta nel segno del rispetto e della continuit\u00e0 con l'operato precedente: Olivari infatti rimane ben attivo all'interno del consiglio e dell'attivit\u00e0 aziendale. Lo stabilimento intanto va non solo allargandosi con acquisizioni immobiliari che comprendono in pratica l'intero comparto urbano a sud della citt\u00e0 in direzione della montagna ma anche ammodernandosi sul piano tecnologico.\nDalla Societ\u00e0 Ceramica Odescalchi &amp; C alla nascita del marchio Marca Corona.\nLa scomparsa di Olivari il 19 febbraio 1932 spinge la ditta a mutare ragione sociale. Nello stesso anno nasce la Societ\u00e0 Ceramica Odescalchi &amp; C. Si tratta per\u00f2 di un passaggio intermedio per superare una serie di ostacoli che si frappongono alla crescita della ditta:\nLa costituzione nel 1934 della Societ\u00e0 Anonima Marca Corona avvenne come conseguenza di questa molteplicit\u00e0 di sollecitazioni. Vi fu una importante ricapitalizzazione impostata verso il lungo periodo, fissando piani industriali di crescita sino al 1950.\ne avvicinando l'impresa sassolese ai mercati esterni, specie alle piazze del \u201ctriangolo industriale\u201d.\nMarca Corona oggi.\nMarca Corona \u00e8 una delle imprese del gruppo Concorde.\nNel corso della grave crisi del settore ceramico del 1983, Marca Corona speriment\u00f2 insieme alle amministrazioni locali un importante progetto di ristrutturazione industriale e insieme di riqualificazione urbanistica della citt\u00e0: lo stabilimento \u201cstorico\u201d, posto a sud della citt\u00e0, in direzione degli Appennini, dunque in una zona molto qualificata del contesto territoriale, \u00e8 stato riconvertito in aree residenziali, servizi pubblici e aree verdi mentre i nuovi stabilimenti sono stati trasferiti nelle aree industriali pianificate a nord, verso Modena e in pi\u00f9 stretto contatto con le moderne infrastrutture viarie e ferroviarie. Ancora oggi la ciminiera maggiore della ceramica, costruita negli anni Trenta del \u2018900, domina la parte sud della citt\u00e0 e si conserva, insieme ad altri immobili, come reperto di \u201carcheologia industriale\u201d."}
{"id": "2334809", "revid": "228587", "url": "https://it.wikipedia.org/wiki?curid=2334809", "title": "Soutpansberg", "text": "Il Soutpansberg (in passato Zoutspansberg) \u00e8 una catena montuosa dell'estremo nord del Sudafrica che si sviluppa per circa 110\u00a0km in direzione est-ovest. Il nome significa \"monte della pianura salina\", con riferimento alla pianura salina che si trova alla sua estremit\u00e0 occidentale. La parte orientale del sistema del Soutpansberg \u00e8 all'interno dell'area naturale protetta di Matikwa. Il punto pi\u00f9 alto \u00e8 il picco di Letjume (1.747\u00a0m).\nIl Soutpansberg \u00e8 tagliato da due strette valli; quella pi\u00f9 occidentale, chiamata Waterpoort, \u00e8 attraversata dal fiume Sand e dalla ferrovia; attraverso l'altra, detta Willie's Poort, passa invece la strada nazionale N1 che congiunge Louis Trichardt a Musina.\nStoria.\nIl primo europeo a riferire dell'esistenza del Soutpansberg fu Coenraad de Buys, un colono proveniente da Graaff Reinet. De Buys si insedi\u00f2 nei pressi della montagna nel 1820 e divenne patriarca di un clan noto come \"Buysvolk\" (\"la gente di Buys\"), i cui discendenti vivono ancora oggi a Buysdorp. Dopo de Buys giunse nella zona un altro colono, un voortrekker di nome Louis Tregardt, che fond\u00f2 diversi insediamenti nella zona. Nel 1848, nella zona in cui Tregardt aveva stabilito uno dei suoi accampamenti, un altro boero, Jan Valentyn Botha, fond\u00f2 la cittadina di Zoutpansbergdorp, in seguito ribattezzata Schoemansdal da Stephanus Schoeman, che divenne leader della comunit\u00e0 locale nel 1855.\nI voortrekker stabilirono inizialmente rapporti amichevoli con la popolazione indigena dei Venda. Le relazioni fra i due gruppi peggiorarono drasticamente nel 1866, quando i boeri interferirono in una disputa per la successione al trono Venda, scatenando la rappresaglia da parte di Makhado, uno dei pretendenti. I Venda ebbero la meglio e i voortrekker furono costretti ad abbandonare la zona nel 1867.\nI boeri tornarono nel 1898, con un esercito comandato dal generale Piet Joubert, che sconfisse il re Venda Mphefu mettendo a ferro e fuoco il villaggio reale. Dopo la vittoria venne fondata la citt\u00e0 di Trichardtsdorp, in seguito ribattezzata Louis Trichardt."}
{"id": "2334812", "revid": "31092", "url": "https://it.wikipedia.org/wiki?curid=2334812", "title": "Brown out", "text": ""}
{"id": "2334813", "revid": "14691", "url": "https://it.wikipedia.org/wiki?curid=2334813", "title": "Zoutspansberg", "text": ""}
{"id": "2334815", "revid": "14691", "url": "https://it.wikipedia.org/wiki?curid=2334815", "title": "Letjume", "text": ""}
{"id": "2334822", "revid": "287204", "url": "https://it.wikipedia.org/wiki?curid=2334822", "title": "Mahdi (disambigua)", "text": ""}
{"id": "2334823", "revid": "1305772", "url": "https://it.wikipedia.org/wiki?curid=2334823", "title": "Waterpoort", "text": ""}
{"id": "2334824", "revid": "14691", "url": "https://it.wikipedia.org/wiki?curid=2334824", "title": "Willie's Poort", "text": ""}
{"id": "2334826", "revid": "729019", "url": "https://it.wikipedia.org/wiki?curid=2334826", "title": "Digital Cinema Initiatives", "text": "Digital Cinema Initiatives, LLC o DCI \u00e8 un'associazione formata da un gruppo di studi cinematografici per il cinema digitale. Lo scopo principale di DCI \u00e8 quello di stabilire e documentare le specifiche di un'architettura aperta per il cinema digitale che garantisca un livello elevato ed uniforme di prestazioni tecniche, affidabilit\u00e0 e qualit\u00e0. Attraverso la definizione di un insieme comune di requisiti pu\u00f2 essere assicurata l'interoperabilit\u00e0 e la compatibilit\u00e0 tra i prodotti.\nStoria.\nL'organizzazione \u00e8 stata costituita nel marzo 2002 da Metro Goldwyn Mayer, Paramount Pictures, Sony Pictures Entertainment, 20th Century Fox, Universal Studios, The Walt Disney Company e Warner Bros. Pictures."}
{"id": "2334830", "revid": "28592", "url": "https://it.wikipedia.org/wiki?curid=2334830", "title": "Scienze Agrarie", "text": ""}
{"id": "2334833", "revid": "1318658", "url": "https://it.wikipedia.org/wiki?curid=2334833", "title": "Conferenza mondiale contro il razzismo", "text": "La conferenza mondiale contro il razzismo (in inglese \"World Conference against Racism\", WCAR) sono eventi internazionali organizzati dall'UNESCO per combattere ideologie e attivit\u00e0 razziste.\nL'UNESCO \u00e8 stato creato dopo la seconda guerra mondiale e l'Olocausto come un'organizzazione dipendente dall'ONU e subito si \u00e8 attivato per promuovere studi scientifici sulle etnie e sulla loro diffusione per controbattere al razzismo scientifico. Uno dei primi lavori fu nel 1950 \"The Race Question\" firmato da molti studiosi noti.\n1978.\nLa conferenza mondiale del 1978 si svolse a Ginevra, Svizzera. \n1983.\nAnche la conferenza mondiale del 1983 si svolse a Ginevra, Svizzera.\n2001.\nLa conferenza mondiale del 2001 si \u00e8 tenuta a Durban, in Sudafrica, dal 31 agosto all'8 settembre 2001, ed \u00e8 stata intitolata \"Conferenza mondiale contro il razzismo, la discriminazione razziale, la xenofobia e l'intolleranza\". In qualit\u00e0 di Alto Commissariato delle Nazioni Unite per i Diritti Umani \u00e8 stata presieduta dall'irlandese Mary Robinson.\nLa conferenza ha occupato la maggior parte del tempo nella discussione del trattamento dei palestinesi da parte degli israeliani, mentre violazioni esplicite dei diritti umani in altre parti del mondo sono state ignorate.\nIl 2001 \u00e8 stato dominato da scontri nel Medio Oriente e dall'eredit\u00e0 della schiavit\u00f9 e, in particolare, segnata da attacchi ad Israele e da manifestazioni anti-Israele parallelamente alla conferenza da parte di organizzazioni non governative. Gli Stati Uniti e Israele hanno abbandonato la conferenza per un progetto di risoluzione che accusava Israele di critiche e equiparava il sionismo - il movimento per creare e mantenere uno stato ebraico - al razzismo.\nInoltre durante la conferenza, i paesi africani, guidati dalla Nigeria e dal Zimbabwe, e le organizzazioni non governative afro-americane, hanno chiesto scuse individuali da ogni nazione responsabile della schiavit\u00f9, il riconoscimento di essa come un crimine contro l'umanit\u00e0 e \"riparazione\" del crimine subito. Ci\u00f2 che gli stati africani hanno ottenuto dagli europei \u00e8 stato il sostegno per la New African Initiative, la riduzione del debito, i fondi per la lotta contro l'AIDS, il recupero dei fondi governativi trasferiti in Occidente da parte di ex dittatori, e la fine della tratta degli esseri umani. Ma la parola \"riparazione\" non \u00e8 rimasta.\n2009.\nLa conferenza mondiale contro il razzismo del 2009 si tiene a Ginevra, Svizzera, dal 20 aprile al 24 aprile 2009 ed \u00e8 presieduta da Amos Wako.\nCanada, Israele, USA, Germania, Italia, Svezia, Olanda e Australia non partecipano alla conferenza ed hanno definito non accettabile il documento proposto che contiene le posizioni anti-israeliane emerse nella conferenza del 2001.\nDurante la conferenza, alle parole forti pronunciate dal palco dell'assise dal Presidente Iraniano Mahmud Ahmadinejad (\"Dopo la fine della Seconda guerra mondiale gli alleati sono ricorsi all'aggressione militare per privare della terra un'intera nazione, sotto il pretesto della sofferenza degli ebrei. Hanno inviato immigrati dall'Europa, dagli Stati Uniti e dal mondo dell'Olocausto per stabilire un governo razzista nella Palestina occupata\"), gli Stati dell'Unione Europea e altri Paesi dell'Occidente hanno deciso di abbandonare i lavori in modo plateale, dopo una precedente protesta improvvisa di alcuni studenti francesi che indossavano delle parrucche multicolore da clown."}
{"id": "2334834", "revid": "16066", "url": "https://it.wikipedia.org/wiki?curid=2334834", "title": "World Conference against Racism", "text": ""}
{"id": "2334837", "revid": "587663", "url": "https://it.wikipedia.org/wiki?curid=2334837", "title": "Sumatra PDF", "text": "Sumatra PDF \u00e8 un lettore open source di PDF, ePub, mobi, DjVu, XPS, CHM, CBZ e CBR. Sumatra PDF \u00e8 concepito per essere leggero e veloce ma al tempo stesso completo di tutte le funzionalit\u00e0 base.\nStoria e caratteristiche.\nSumatra PDF \u00e8 disponibile solo su piattaforma Microsoft Windows dalla versione Vista in poi (uno sviluppatore indipendente fornisce una versione compatibile con Windows 2000 ottenuta ricompilando i sorgenti con un compilatore compatibile con Windows 2000). Dalla versione 3.2 Sumatra PDF non \u00e8 pi\u00f9 compatibile con Windows XP, ma \u00e8 ancora possibile utilizzare tutte le vecchie versioni.\nFino a Sumatra 1.1, la stampa \u00e8 stata ottenuta trasformando ogni pagina PDF in un'immagine bitmap. Ci\u00f2 causava grandi file di spool e stampe potenzialmente lente.\nDalla versione Sumatra 0.9.1, vengono supportati anche i collegamenti ipertestuali incorporati nei documenti PDF.\nL'installazione alla versione 3.1.2 occupava 11 MB di spazio su disco, mentre Adobe Reader DC (versione 15) richiede 216 MB di spazio disponibile.\nUtilizza la libreria MuPDF per il rendering dei PDF."}
{"id": "2334847", "revid": "3330", "url": "https://it.wikipedia.org/wiki?curid=2334847", "title": "Sperindio Cagnoli", "text": ""}
{"id": "2334853", "revid": "599013", "url": "https://it.wikipedia.org/wiki?curid=2334853", "title": "Jarle Halsnes", "text": "Biografia.\nStagioni 1979-1980.\nJarle Halsnes ottenne i suoi primi risultati di rilievo in Coppa Europa, aggiudicandosi l'edizione del 1979 quando si classific\u00f2 anche 2\u00ba nella classifica dello slalom gigante. In Coppa del Mondo ottenne il primo piazzamento di rilievo l'8 dicembre 1979 sulle nevi di Val-d'Is\u00e8re, in Francia, giungendo settimo in slalom gigante.\nAi XIII Giochi olimpici invernali di , sua unica presenza olimpica, Halsnes si classific\u00f2 11\u00ba nello slalom gigante e 16\u00ba nello slalom speciale. Pochi giorni dopo, il 26 febbraio a Waterville Valley (Stati Uniti), conquist\u00f2 in slalom gigante il suo primo podio in Coppa del Mondo: 3\u00ba dietro all'austriaco Hans Enn e al liechtensteinese Andreas Wenzel.\nStagioni 1981-1982.\nIl 1\u00ba febbraio 1981 a Sankt Anton am Arlberg in Austria ottenne, in slalom speciale, il suo secondo e ultimo podio in Coppa del Mondo, classificandosi ancora 3\u00ba alle spalle dello svedese Ingemar Stenmark e dello statunitense Phil Mahre.\nL'anno seguente partecip\u00f2 ai Mondiali di Schladming piazzandosi 11\u00ba sia nello slalom gigante sia nello slalom speciale. Ottenne l'ultimo piazzamento della sua attivit\u00e0 agonistica il 24 marzo seguente con il 12\u00ba posto ottenuto nello slalom gigante di Coppa del Mondo disputato a San Sicario, in Italia."}
{"id": "2334857", "revid": "466539", "url": "https://it.wikipedia.org/wiki?curid=2334857", "title": "Bolgar", "text": "Bolgar, , \u00e8 una cittadina della Repubblica autonoma del Tatarstan di circa 8.500 abitanti.\nGeografia.\nLa cittadina si trova sulla riva sinistra del Volga, a circa 140 chilometri da Kazan' ed il capoluogo dello Spasskij rajon\nStoria.\nLa cittadina ha avuto vari nomi nel corso della propria storia:"}
{"id": "2334861", "revid": "36426", "url": "https://it.wikipedia.org/wiki?curid=2334861", "title": "Priorato delle Arti", "text": "Il Priorato delle Arti (a partire dal 1458 denominato Priorato delle Libert\u00e0), anche detto \"Signoria\", venne creato nel 1282 a Firenze. Esso era un nuovo organo composto inizialmente da tre priori (per le arti maggiori) in seguito diventati sei, eletti tra gli appartenenti alle ventuno Corporazioni delle arti e mestieri, che raggiungono cos\u00ec il massimo riconoscimento giuridico-politico necessario per ambire alla guida delle istituzioni cittadine; il provvedimento pi\u00f9 significativo infatti \u00e8 dato dal fatto che la partecipazione alla vita politica \u00e8 vincolata all'iscrizione, inizialmente anche solo formale, ad una delle Arti Maggiori o Medie. \nIn seguito il numero dei priori vari\u00f2 raggiungendo talvolta il numero di dodici.\nCaratteristiche.\nIl Priorato, insieme con il capitano del popolo, rappresentava il potere esecutivo e rappresentativo; essi convocavano i Consigli e sopraintendevano a tutti i pubblici ufficiali della repubblica. Si affianca ai Consigli gi\u00e0 presenti nelle magistrature fiorentine con a capo un Capitano Difensore delle Arti; i suoi membri, i priori, termine peraltro gi\u00e0 esistente ma che indicava una carica con diverse funzioni, restano in carica per soltanto due mesi e questo, oltre a consentire una certa \"mobilit\u00e0\" tra i suoi esponenti, evita l'accentramento del potere nelle mani di una sola persona, mettendo cos\u00ec la citt\u00e0 al riparo dall'avvento di un tiranno.\nQuesti magistrati nel periodo della loro elezione risiedevano presso il palazzo a loro destinato, inizialmente la torre della Castagna in seguito il Palazzo del Bargello, dal comune, ove erano mantenuti a spese dell'erario e da cui non si potevano allontanare se non per gravi motivi di stato. Inoltre era loro proibito di comunicare con chiunque al di fuori delle pubbliche udienze. La loro elezione a scrutinio segreto in San Pier Scheraggio veniva effettuata dai precedenti priori insieme ai capi delle arti e ad alcuni magistrati scelti da ogni sestiere. Nel 1293 ad opera di Giano Della Bella venne approvata una legge, gli \"Ordinamenti di giustizia\", per cui per essere eletti al priorato non bastava essere formalmente iscritti a un'Arte ma bisognava anche esercitarla realmente; fu quindi creato un elenco di famiglie nobili escluse dalle cariche pubbliche e insieme ad esso la figura del Gonfaloniere di Giustizia che doveva risiedere insieme ai priori con l'incarico di far rispettare gli ordinamenti.\nIl governo del Priorato, che aveva grandi poteri sia decisionali che esecutivi, decreta il successo delle Corporazioni maggiori, soprattutto quella dell'Arte della Lana e dell'Arte dei Giudici e dei Notai; bisogna del resto tenere presente, che sia il Governo del Primo Popolo che quello del Priorato, pur allargando la base sociale rispetto al vecchio comune aristocratico, \u00e8 monopolizzato sia dal popolo grasso che dalle famiglie magnatizie ormai molto vicine tra loro; le Arti Medie ottennero di fatto la propria rappresentanza nei Consigli solo nel 1285, mentre le Arti Minori dovettero accontentarsi di funzioni alquanto ristrette qualche anno pi\u00f9 tardi; le maggiori casate di origine mercantile infatti si erano lentamente inserite nell'antica aristocrazia feudale, assimilandone le caratteristiche, mentre le altre appartenenti al popolo grasso avevano preferito non discostarsi troppo dalla moltitudine degli artigiani e dei commercianti pi\u00f9 modesti ma molto numerosi in citt\u00e0.\nIl simbolo del Priorato era uno scudo \u00abd'azzurro, alla parola d'oro posta in banda\u00bb quale oggi si pu\u00f2 vedere nel secondo e terzo quarto dello stemma di Bologna. Questo vessillo fu alla base del cambio del nome avvenuto nel 1458."}
{"id": "2334867", "revid": "767487", "url": "https://it.wikipedia.org/wiki?curid=2334867", "title": "Campionato europeo di pallavolo maschile 1999", "text": "Il XXI campionato europeo di pallavolo maschile si svolse a Vienna e Wiener Neustadt, in Austria, dal 7 al 12 settembre 1999. Al torneo parteciparono 8 squadre nazionali europee e la vittoria finale and\u00f2 per la quarta volta all'Italia.\nQualificazioni.\nAl campionato europeo partecipano la nazionale del paese ospitante e 7 squadre provenienti dai gironi di qualificazione.\nPodio.\nCampione.\nItalia(Quarto titolo)\nSecondo posto.\nRussia\nTerzo posto.\nJugoslavia"}
{"id": "2334873", "revid": "486946", "url": "https://it.wikipedia.org/wiki?curid=2334873", "title": "Academy Flat", "text": ""}
{"id": "2334876", "revid": "287204", "url": "https://it.wikipedia.org/wiki?curid=2334876", "title": "Ku\u00e7ov\u00eb", "text": "Ku\u00e7ov\u00eb (chiamata dal 1950 al 1990 Qyteti Stalin) \u00e8 un comune albanese situato nella prefettura di Berat, nella parte centrale dell'Albania.\nIn seguito alla riforma amministrativa del 2015, a Ku\u00e7ov\u00eb sono stati accorpati i comuni di Kozare, Lumas e Perondi, portando la popolazione complessiva a 31.262 abitanti (dati censimento 2011).\nGeografia fisica.\nLa localit\u00e0 si trova nella media Valle del fiume Devolli, nell'Albania centrale, precisamente al centro della zona petrolifera albanese.\nStoria.\nNel 1935 la societ\u00e0 italiana AIPA, una consociata dell'Agip, ottenne dallo Stato albanese una concessione molto estesa per la ricerca e valorizzazione del petrolio. I migliori risultati si ebbero a Kucova e qui sorsero gli impianti di produzione, una vera e propria cittadina per il personale addetto, una strada asfaltata per unirla a Berat ed al nuovo aeroporto costruito in funzione di questo centro, il quale, secondo gli usi del Regime Fascista, venne ribattezzato \"Petrolia\", la \"citt\u00e0 del petrolio\".\nStoria recente.\nDopo la guerra, il Regime Comunista che governava l'Albania ribattezz\u00f2 a sua volta la citt\u00e0 la quale divenne \"Qyteti Stalin\", ovvero \"Citt\u00e0 di Stalin\". L'estrazione del petrolio venne intensificata e qui sorse la prima raffineria albanese, non essendo pi\u00f9 il petrolio destinato in Italia.\nDopo il 1990, alla caduta del sistema comunista, il nuovo governo dell'Albania democratica ha disposto che la citt\u00e0 riprendesse il suo nome originario, Ku\u00e7ov\u00eb.\nSport.\nIl Calcio \u00e8 lo sport pi\u00f9 praticato e visto nella citt\u00e0 : la squadra principale della citt\u00e0 \u00e8 il Klubi Futbollit Naft\u00ebtari Ku\u00e7ov\u00eb chiamato cos\u00ec anche per il fatto che la squadra fu fondata da dei \"Naft\u00ebtar\" che lavoravano il Petrolio.\nIl 5 Giugno 1988 ci fu una delle prime rivolte all' arbitraggio del \"match\" di ritorno tra Dinamo Tirana e Naftetari : alla fine della partita i tifosi \"Ku\u00e7ovar\" distrussero l'autobus degli ospiti e protestarono contro l'arbitraggio influenzato dai dirigenti Comunisti che volevano la vittoria del Dinamo Tirana."}
{"id": "2334878", "revid": "22356", "url": "https://it.wikipedia.org/wiki?curid=2334878", "title": "Azhdarcho", "text": ""}
{"id": "2334880", "revid": "339392", "url": "https://it.wikipedia.org/wiki?curid=2334880", "title": "Lpr Brakes-Ballan", "text": ""}
{"id": "2334881", "revid": "123472130", "url": "https://it.wikipedia.org/wiki?curid=2334881", "title": "Niki Caro", "text": "Biografia.\nNiki Caro si \u00e8 laureata alla Elam School of Fine Arts, branca dell'Universit\u00e0 di Auckland nel 1988, e ha poi terminato gli studi alla Universit\u00e0 di tecnologia Swinburne. Il primo lungometraggio da lei diretto \u00e8 \"Memorie e desideri\" del 1997 che \u00e8 stato votato come miglior film ai New Zealand Film Awards. Nel 2002 dirige \"La ragazza delle balene\", film che ha vinto numerosi premi internazionali, quali un BAFTA per il miglior lungometraggio e il premio di miglior film straniero al Sundance Film Festival. Nel 2005 dirige Charlize Theron in \"North Country - Storia di Josey\", film che ottiene due nomination agli Oscar. Per diversi anni ha lavorato all'adattamento cinematografico del romanzo \"The Vintner's Luck\" di Elizabeth Knox, le cui riprese sono terminate nel marzo del 2009. Nel 2017 viene scelta come regista del remake live action del film Disney \"Mulan\", uscito nel 2020,"}
{"id": "2334882", "revid": "585241", "url": "https://it.wikipedia.org/wiki?curid=2334882", "title": "Acqua &amp; Sapone-Caff\u00e9 Mokambo", "text": ""}
{"id": "2334883", "revid": "224230", "url": "https://it.wikipedia.org/wiki?curid=2334883", "title": "Non, nisi parendo, vincitur", "text": "Non, nisi parendo, vincitur (\"non la si vince se non ubbidendole\") \u00e8 una locuzione latina usata da Francesco Bacone nella sua opera \"Cogitata et visa\", con la quale si intende che l'uomo non \u00e8 in grado di dominare la natura se prima non ne rispetta le leggi."}
{"id": "2334887", "revid": "339392", "url": "https://it.wikipedia.org/wiki?curid=2334887", "title": "Team L.P.R.", "text": ""}
{"id": "2334888", "revid": "287204", "url": "https://it.wikipedia.org/wiki?curid=2334888", "title": "Ovofagia", "text": "L'ovofagia, cio\u00e8 l'abitudine di nutrirsi di uova, \u00e8 una pratica che caratterizza alcuni embrioni che si nutrono di uova prodotte dall'ovaia mentre ancora si trovano all'interno dell'utero materno.\nSi ritiene che questa pratica occorra in tutti gli squali dell'ordine \"Lamniformes\" ed \u00e8 stata provata nello squalo volpe occhione (\"Alopias superciliosus\"), nello squalo volpe pelagico (\"Alopias pelagicus\"), nello squalo mako (\"Isurus oxyrinchus\"), nello smeriglio (\"Lamna nasus\") ed in altri.\nQuesto fenomeno pu\u00f2 essere utile per adattare gli embrioni pi\u00f9 grandi e forti al loro ruolo di predatori.\nCi sono anche delle varianti all'ovofagia tra gli squali esistenti. Per esempio la squalo toro (\"Carcharias taurus\") \u00e8 noto per praticare il cannibalismo intrauterino: all'interno dell'utero l'embrione dominante consuma sia uova sia altri embrioni. Il \"Gollum attenuatus\" produce capsule contenenti da 30 ad 80 uova, una sola delle quali destinata a svilupparsi e a ingerire le altre che sono contenute in un sacco vitellino a parte. L'embrione riesce poi a svilupparsi completamente senza attaccare le altre uova feconde.\nParlando di ovofagia ci si riferisce a volte anche al comportamento pi\u00f9 generale di quelle specie che si nutrono di uova come i serpenti o alla ovofagia differenziale che \u00e8 praticata dalle specie di vespa \"Polistes\"."}
{"id": "2334891", "revid": "216401", "url": "https://it.wikipedia.org/wiki?curid=2334891", "title": "Torbole sul Garda", "text": ""}
{"id": "2334895", "revid": "729019", "url": "https://it.wikipedia.org/wiki?curid=2334895", "title": "Non decet", "text": "Non decet (\"non \u00e8 conveniente\") \u00e8 un'espressione latina, spesso usata scherzosamente, con la quale si indica la sconvenienza di un atto o di un discorso. Nelle regole romane dell'educazione, si teneva conto del \"decet\" e del \"non decet\"."}
{"id": "2334896", "revid": "686936", "url": "https://it.wikipedia.org/wiki?curid=2334896", "title": "Super Bowl IV", "text": "Il Super Bowl IV \u00e8 stata la partita di finale della tra i vincitori della National Football League (NFL) e della American Football League (AFL) nella stagione , disputata il 11 gennaio 1970 al Tulane Stadium di New Orleans. A vincere furono i campioni della AFL, i Kansas City Chiefs, contro i campioni NFL, i Minnesota Vikings. per 23-7. Con questa vittoria le squadre della AFL si portarono sul 2-2 nella serie. Questa fu l'ultima finale del campionato AFL-NFL prima che le due leghe si fondessero l'anno successivo.\nMalgrado la vittoria dei New York Jets della AFL nel Super Bowl dell'anno precedente, molti giornalisti sportivi e tifosi ritennero che si fosse trattato di un fuoco di paglia e che la NFL fosse ancora superiore alla AFL, attendendosi una vittoria dei Vikings sui Chiefs; i Vikings giunsero al Super Bowl come favoriti dai 12,5 ai 13 punti dagli scommettitori. Minnesota aveva terminato la stagione regolare con un record di 12-2, battendo nella finale del campionato NFL 1969 i Cleveland Browns, 27\u20137. I Chiefs, che avevano gia preso parte al primo Super Bowl, avevano terminato la stagione regolare con un bilancio di 11\u20133 e avevano sconfitto gli Oakland Raiders nella finale del campionato AFL 1969.\nIn un clima umido, la difesa dei Chiefs domin\u00f2 il Super Bowl IV limitando l'attacco di Minnesota a sole 67 yard corse, forzando tre intercetti e recuperando due fumble. Len Dawson di Kansas City divenne il quarto quarterback consecutivo ad essere nominato Super Bowl MVP. Complet\u00f2 12 passaggi su 17 per 142 yard e un touchdown, con un intercetto. Corse anche tre volte per 11 yard.\nMarcature.\n\"Tulane Stadium, New Orleans, Louisiana\"\nFormazioni titolari.\nFonte:"}
{"id": "2334899", "revid": "1632387", "url": "https://it.wikipedia.org/wiki?curid=2334899", "title": "Materie plastiche", "text": "Le materie plastiche sono materiali organici a elevato peso molecolare, cio\u00e8 costituite da molecole con una catena molto lunga (macromolecole), che determinano in modo essenziale il quadro specifico delle caratteristiche dei materiali stessi.\nPossono essere costituite da polimeri puri o miscelati con additivi o cariche varie. Le plastiche caricate sono materiali compositi in cui la matrice \u00e8 proprio il materiale plastico prescelto, all'interno del quale sono annegate fibre di carbonio, di vetro, di kevlar o anche di legno. I polimeri pi\u00f9 comuni sono sintetici prodotti a partire da sostanze derivate dal petrolio, ma vi sono anche materie plastiche sviluppate partendo da altre fonti.\nLa IUPAC (Unione internazionale di chimica pura e applicata) nel definire le materie plastiche come \"materiali polimerici che possono contenere altre sostanze finalizzate a migliorarne le propriet\u00e0 o ridurre i costi\", raccomanda l'utilizzo del termine \"polimeri\" al posto di quello generico di \"plastiche\".\nSviluppo storico.\nDi seguito vengono riportate (in ordine cronologico) alcune tappe dello sviluppo delle materie plastiche.\nDescrizione.\nMateriali polimerici.\nI materiali polimerici sono generalmente il risultato della reazione di polimerizzazione di una quantit\u00e0 di molecole base (monomeri) per formare catene anche molto lunghe. Si parla di omopolimeri se il monomero \u00e8 unico,copolimeri se il polimero \u00e8 ottenuto da due o pi\u00f9 monomeri diversi, e di leghe polimeriche se il materiale \u00e8 il risultato della miscelazione di due monomeri che polimerizzano senza combinarsi chimicamente .\nUn materiale polimerico \u00e8 in genere composto da macromolecole costituite dallo stesso tipo di unit\u00e0 ripetitiva, ma il numero di unit\u00e0 ripetitive varia per ciascuna macromolecola, per cui le macromolecole che costituiscono un materiale polimerico hanno diversa lunghezza, quindi \u00e8 necessario conoscere la distribuzione dei pesi molecolari (ovvero la percentuale di macromolecole aventi una specifica lunghezza) per determinare le propriet\u00e0 chimico-fisiche del materiale polimerico in esame.\nClassificazione dei materiali polimerici.\nI materiali polimerici puri si suddividono in:\nDal punto di vista pratico, in genere si sfruttano delle opportune mescole, costituite da uno o pi\u00f9 materiali polimerici pi\u00f9 l'aggiunta di additivi. Per tale motivo, alla classificazione standard dei materiali polimerici si affianca una classificazione \"commerciale\", secondo la quale i materiali polimerici si dividono in:\nLe caratteristiche vantaggiose delle materie plastiche rispetto ai materiali metallici e non metallici sono la grande facilit\u00e0 di lavorazione, l'economicit\u00e0, la colorabilit\u00e0, l'isolamento acustico, termico, elettrico, meccanico (vibrazioni), la resistenza alla corrosione e l'inerzia chimica, nonch\u00e9 l'idrorepellenza e l'inattaccabilit\u00e0 da parte di muffe, funghi e batteri. Quelle svantaggiose sono l'attaccabilit\u00e0 da parte dei solventi (soprattutto le termoplastiche) e degli acidi (in particolare le termoindurenti) e scarsa resistenza a temperature elevate.\nAltra peculiarit\u00e0 \u00e8 la bassa densit\u00e0 specifica -che conferisce un'elevata leggerezza- compresa fra un minimo di 0,04 \u2013 1\u00a0kg/dm\u00b3 per il polistirolo a un massimo di 2,2\u00a0kg/dm\u00b3 del politetrafluoruetilene (PTFE), con una resistenza fisica molto eterogenea a seconda del tipo di plastica.\nLa plastica si ottiene dalla lavorazione del petrolio. Lo smaltimento dei rifiuti plastici, quasi tutti non biodegradabili, avviene di solito per riciclaggio o per stoccaggio in discariche: bruciando materiali plastici negli inceneritori infatti si possono generare diossine (solo per quanto riguarda i polimeri che contengono atomi di cloro nella loro molecola, come ad esempio il PVC), una famiglia di composti tossici. Queste difficolt\u00e0 hanno incentivato negli ultimi anni la diffusione della bioplastica, in cui una piccola percentuale di resina \u00e8 sostituita da farine vegetali quale quella di mais.\nAggiunta di cariche.\nAlla base polimerica vengono aggiunte svariate sostanze ausiliarie (\"cariche\", additivi e plastificanti) in funzione dell'applicazione cui la materia plastica \u00e8 destinata. Tali sostanze possono essere plastificanti, coloranti, antiossidanti, lubrificanti ed altri componenti speciali.\nTali sostanze hanno quindi la funzione (tra le altre) di stabilizzare, preservare, fluidificare, colorare, decolorare, proteggere dall'ossidazione il polimero, e in genere modificarne le propriet\u00e0 reologiche (lavorabilit\u00e0), aspetto e resistenza in funzione dell'applicazione che se ne intende fare.\nPolimeri termoplastici.\nI polimeri termoplastici possono essere fusi e rimodellati pi\u00f9 volte. Hanno una struttura molecolare \"a catena aperta\", ovvero presentano un basso grado di reticolazione.\nPolietilene PE.\nEsiste un'ampia tipologia di polietilene. Fra i diversi tipi abbiamo:\nPolimeri termoindurenti.\nPossono essere formati una sola volta, perch\u00e9, se sottoposti al calore una seconda volta, carbonizzano.\nClassificazione delle materie plastiche.\nLe materie plastiche si classificano con il sistema americano detto SPI (Society of the Plastics Industry), che consiste in un triangolo (simbolo del riciclo) e un numero corrispondente a un tipo di materia plastica.\nLavorazioni delle materie plastiche.\nMolte materie plastiche (nylon, teflon, plexiglas ecc.) si prestano bene a processi di produzione industriale con macchine utensili in modo del tutto analogo ai materiali metallici; per questo vengono spesso prodotte in semilavorati (barre, profilati, lastre eccetera) da cui i prodotti finiti (ad esempio boccole, rulli, anelli, perni, ruote) vengono ricavati con lavorazioni meccaniche.\nTra le lavorazioni a cui vengono sottoposte le materie plastiche, si annoverano:\nStampaggio per compressione.\nLo stampaggio per compressione \u00e8 un processo di lavorazione impiegato per le materie plastiche termoindurenti (ma talvolta \u00e8 utilizzato anche per i termoplastici).\nNello stampaggio per compressione il polimero, inizialmente in forma di polvere o \"pellet\" (pastiglie), viene sottoposto ad elevate pressioni, e in questa maniera si realizza il processo di reticolazione.\nStampaggio ad iniezione.\nLa lavorazione pi\u00f9 usata per produrre in serie oggetti in plastica \u00e8 lo stampaggio ad iniezione. Si fa con speciali presse (dette \"presse per iniezione termoplastica\"), che fondono i granuli di materia plastica e la iniettano ad alta velocit\u00e0 e pressione negli stampi, dove il polimero, raffreddandosi, assume la geometria voluta.\nLo stampaggio per iniezione viene impiegato sia nel caso di materiali termoplastici che termoindurenti.\nStampaggio per trasferimento.\nNello stampaggio per trasferimento il polimero viene portato ad una temperatura tale da rammollirsi e al tempo stesso evitando la reticolazione, che viene svolta successivamente, in uno stampo chiuso in cui la massa rammollita viene trasferita (da cui il nome del processo).\nFormatura per estrusione.\nNella formatura per estrusione il materiale viene spinto grazie ad una vite attraverso un'apertura. La forma finale del manufatto (la cui materia prima fluisce in maniera continua) dipende dalla geometria dell'apertura.\nQuesto processo si utilizza per i materiali termoplastici e talvolta per quelli termoindurenti. I tubi in plastica vengono prodotti tramite questo processo.\nSoffiaggio.\nUtilizzato per produrre corpi cavi (come bottiglie, fustini, bombole) consiste nel dilatare una certa porzione di resina di forma cilindrica con un getto d'aria sotto pressione, fino a farla aderire alle pareti di uno stampo; la produzione di oggetti cilindrici \u00e8 realizzata facendo precedere la fase di soffiatura da una fase di estrusione per la realizzazione del tubo di alimentazione alla soffiatura. La formatura per soffiatura viene impiegata anche per la produzione dei gusci di certi tipi di casco.\nTermoformatura.\nUn altro processo che ha una buona applicazione nella produzione di prodotti in plastica \u00e8 la termoformatura, dove si parte da granuli di polistirolo o polipropilene. Si tratta dell'estrusione di film o di lastre che vengono fatte passare, a temperatura adeguata, in uno stampo nel quale l'oggetto voluto viene forgiato con la pressione dell'aria compressa o dell'aria atmosferica, con attrezzature di produzione molto economiche.\nEstrusione in bolla.\nUn metodo diffuso per ottenere pellicole di polietilene \u00e8 l'estrusione in bolla. Consiste nel far passare il polimero scaldato dall'estrusore attraverso una filiera circolare posta in posizione orizzontale. Il film ottenuto \u00e8 raffreddato e fatto passare attraverso una calandra di traino che chiude il sistema. \u00c8 anche inserita dell'aria per aumentare il volume del sistema, gonfiando ci\u00f2 che assomiglia molto ad un pallone. In questo modo si produce il film termoretraibile usato per produrre imballaggi.\nPultrusione.\nLa pultrusione \u00e8 un processo continuo che permette di produrre profilati plastici rinforzati da fibre, come ad esempio la fibra di carbonio e la fibra di vetro e fibra tessile\nInquinamento causato dalla plastica.\nLo smaltimento non adeguato delle materie plastiche alla fine del loro ciclo di vita causa inquinamento ambientale; in particolare, si possono riscontrare danni alla fauna selvatica, per la quale si stima che circa settecento specie siano state danneggiate, tra cui organismi marini, di terraferma e uccelli."}
{"id": "2334900", "revid": "287204", "url": "https://it.wikipedia.org/wiki?curid=2334900", "title": "Nero Wolfe apre la porta al delitto", "text": "Nero Wolfe apre la porta al delitto (titolo originale \"A Family Affair\") \u00e8 il trentatreesimo, e ultimo romanzo giallo di Rex Stout con Nero Wolfe protagonista.\nTrama.\nUn uomo che rischia d'essere assassinato potrebbe trovare un rifugio pi\u00f9 sicuro della casa di Nero Wolfe? Pierre Ducos, cameriere al Rusterman, il ristorante prediletto dal grande investigatore, \u00e8 convinto di no e rifiuta di lasciare quella casa dove si \u00e8 presentato in piena notte. Archie Goodwin cerca di fargli dire il nome di chi attenta alla sua vita, ma Ducos vuole parlare soltanto con Wolfe. Non ci riuscir\u00e0 perch\u00e9, poco dopo, verr\u00e0 ucciso con un trucco diabolico nella stanza proprio sopra quella dove Wolfe sta dormendo. Per vendicare l'amico cameriere, Nero Wolfe si lancia in una delle indagini pi\u00f9 complesse e disperate della sua lunga carriera: con insolito furore ricerca l'assassino e impegna un'accanita \"guerra del silenzio\" con la polizia, sopportando persino di finire in prigione."}
{"id": "2334902", "revid": "287204", "url": "https://it.wikipedia.org/wiki?curid=2334902", "title": "Citicolina", "text": "La CDP-colina o citicolina (\"CDP-coline\" o \"citicoline\", Denominazione comune internazionale - DCI), \u00e8 uno psicostimolante/nootropico. La citicolina \u00e8 un intermediario della biosintesi della fosfatidilcolina.\nControindicazioni.\nIpersensibilit\u00e0 al principio attivo o ad uno degli eccipienti.\nGravidanza e Allattamento.\nIl farmaco non \u00e8 controindicato in gravidanza e durante l'allattamento. In ogni caso, va somministrato nei casi di effettiva necessit\u00e0 e sotto il controllo medico.\nEffetti collaterali.\nSi riscontra emicrania, dolore addominale e diarrea.\nDosaggio.\n3.000 mg/die.\nL'uso I.V. e I.M. agli stessi dosaggi \u00e8 altrettanto efficace.\nBiografia.\nRiassunto Caratteristiche Prodotto |Brassel | Ultima Revisione Testo: Febbraio 2006; G. U. n. 34 del 10/02/2006."}
{"id": "2334905", "revid": "377816", "url": "https://it.wikipedia.org/wiki?curid=2334905", "title": "Michail M. Bachtin", "text": ""}
{"id": "2334906", "revid": "28592", "url": "https://it.wikipedia.org/wiki?curid=2334906", "title": "Diga di Kujby\u0161ev", "text": ""}
{"id": "2334912", "revid": "21880", "url": "https://it.wikipedia.org/wiki?curid=2334912", "title": "Strombocactus", "text": ""}
{"id": "2334914", "revid": "110157", "url": "https://it.wikipedia.org/wiki?curid=2334914", "title": "Nifuratel", "text": "Il Nifuratel, derivato nitrofuranico, \u00e8 un farmaco topico antiprotozoario e antimicotico, utilizzato in ginecologia da solo RCP 1 o in associazione con la nistatina RCP 2; non in Italia esiste in forma sistemica.\nIndicazioni.\nSpettro antimicrobico.\nAttivo su:\n\"Batteri\"\nEnterococcus faecalis, Enterococcus faecium, Staphylococcus aureus, Bacillus subtilis, Escherichia coli, Shigella flexneri, Shigella sonnei, Salmonella typhi, Salmonella typhimurium, Salmonella Enteritidis, Klebsiella spp., Enterobacter spp., Serratia spp., Citrobacter spp., Morganella spp., Rettgerella spp., Pragia fontium, Budvicia aquatica, Rachnella aquatilis, Acinetobacter spp., e altri enterobatteri atipici.\nHelicobacter pylori (metronidazolo resistente).\n\"Protozoi\"\nAmebe, Giardia, Trichomonas vaginalis,\n\"Funghi\":\nCandida\nPoco attivo su:\nProteus mirabilis, Proteus vulgaris, Pseudomonas aeruginosa\nPrecauzioni.\nNifuratel non deve essere somministrato a pazienti con insufficienza renale, neuropatie, o deficit di G6PD.\nEffetti collaterali.\nGli effetti avversi associati alla terapia sistemica con nifuratel comprendono: disturbi gastrointestinali, neuropatia periferica, dermatite da contatto e porpora trombocitopenica.\nGravidanza.\nIl Nifuratel appartiene a quei farmaci utilizzati in gravidanza ampiamente e per questo motivo si pu\u00f2 prevedere l'assenza di effetti teratogeni sul feto; ma \u00e8 un farmaco per il quale non esistono studi definitivi a tal proposito."}
{"id": "2334915", "revid": "84948372", "url": "https://it.wikipedia.org/wiki?curid=2334915", "title": "Stati africani per consumo di calorie", "text": "Il numero di calorie al giorno per definire una alimentazione soddisfacente \u00e8 di 2500. Molti stati del primo mondo superano di gran lunga questa cifra e si raggiunge una sovralimentazione. Al contrario, molti stati del terzo mondo non arrivano a questa soglia e si parla di sottoalimentazione. In alcuni casi non si raggiungono le 2000 calorie al giorno che significa un alto rischio di morte per sottoalimentazione.\nQuesti dati relativi agli stati dell'Africa sono stati stimati dalla FAO che si occupa della alimentazione soprattutto nei paesi del Terzo Mondo. Le stime si riferiscono al 2005, per\u00f2 alcuni dati possono essere \"ingannevoli\", infatti bisogna contare anche la superficie dello stato e la sua popolazione."}
{"id": "2334920", "revid": "767487", "url": "https://it.wikipedia.org/wiki?curid=2334920", "title": "Nitrofurani", "text": "I nitrofurani sono una classe di chemioterapici, che si comportano a basse concentrazioni come batteriostatici (da 5 a 10\u00a0\u00b5g/ml), mentre ad alte concentrazioni diventano battericidi.\nL'attivit\u00e0 batteriostatica si esplica su gram-positivi (streptococchi e stafilococchi), gram negativi come E. coli, Klebsiella, Enterobacter ed alcuni protozoi, come Trichomonas e Giardia.\nNon sono di solito attivi su Proteus, Pseudomonas e germi senza parete come clamidie, micoplasmi e rickttesie.\nSi dividono sostanzialmente in due classi:\nSono principalmente utilizzati come antisettici delle vie urinarie. \nSono principalmente utilizzati come antisettici intestinali e possono essere impiegati oltre che nelle infezioni gastro-intestinali sostenute da batteri, anche in alcune parassitosi intestinali.\nAltri nitrofurani:"}
{"id": "2334923", "revid": "287204", "url": "https://it.wikipedia.org/wiki?curid=2334923", "title": "Sostene di Calcedonia", "text": "Biografia.\nNato a Calcedonia, fu soldato nell'esercito dell'augusto Massimiano, sotto cui riport\u00f2 numerose vittorie. Vide le persecuzione dei cristiani ad opera degli imperatori Decio e Diocleziano ma la sua conversione avvenne quando gli venne ordinato di uccidere Eufemia di Calcedonia. Rifiutatosi di obbedire fu arrestato e il console di Bitinia, Prisco, prov\u00f2 inutilmente a convincerlo ad abiurare dapprima con promesse di ricchezza ed in seguito torturandolo. Condannato ad essere sbranato dalle belve fu da esse risparmiato e in ultimo fu condannato al rogo insieme ad un altro martire Vittore di Calcedonia.\nAlcune sue reliquie sono conservate, insieme alle reliquie di santa Eufemia e di san Vittore, nella basilica di Sant'Eufemia in Piacenza."}
{"id": "2334924", "revid": "1652134", "url": "https://it.wikipedia.org/wiki?curid=2334924", "title": "Pantaleone Rapino", "text": "Biografia.\nNacque ad Ortona a Mare il 29 marzo 1889, figlio di Francesco Paolo e di Maria Arcangela Di Stefano. Effettu\u00f2 gli studi per la licenza media presso una scuola tecnica privata nella sua citt\u00e0 natale e poi consegu\u00ec la licenza tecnica a Citt\u00e0 Sant'Angelo nel 1907. Alla fine del dicembre dello stesso anno si arruol\u00f2 volontario nel Regio Esercito come allievo sergente nel 36\u00ba Reggimento fanteria e, nel novembre 1911, fu ammesso a frequentare la Regia Accademia Militare di Fanteria e Cavalleria di Modena col grado di sergente maggiore. Uscito nel febbraio 1913 con il grado di sottotenente dell'arma di fanteria assegnato al 49\u00ba Reggimento fanteria, l\u2019anno successivo, in forza al 50\u00ba Reggimento fanteria, part\u00ec volontario per la Libia. Nel 1914 si distinse nella battaglia di Sahel, dove si guadagn\u00f2 un encomio solenne; nel luglio 1915 fu promosso tenente e, nel novembre successivo, capitano. Rientrato in patria, partecip\u00f2 alla guerra contro l'Impero austro-ungarico sul fronte nazionale e nel febbraio 1916 raggiunse il 49\u00ba Reggimento fanteria in zona di operazioni, nel Cadore. Il 10 aprile, in Val Cordevole, rimase ferito all\u2019addome durante un servizio di ricognizione e fu costretto a lasciare il fronte per essere ricoverato in ospedale. Riprese servizio alla fine del mese di luglio e fu inviato in Albania, in servizio presso il 203\u00ba Reggimento fanteria, assolvendo incarichi di carattere tecnico. Dopo l'esito negativo della battaglia di Caporetto e la ritirata dell'esercito sulla linea del Piave, chiese, ed ottenne dopo pressanti richieste, di essere trasferito, ai primi di marzo del 1918, al 119\u00ba Reggimento fanteria posizionato sul Monte Grappa. Alla vigilia dell'inizio della battaglia del solstizio assunse il comando del I Battaglione del 119\u00ba Reggimento fanteria della Brigata Emilia, destinato a presidiare l'importante posizione di quota 1292 alle Porte di Salton. Dopo l'inizio dell'offensiva, con il suo battaglione oppose strenua resistenza ai ripetuti e violenti attacchi lanciati dagli austro-ungarici. Rimasto ferito gravemente, non volle lasciare il campo di battaglia, continuando a combattere. Esausto per la ferita, circondato con i pochi superstiti del suo battaglione dalle truppe nemiche, oppose uno sdegnoso rifiuto all'offerta di resa degli avversari e rimase ucciso dal pugnale di uno degli arditi nemici.\nCon motu proprio del sovrano Vittorio Emanuele III, il 30 agosto 1918 fu insignito della medaglia d'oro al valor militare alle memoria. La salma riposa nel Tempio ossario di Bassano del Grappa."}
{"id": "2334927", "revid": "224230", "url": "https://it.wikipedia.org/wiki?curid=2334927", "title": "Quod tentabam dicere versus erat", "text": "Quod temptabam dicere versus erat \u00e8 un verso del poeta romano Ovidio, tratto dall'opera Tristia (\"IV, X, 26\"). La sua traduzione \u00e8: \"ci\u00f2 che tentavo di dire diventava verso\". \nQuesto verso conclude la descrizione di Ovidio riguardante la propria naturale inclinazione verso la poesia ed il suo rapporto con il padre. Egli era nato infatti con tale vocazione poetica, ed il suo talento si era presto manifestato. Il padre, che desiderava per il figlio una carriera forense, cerc\u00f2 di scoraggiare le sue ambizioni, ricordandogli spesso che anche il grande poeta Omero era vissuto in povert\u00e0. \nOvidio, pur sforzandosi di seguire i consigli paterni, scrive appunto che qualunque cosa provasse a scrivere diventava un verso poetico: "}
{"id": "2334929", "revid": "1305772", "url": "https://it.wikipedia.org/wiki?curid=2334929", "title": "Petrolia", "text": ""}
{"id": "2334934", "revid": "1793900", "url": "https://it.wikipedia.org/wiki?curid=2334934", "title": "Dumbarton Oaks", "text": "Dumbarton Oaks \u00e8 una villa del XIX secolo in stile federale, circondata da giardini, che si trova a Georgetown, nei dintorni di Washington, D.C. Ospita la Dumbarton Oaks Research Library and Collection, un centro di studi bizantini, di ricerca sulle civilt\u00e0 precolombiane e di studio sulla storia dell'architettura del paesaggio. Il centro pubblica una rivista accademica denominata \"Dumbarton Oaks Papers\" e altri libri nelle tre principali aree di studio. Un programma di borse di studio, sia estivo che annuale, fa di Dumbarton Oaks un importante centro studi.\n\u00c8 stata la residenza a Washington di John C. Calhoun, senatore statunitense e vicepresidente degli Stati Uniti. Fu acquistata nel 1920 da Robert Woods Bliss (1875-1962), membro del Foreign Service, e da sua moglie Mildred Bliss Barnes (1875-1969), collezionista d'arte e figlia di Demas Barnes, che \u00e8 stata un'investitrice nel Charles Henry Fletcher's 'Fletcher's Castoria' attraverso la persona giuridica The Centaur Company. Aggiunte alla casa sono state realizzate da vari architetti, tra cui Philip Johnson.\nNel corso della loro vita, i Bliss misero insieme grandi e importanti collezioni di oggetti e libri, che hanno trovato collocazione a Dumbarton Oaks. Nel 1940, hanno donato la loro collezione, assieme alla casa e ai fondi, per creare il Dumbarton Oaks Research Library and Collection, affidandone la gestione fiduciaria all'Universit\u00e0 Harvard. L'ente \u00e8 stato dedicato, in origine, esclusivamente agli studi bizantini, ma il campo di applicazione \u00e8 stato successivamente esteso per includere studi pre-colombiani e la storia dell'architettura del paesaggio. Le biblioteche di Dumbarton Oaks contengono oltre 100.000 volumi. Del centro fanno parte un certo numero di studiosi residenti, a cui si aggiungono circa quaranta studiosi in visita, destinatari delle borse di studio assegnate ogni anno per gli studiosi in visita.\nSui terreni circostanti si estendono circa quattro ettari di giardini, progettati dal 1922 al 1947 dalla nota architetta paesaggista Beatrix Farrand, in collaborazione con la signora Robert Woods Bliss. I giardini comprendono una serie di terrazze costruite su una collina dietro l'edificio, mentre i rimanenti settori sono tenuti in stile informale. Essi comprendono la Star Garden, Green Garden, Beech Terrace, Urn Terrace, il Rose Garden , Arbor Terrace, Fountain Terrace, Lover's Lane Pool, e la Pebble Terrace, cos\u00ec come un Camellia Circle, Prunus Walk, Cherry Hill, Crabapple Hill, Forsythia Hill, e Fairview Hill. Tutti sono aperte al pubblico.\nDumbarton Oaks ha prestato il suo nome a un importante lavoro di Igor' F\u00ebdorovi\u010d Stravinskij: Mr. Bliss aveva chiesto a Stravinsky di comporre un concerto per il suo trentesimo anniversario di nozze nel 1938. La composizione che ne risult\u00f2 fu il concerto in mi-bemolle per orchestra da camera, pi\u00f9 spesso denominato \"Concerto Dumbarton Oaks\".\nNella tarda estate del 1944, Dumbarton Oaks ospit\u00f2 la conferenza internazionale di Dumbarton Oaks, che pose le basi per la creazione delle Nazioni Unite."}
{"id": "2334938", "revid": "28592", "url": "https://it.wikipedia.org/wiki?curid=2334938", "title": "Khanati", "text": ""}
{"id": "2334940", "revid": "1915706", "url": "https://it.wikipedia.org/wiki?curid=2334940", "title": "Prometazina", "text": "La Prometazina, scoperta prima del 1940, \u00e8 un derivato fenotiazinico, dotato di una spiccata attivit\u00e0 deprimente del SNC nonch\u00e9 antagonista dei recettori H1 (attivit\u00e0 antistaminica) e dei recettori muscarinici (attivit\u00e0 anticolinergica). Inoltre possiede alcune propriet\u00e0 di antagonista della serotonina.\nIndicazioni.\nTrattamento della nausea e del vomito nella cinetosi, nel vomito da farmaci, nel (PONV) o vomito e post-operatorio; nonch\u00e9 nel trattamento sintomatico della nausea e delle vertigini, nella Sindrome di Meni\u00e8re e altri disturbi vestibolari.\nInoltre la prometazina \u00e8 un comune ingrediente di preparati per il trattamento sintomatico della tosse e il raffreddore comune.\nControindicazioni.\nControindicata ai bambini con meno di 2 anni e alle donne in gravidanza.\nEffetti Indesiderati.\nFra gli effetti indesiderati si riscontrano: Sedazione e sonnolenza, astenia, facile affaticabilit\u00e0, difficolt\u00e0 nella coordinazione motoria, visione indistinta, diplopia, vertigini, ronzii auricolari o acufeni. Possibili segni d'eccitazione centrale, specialmente nei bambini, con la comparsa di euforia, nervosismo, tremori e insonnia e, ad altre dosi, convulsioni.\nPer l'attivit\u00e0 anticolinergica: secchezza della bocca o xerostomia, della gola e del naso, stipsi, difficolt\u00e0 nella minzione e ritenzione urinaria, riduzione della secrezione bronchiale, oppressione toracica e respiro difficoltoso.\nInoltre: disturbi epigastrici, anoressia, nausea, vomito e diarrea.\nPosologia.\n\u00c8 disponibile nelle formulazioni per OS, per via parenterale e per uso topico, la prometazina per via rettale non \u00e8 in commercio in Italia.\nSi pu\u00f2 utilizzare fino ad un massimo di 50\u00a0mg/die; nei bambini e negli anziani le dosi vanno opportunamente ridotte.\nUsato come ipnotico sedativo \u00e8 sufficiente una dose serale di 5\u201310\u00a0mg."}
{"id": "2334941", "revid": "324090", "url": "https://it.wikipedia.org/wiki?curid=2334941", "title": "Qui scribit, bis legit", "text": "Qui scribit, bis legit (\"chi scrive legge due volte\") \u00e8 un assioma latino. Significa che per comprendere meglio un testo \u00e8 necessario trascriverlo, in quanto ci\u00f2 equivale a leggerlo due volte.\nTale frase \u00e8 considerata una regola di pedagogia la cui origine \u00e8 antica."}
{"id": "2334951", "revid": "123344190", "url": "https://it.wikipedia.org/wiki?curid=2334951", "title": "Lornoxicam", "text": "Il Lornoxicam \u00e8 un farmaco antinfiammatorio non steroideo FANS, che rientra nella classe degli oxicam ed \u00e8 dotato di importanti propriet\u00e0 analgesiche.\nFarmacodinamica.\nIl farmaco determina un blocco della sintesi delle prostaglandine inibendo la ciclossigenasi. Inibisce inoltre la liberazione dei radicali liberi dell'ossigeno dai leucociti attivati.\nFarmacocinetica.\nDopo somministrazione orale lornoxicam viene assorbito in modo quasi completo dal tratto gastrointestinale. Il farmaco si distribuisce rapidamente ai ari tessuti biologici. La concentrazione plasmatica massima viene raggiunte entro 2 ore dall'assunzione. La biodisponibilit\u00e0 assoluta \u00e8 nell'ordine del 90\u2013100%. L'emivita plasmatica media \u00e8 di circa 3\u20135 ore.\nIl legame con le proteine plasmatiche, particolarmente con l'albumina, \u00e8 del 99%. Il principale metabolita \u00e8 il 5'-idrossi-lornoxicam, sprovvisto di attivit\u00e0 farmacologica. Il farmaco viene eliminato per via (35% circa) e per via epatica (65% circa). Nelle urine \u00e8 possibile ritrovare solo il metabolita 5'-idrossi-lornoxicam.\nUsi clinici.\nIl farmaco viene utilizzato nel dolore moderato e grave, in particolare nel trattamento sintomatico del dolore e della flogosi in soggetti con affezioni reumatiche infiammatorie (ad esempio artrite reumatoide o spondilitite anchilosante) o degenerative.\nControindicazioni.\nControindicato nel caso di ipersensibilit\u00e0 al lornoxicam o ad uno degli eccipienti, nel terzo trimestre di gravidanza e non dovrebbe essere assunto durante il primo e secondo trimestre della gravidanza, scompenso cardiaco, insufficienza epatica e renale.\nUso e Vie di Somministrazione.\nNel trattamento dell'osteoartrosi e dell'artrite reumatoide il lornoxicam \u00e8 assunto per OS con una dose giornaliera di 12\u00a0mg in due o tre dosi divise.\nLornoxicam \u00e8 somministrato in dosi da 8 a 16\u00a0mg al d\u00ec per via orale per il trattamento del dolore. Dosi superiori a 8\u00a0mg devono essere somministrate in dosi divise. Le stesse dosi possono essere assunte con iniezione endovenosa o intramuscolare; anche se in rari casi, la massima dose giornaliera iniziale pu\u00f2 essere aumentata a 24\u00a0mg. Il trattamento tramite per via parenterale dovrebbe essere limitato a soli 2 giorni."}
{"id": "2334955", "revid": "133557", "url": "https://it.wikipedia.org/wiki?curid=2334955", "title": "Chiarelettere", "text": "Chiarelettere \u00e8 una casa editrice italiana.\nStoria.\n\u00c8 stata fondata nel maggio del 2007 come editore multimediale (libri, dvd, blog). La casa editrice \u00e8 partecipata del Gruppo Editoriale Mauri Spagnol, che ne detiene il 49%. Come specificato su ogni libro, la propriet\u00e0 di Chiarelettere \u00e8 costituita da: Gruppo GeMS, Lorenzo Fazio (direttore editoriale), Guido Roberto Vitale, Sandro Parenzo. L'amministratore delegato di Chiarelettere \u00e8 Marco Tar\u00f2. In redazione lavorano: Maurizio Donati (editor), Giulia Civiletti (ufficio stampa), Valentina Abaterusso (redattrice) e Sara Marcenaro (segreteria editoriale).\nNel 2009 Chiarelettere \u00e8 entrata nell'azionariato del giornale \"il Fatto Quotidiano\".\nLa casa editrice ha aperto nel 2010 il portale \"Cado in piedi\"."}
{"id": "2334958", "revid": "767487", "url": "https://it.wikipedia.org/wiki?curid=2334958", "title": "General Mamerto Natividad", "text": "General Mamerto Natividad \u00e8 una municipalit\u00e0 di Quarta classe delle Filippine, situata nella Provincia di Nueva Ecija, nella regione di Luzon Centrale.\nGeneral Mamerto Natividad \u00e8 formata da 20 baranggay:"}
{"id": "2334959", "revid": "1833487", "url": "https://it.wikipedia.org/wiki?curid=2334959", "title": "Macrogol", "text": " Macrogol \u00e8 un tipo di eccipiente farmaceutico della famiglia dei polietilenglicoli che viene utilizzato anche da solo come lassativo. \u00c8 in grado di richiamare acqua e sali minerali nel lume gastrointestinale e in questo modo espleta un'azione di stimolazione meccanica della peristalsi, normalmente seguita da una risoluzione.\nPersone che hanno difficolt\u00e0 cardiocircolatorie dovrebbero consultare un medico prima dell'utilizzo di questo farmaco, poich\u00e9 lo squilibrio idrosalino che si pu\u00f2 creare con l'utilizzo potrebbe portare a fenomeni di tipo aritmico o di ridotta volemia.\nIndicazioni.\nStitichezza cronica, pulizia del colon. \nProdotto sia discretamente sicuro sia a elevata efficacia nel trattamento di buona parte delle stipsi croniche: \"Questa estrema versatilit\u00e0 d'uso permette di utilizzarlo per risolvere i casi di stipsi caratterizzati da feci caprine e formate (Bristol 1-3 ) ancor prima di aver differenziato la stipsi, se organica o funzionale, ed indipendentemente dalla presenza di eventuali sintomi di allarme, fatta eccezione per la perforazione, l'ostruzione intestinale e l'ileo dinamico. La risoluzione rapida dell'alterazione defecatoria e della stasi fecale nel colon-retto mediante le soluzioni di macrogol \u00e8 anche utile nelle fasi iniziali dell'iter diagnostico per potere eseguire esami nel colon-retto, sia morfologici che funzionali, nel sospetto di, o per escludere, patologie organiche\"\n\u00c8 in media ritenuta terapia preferenziale nella stipsi cronica, prima di tentare - per i casi pi\u00f9 ostinati - con il prucalopride con dose di 2 mg/die (1 mg/die per gli over 65).\nDosaggi.\nLa posologia varia a seconda del tipo. \nFarmacodinamica.\nIl macrogol \u00e8 polimero inerte derivato dall'ossido di etilene, la cui utilit\u00e0 consiste nel riuscire a richiamare i liquidi corporei all'interno del comparto intestinale, favorendo cos\u00ec la peristalsi e la defecazione.\nEffetti indesiderati.\nDolore addominale, nausea."}
{"id": "2334961", "revid": "1371684", "url": "https://it.wikipedia.org/wiki?curid=2334961", "title": "Giro Donne 2007", "text": "Il Giro Donne 2007, diciottesima edizione della corsa, si svolse in nove tappe pi\u00f9 un cronoprologo iniziale dal 6 al 14 luglio 2007 per un totale di 895,3\u00a0km. Fu vinto dalla lituana Edita Pu\u010dinskait\u0117, in forza alla Equipe N\u00fcrnberger Versicherung, davanti a Nicole Br\u00e4ndli e Mar\u00eda Isabel Moreno."}
{"id": "2334962", "revid": "183694", "url": "https://it.wikipedia.org/wiki?curid=2334962", "title": "Venere e Adone (Tiziano Washington)", "text": "Venere e Adone \u00e8 un dipinto a olio su tela (107x136 cm) realizzato nel 1560 dal pittore italiano Tiziano Vecellio.\n\u00c8 conservato nel National Gallery of Art di Washington.\nStoria e descrizione.\nAlla met\u00e0 del XVI secolo Tiziano torna insistentemente sul soggetto mitogico che in passato pure aveva frequentato (\"Baccanale\", \"Bacco e Arianna\", ma anche \"Danae\"); lo spirito tuttavia \u00e8 ben diverso: se pure il tono con cui annuncia a Filippo II una \u00abpoesia\u00bb \u2013 da porre accanto alla \"Danae\", cos\u00ec da avere una vista completa della nudit\u00e0 femminile \u2013 \u00e8 colloquiale, leggero e ricco di sottintesi erotici, tuttavia il risultato \u00e8 pensoso e pessimistico.\nAll'artista, che illustra un racconto mitologico tratto da Ovidio, non interessa mostrare la morte di Adone: viene invece narrato il momento immediatamente precedente, quando Adone lascia all'alba la dea, dopo una notte d'amore, per andare alla caccia, metafora della vita, che lo vedr\u00e0 vittima del cinghiale. Da notare che Tiziano stravolge anche il mito che vedeva invece Venere abbandonare il bel cacciatore, e questo gli fu rimproverato anche da Borghini.\nNon \u00e8 bene che l'uomo tratti troppo da vicino gli dei, perch\u00e9 solo disgrazia gliene potr\u00e0 derivare: una malinconica meditazione su cui Tiziano torner\u00e0 anche nelle successive poesie; dura morale, invero, che non trover\u00e0 estimatori se non \u2013 per motivi economico-finanziari \u2013 Filippo II. Quando l'unico committente non vorr\u00e0 una tela, questa rester\u00e0 all'artista.\nDi questo stesso soggetto Tiziano realizzer\u00e0 almeno ben sette tele, classificate in due gruppi a seconda dello stile e di alcune varianti iconologiche. Il primo gruppo, \u00abPrado\u00bb, \u00e8 caratterizzato da uno stile simile a quella della prima versione, oggi conservata al Prado. Il secondo gruppo \u2013 denominato \u00abFarnese\u00bb dalla perduta tela appartenuta a questa famiglia, e a cui appartiene anche questa versione di Washington \u2013 presenta queste differenze rispetto al primo:\nIl dipinto, di propriet\u00e0 della contessa di Bristol, Anne Russell Digby, pass\u00f2 in eredit\u00e0, nel 1685, alla famiglia Spencer di Marlborough, di cui rimase propriet\u00e0 fino al 1924. Venduto ad antiquari e galleristi inglesi e americani, \u00e8 diventato propriet\u00e0 della National Gallery of Art di Washington nel 1942."}
{"id": "2334964", "revid": "228587", "url": "https://it.wikipedia.org/wiki?curid=2334964", "title": "Tanto nomini nullum par elogium", "text": "La locuzione latina Tanto nomini nullum par elogium, traducibile in italiano come \"a un s\u00ec gran nome nessun elogio (\u00e8) adeguato\", costituisce l'epitaffio (composto dal Dottor Ferroni) del monumento a Niccol\u00f2 Machiavelli, eretto nella Basilica di Santa Croce di Firenze nel 1787 per pubblica sottoscrizione. \u00c8 usato anche in senso ironico, spesso in forma abbreviata, lasciando al lettore o all'ascoltatore il compito di integrare mentalmente: \"tanto nomini...\"."}
{"id": "2334966", "revid": "31886", "url": "https://it.wikipedia.org/wiki?curid=2334966", "title": "Combustione dolce", "text": "Per combustione dolce (mild combustion in inglese) si intende una tipologia di combustione che utilizza alte diluizioni della miscela reagente con sostanze inerti (tipicamente acqua od azoto, nelle apparecchiature da laboratorio), associandola ad alte temperature di preriscaldamento.\nCaratteristiche e scopi.\nL'uso di forti diluizioni dei reagenti e di alte temperature di preriscaldamento ha lo scopo di contenere il pi\u00f9 possibile i gradienti di temperatura, allungando cos\u00ec la vita dei materiali a contatto con i gas e soprattutto abbattendo significativamente la produzione di NOx, che \u00e8 invece consistente con temperature elevate (&gt;1000 K), abituali nelle combustioni che sono marcatamente esotermiche.\nInoltre \u00e8 dimostrato che la produzione di \"soot\" (fuliggine) \u00e8 notevolmente depressa in condizioni \"mild\" e questo permette anche una minore emissione di inquinanti.\nL'elevata diluizione del combustibile fa s\u00ec che la composizione della miscela ricada al di fuori dei limiti di infiammabilit\u00e0, di qui la necessit\u00e0 del preriscaldamento dei flussi entranti al di sopra della temperatura di autoignizione.\nLa \"mild combustion\" \u00e8 un campo di ricerca relativamente nuovo e bench\u00e9 ci sia a grandi linee accordo sulle caratteristiche che deve avere un processo di combustione per essere inquadrato come \"mild\", non pu\u00f2 ritrovarsi in letteratura un'unica definizione quantitativa. Il principio cui tutte fanno capo \u00e8, comunque, sempre quello di avere innalzamenti di temperatura contenuti, al di l\u00e0 degli espedienti posti poi effettivamente in esse per ottenerli: \u00e8 questa, pu\u00f2 dirsi, la vera caratteristica che accomuna tutti i processi \"mild\".\nSecondo una delle definizioni, affinch\u00e9 si abbia combustione dolce dev'essere:\nformula_1\ndove formula_2, formula_3 e formula_4 sono rispettivamente le temperature di ingresso dei reagenti, la temperatura di autocombustione (nelle condizioni date) e formula_5, con formula_6 temperatura adiabatica di fiamma.\nDal punto di vista macroscopico la combustione dolce \u00e8 caratterizzata dall'assenza di un fronte di fiamma, inteso come la superficie di separazione tra reagenti e prodotti, ragion per cui \u00e8 detta dagli anglofoni anche \"flameless\"."}
{"id": "2334968", "revid": "767487", "url": "https://it.wikipedia.org/wiki?curid=2334968", "title": "General Tinio", "text": "General Tinio (fino al 1957 Papaya) \u00e8 una municipalit\u00e0 di Seconda classe delle Filippine, situata nella Provincia di Nueva Ecija, nella regione di Luzon Centrale.\nGeneral Tinio \u00e8 formata da 12 baranggay:"}
{"id": "2334972", "revid": "2074735", "url": "https://it.wikipedia.org/wiki?curid=2334972", "title": "Ipertensione portale", "text": "L'ipertensione portale deriva dall'aumento delle resistenze al flusso ematico della vena porta, che pu\u00f2 essere dovuto a molteplici cause. Normalmente tra la vena porta e le vene sovraepatiche vi \u00e8 un gradiente di circa 3-5 mmHg. Si parla di ipertensione portale quando il gradiente pressorio tra vena porta e vene sovraepatiche supera i 5 mmHg. Quando si raggiunge un gradiente di 12mmHg l'ipertensione portale diviene clinicamente rilevante.\nCause.\nLe cause dell'ipertensione portale sono spesso suddivise, in base alla loro localizzazione, in pre-epatiche, intraepatiche e post-epatiche.\nPi\u00f9 raramente l'ipertensione portale pu\u00f2 essere causata da altre patologie del fegato (fibrosi epatica, epatite alcolica, sindrome Budd-Chiari), da una trombosi a carico delle vene epatiche o da una insufficienza cardiaca. Talvolta l'ipertensione portale pu\u00f2 anche essere idiopatica. Nei paesi sottosviluppati, una delle cause principali \u00e8 la schistosomiasi.\nFisiopatologia.\nL'ipertensione portale \u00e8 associata nella maggioranza dei casi a cirrosi epatica. La contrazione delle cellule muscolari lisce e dei miofibroblasti che originano dalla trasformazione delle cellule stellate provoca un aumento delle resistenze del flusso portale nei sinusoidi a cui contribuiscono anche i danni al parenchima epatico provocati dalla cirrosi cio\u00e8 fibrosi estesa dalle triadi portali alle vene centrolobulari e noduli parenchimatici. I sinusoidi a loro volta tendono a diminuire la secrezione di ossido nitrico (NO), un potente vasodilatatore, e ad aumentare quella di endotelina-1 che \u00e8 invece un potente vasocostrittore, insieme a citochine e angiotensinogeno, precursore di un altro vasocostrittore, l'angiotensina II. Nella cirrosi si assiste anche ad un rimodellamento della circolazione sanguigna del fegato per cui si riscontrano \"shunt\" artero-venosi che tendono a portare la bassa pressione portale (intra epatica) a livelli simili a quelli arteriosi.\nL'aumento del flusso venoso portale conseguente all'aumento del flusso sanguigno nella circolazione splancnica \u00e8 un altro meccanismo importante per lo sviluppo di ipertensione portale. Pare che ci\u00f2 sia dovuto a una ridotta attivit\u00e0 dei macrofagi nell'intestino, i quali non smaltiscono il DNA batterico in eccesso e a cui l'organismo risponde incrementando la sintesi di NO, che provoca vasodilatazione arteriosa nella circolazione splancnica.\nSegni e sintomi.\nPoich\u00e9 in caso di ipertensione portale il flusso attraverso la vena porta incontra maggiore resistenza, il sangue venoso del sistema portale viene convogliato a forza in canali secondari onde raggiungere la vena cava e da qui il cuore. \nSi vengono cos\u00ec a formare degli \"shunt\" porta-cava o circoli collaterali. Questi circoli collaterali si possono dividere in superficiali e profondi.\nQuesto pu\u00f2 avere numerose conseguenze:\nTrattamento.\nTerapia farmacologica.\nIl trattamento con betabloccanti non selettivi viene iniziato spesso al momento della diagnosi di ipertensione portale e praticamente sempre se vi \u00e8 segno di emorragia varicosa. I farmaci usati sono tipicamante il propranololo e il nadololo. L'aggiunta di un nitrato ai betabloccanti ne aumenta l'efficacia. Nelle complicazioni acute gravi dell'ipertensione, come l'emorragia delle varici esofagee, possono venir somministrati octreotide o terlipressina endovena per diminuire la pressione nel sistema portale. I pazienti con ipertensione portale dovrebbero sottoporsi a gastroscopia per investigare l'esistenza di varici esofagee.\nTrattamento percutaneo.\nTramite un intervento miniinvasivo transgiugulare (\"TIPS\" ossia \"Transjugular Intrahepatic Portosystemic Shunt\"), \u00e8 possibile creare uno shunt tra il sistema portale e quello venoso centrale, dove la pressione \u00e8 minore. Tale procedura \u00e8 indicata nella profilassi del risanguinamento da varici gastroesofagee e per l'ascite intrattabile. Questo fa diminuire la pressione nel sistema portale e riduce il rischio di complicanze. Il problema pi\u00f9 comune in questa procedura, drammaticamente ridotto dopo l'impiego di endoprotesi ricoperte in politetrafluoroetilene, \u00e8 il blocco dello shunt. Il rischio maggiore e pi\u00f9 drammatico \u00e8 rappresentato dall'insorgenza post-intervento di una encefalopatia grave, oltre il 50% dei casi. Motivo per il quale una dieta a restrizione proteica e una corretta impostazione della terapia medica diuretica sono imprescindibili."}
{"id": "2334973", "revid": "23968469", "url": "https://it.wikipedia.org/wiki?curid=2334973", "title": "Donna Letizia", "text": ""}
{"id": "2334978", "revid": "767487", "url": "https://it.wikipedia.org/wiki?curid=2334978", "title": "Mouse on Mars", "text": "Mouse On Mars \u00e8 un duo musicale proveniente dalla Germania (Jan St. Werner da Dusseldorf e Andi Toma da Colonia). La loro musica rientra nel genere elettronico, miscelato ad influenze techno, trance, disco e ambient, con un massiccio utilizzo di campionatori e sintetizzatori. Nelle esibizioni dal vivo, si avvalgono anche dell'utilizzo dei convenzionali strumenti musicali appartenenti al genere rock, quali batteria, basso e chitarra. Gruppo pionieristico, principali autori del rinnovamento nella scena elettronica tedesca, i Mouse On Mars traggono ispirazione da gruppi quali Kraftwerk, Faust, Can e Neu! pur distinguendosi per qualit\u00e0 e originalit\u00e0 di arrangiamenti e ricerca sonora, dando vita ad una innovativa sintesi di ambient, kraut-rock, techno e pop.\nCarriera.\nEsordirono nel 1994 con l'EP \"Frosch\" pubblicato per l'etichetta discografica britannica Too Pure, che ottenne un buon successo nelle classifiche indipendenti. Fu seguito nello stesso anno dal primo album, \"Vulvaland\", lavoro in cui sono evidenti le caratteristiche che distingueranno i Mouse on Mars nel panorama musicale elettronico: l'abilit\u00e0 nel mescolare i generi pi\u00f9 disparati, l'approccio trasversale della band, che alterna momenti di trance psichedelica ad atmosfere pi\u00f9 cupe e inquietanti. Alla sperimentazione di sonorit\u00e0, che spaziano dall'ambient alla techno del primo lavoro, fa seguito un secondo album, \"Iaora Tahiti\", datato 1995, dal carattere pi\u00f9 giocoso e con una maggiore variet\u00e0 di generi musicali. L'album combina dub, jungle e hip-hop con divagazioni nella world-music e nelle sonorit\u00e0 di Tangerine Dream, gruppo pionieristico della kosmische musik. L'anno successivo, vede pubblicare il singolo \"Cache Coeur Naif\", che diventa in breve tempo un club-hit in tutta Europa. Il brano, realizzato con la collaborazione di Laetitia Sadier e Mary Hanson degli Stereolab (con i quali i due componenti tedeschi avevano gi\u00e0 lavorato come produttori) \u00e8 un originale cocktail elettronico che si avvale con straordinaria originalit\u00e0 di armonia e sonorit\u00e0 pop e lounge. Questo lavoro consolida la fama del gruppo nei club europei e nella scena musicale internazionale grazie anche a lavori come \"Autoditacker\" (1997) e \"Instrumentals\", sempre dello stesso anno.\nIl successo del duo tedesco risiede nel coraggio di rinnovarsi ad ogni progetto, nella capacit\u00e0 di mettersi costantemente in gioco, portando la musica elettronica ad altissimo livello, attraverso sonorit\u00e0 che fondano potenza ritmica, frammenti melodici ed esplorazioni timbriche, che creano un nuovo e innovativo linguaggio musicale, frutto della sintesi dei pi\u00f9 disparati generi musicali elettronici (ambient, kraut-rock, techno, lounge ecc.) con l'immediatezza della musica rock e la piacevolezza dell'ascolto.\nDalla collaborazione con il regista statunitense Josh Evans, nasce l'album \"Glam\" (1998). Nell'anno 2000, esce il loro quarto album, \"Niun Niggung\" con la Domino Records. L'uso dei classici strumenti musicali, soprattutto nelle performance dal vivo, diventer\u00e0 una costante. Una tendenza, che si evidenzia nel quinto album, dal nome \"Ideology\" (Sonig, 2001) per l'uso di violini, violoncelli, clarinetti, trombe e gran piano. Sullo stesso trend, sar\u00e0 anche il sesto lavoro, \"Radical Connector\", caratterizzato da una rinuncia alla tendenza minimalista, per una maggiore sonorit\u00e0 pop. La vocazione strumentale coincide con la partecipazione del batterista Dodo NKishi agli ultimi due album.\nDopo una lunga collaborazione con la storica etichetta americana Thrill Jockey l'ultimo disco della band per l'etichetta Ipecac Records dell'eclettico Mike Patton, \"Varcharz\", ha svelato aperture al funk e al free-jazz. Nonostante quest'ultimo album, non abbia riscosso il successo sperato, il gruppo di D\u00fcsseldorf rimane uno dei pi\u00f9 vivaci interpreti del panorama elettronico \u201csperimentale\u201d.\nNel 2021 esce \"AAI\" (sigla di \"Anarchic Artificial Intelligence\"), un concept album sull'intelligenza artificiale che vede la partecipazione dello studioso di diaspora africana Louis Chude-Sokei, il percussionista Dodo NKishi e l'agenzia di sviluppo di modelli di intelligenza artificiale Birds of Mars."}
{"id": "2334981", "revid": "767487", "url": "https://it.wikipedia.org/wiki?curid=2334981", "title": "Guimba", "text": "Guimba \u00e8 una municipalit\u00e0 di Prima classe delle Filippine, situata nella Provincia di Nueva Ecija, nella regione di Luzon Centrale.\nGuimba \u00e8 formata da 64 baranggay:"}
{"id": "2334983", "revid": "36426", "url": "https://it.wikipedia.org/wiki?curid=2334983", "title": "Ospedale di Santo Spirito in Saxia", "text": ""}
{"id": "2334984", "revid": "1962958", "url": "https://it.wikipedia.org/wiki?curid=2334984", "title": "Leandro Ver\u00ec", "text": "Biografia.\nNato a San Vito Chietino (Chieti), il 10 novembre 1903, frequent\u00f2 il corso di allievo carabiniere a piedi presso la scuola di Roma dall'aprile al settembre 1923. Nominato carabiniere, fu assegnato alla Legione di Chieti. Nel dicembre 1926 passava a quella di Treviso e l'anno successivo a quella di Padova, dalla quale fu trasferito, nel maggio 1930, alla Legione di Roma. Destinato nel dicembre 1931 alla Legione di Genova, compagnia di Nervi, sei anni dopo otteneva la promozione ad appuntato ed era inviato alla Stazione di Alassio.\nIl 13 dicembre 1938, mentre prestava servizio in Laigueglia (Savona), cadde nel corso di un conflitto a fuoco impegnato di notte contro un pericoloso malfattore. Per tale operazione venne decorato della Medaglia d'Oro al Valor Militare alla memoria, con decreto del 18 agosto 1939.\nNote.\n2. http://www.carabinieri.it/editoria/il-carabiniere/anno-2014/2014Marzo/leandro-veri\n3. http://www.carabinieri.it/arma/oggi/medagliere/decorazioni-individuali/medaglia-d'oro-al-valor-militare-alla-memoria/Veri-Leandro\nhttp://www.quirinale.it/elementi/DettaglioOnorificenze.aspx?decorato=13961"}
{"id": "2334985", "revid": "36426", "url": "https://it.wikipedia.org/wiki?curid=2334985", "title": "Santa Maria dell'Impruneta", "text": ""}
{"id": "2334988", "revid": "177744", "url": "https://it.wikipedia.org/wiki?curid=2334988", "title": "Fisioterapeuta", "text": ""}
{"id": "2334997", "revid": "1718925", "url": "https://it.wikipedia.org/wiki?curid=2334997", "title": "Semi-contact", "text": "Il semi-contact (o point-fighting) \u00e8 una delle specialit\u00e0 della kickboxing, viene praticato sul tatami. L'obbiettivo del combattimento \u00e8 accumulare un punteggio superiore rispetto a quello accumulato dal proprio avversario al termine dell'incontro.\nIl quadrato di gara.\nIl combattimento si svolge su un tatami di forma quadrata che ha area 7x7 (\u00e8 tuttavia possibile che in determinate competizioni il tatami misuri 6x6). All'esterno del quadrato di gara, lungo un lato, si trova un banco sul quale saranno esposti il tabellone segnapunti e il timer.\nRegolamento.\nAssegnazione dei punti.\nPer ogni tecnica valida portata su un bersaglio valido, all'atleta che ha eseguito la suddetta tecnica vengono assegnati dei punti. I bersagli contemplati nel semi contact sono: \nIn base alla tecnica eseguita e al bersaglio colpito il punteggio assegnato varia secondo le seguenti regole: \n(Una tecnica viene considerata \"saltata\" se al momento del contatto con il bersaglio l'atleta che sta eseguendo la tecnica non ha nessun punto di appoggio sul tatami).\nUna tecnica viene considerata valida solo se opportunamente richiamata dopo il contatto con il bersaglio e se seguita dallo sguardo dell'atleta che esegue la tecnica.\nAzioni illegali.\nNel semi contact sono considerate illegali le seguenti azioni:\nUscite e Warning.\nSe un atleta esce dal quadrato di gara, ossia appoggia almeno un piede fuori dal tatami, riceve una penalit\u00e0 per \"uscita\". Non viene considerata un'uscita se l'atleta che esce dal quadrato di gara, esce perch\u00e9 spinto dall'avversario o durante l'esecuzione di una tecnica offensiva. Le uscite vengono cos\u00ec conteggiate:\nIn caso un atleta compia azioni illegali, o in caso un atleta manifesti comportamenti giudicati scorretti o offensivi, gli potr\u00e0 essere assegnato un \"warning\". I warning vengono cos\u00ec conteggiati:\nTempo limite.\nOgni combattimento si articola in uno o due round. La durata di ogni round varia da competizione a competizione, anche se in genere si aggira tra un minuto e mezzo e due minuti.\nArbitraggio.\nL'arbitraggio \u00e8 a carico di tre giudici di gara, uno dei quali viene designato come arbitro centrale. L'arbitro centrale \u00e8 colui che dirige il combattimento, l'unica persona sul quadrato di gara autorizzato a parlare e l'unico giudice di gara a poter assegnare \"warning\" agli atleti in gara.\nI comandi che possono essere impartiti dall'arbitro centrale sono i seguenti:\nModalit\u00e0 di assegnazione dei punti.\nDurante il combattimento se uno qualsiasi dei tre arbitri vede una tecnica andata a segno, \u00e8 tenuto ad indicare l'atleta che ritiene sia andato a punto alzando la mano verso il suo angolo iniziale e sollevando un numero di dita pari al punteggio che ritiene spetti all'atleta. Ogni volta che un arbitro segnala una tecnica andata a punto l'arbitro centrale dar\u00e0 lo \"stop\" e tutti gli arbitri si esprimeranno secondo le stesse modalit\u00e0 sopraindicate o incrociando le mani nel caso ritengano che non vada assegnato alcun punto a nessun atleta. Gli arbitri possono inoltre segnalare le uscite degli atleti. Dopo che tutti gli arbitri si saranno espressi, l'arbitro centrale annuncer\u00e0 l'eventuale assegnazione di punti o uscite, decidendo per maggioranza, per poi far riprendere il combattimento.\nEquipaggiamento.\nDurante il combattimento ogni atleta dovr\u00e0 essere munito del seguente equipaggiamento: \nSono altres\u00ec obbligatorie durante il combattimento le seguenti protezioni: \n\u00c8 assolutamente vietato indossare alcun tipo di accessori o monili (collane, anelli, orecchini ecc.)."}
{"id": "2334998", "revid": "486946", "url": "https://it.wikipedia.org/wiki?curid=2334998", "title": "Unione Sportiva Castelnuovo Garfagnana", "text": ""}
{"id": "2335000", "revid": "116944", "url": "https://it.wikipedia.org/wiki?curid=2335000", "title": "San Sostene di Calcedonia", "text": ""}
{"id": "2335001", "revid": "767487", "url": "https://it.wikipedia.org/wiki?curid=2335001", "title": "Calvinia", "text": "Calvinia \u00e8 una cittadina della provincia del Capo Settentrionale, in Sudafrica. Si trova ai piedi dei monti Roggeveld. Il nome della citt\u00e0 \u00e8 un riferimento al teologo Giovanni Calvino.\nCollegamenti.\nCalvinia \u00e8 raggiunta da molte strade regionali, tra cui la R354 (che la collega a Sutherland e Matjiesfontein), la R355 (che la collega alla R46 e a Springbok) e la R364 che collega Calvinia a Lamberts Bay. La citt\u00e0 dispone inoltre di un aeroporto."}
{"id": "2335002", "revid": "767487", "url": "https://it.wikipedia.org/wiki?curid=2335002", "title": "Camorra (film)", "text": "Camorra \u00e8 un film del 1972, diretto da Pasquale Squitieri.\nTrama.\nNapoli. Tonino Russo esce dal carcere di Poggioreale; una volta tornato a casa, viene affrontato da un teppista del quartiere: sfidato a duello da quest'ultimo con i coltelli, Tonino ha la meglio, ma gli risparmia la vita costringendolo a chiedergli scusa davanti a tutti. La sua \"impresa\" viene notata da don Mario Capece, un boss della camorra che, impressionato dalla sua determinazione, gli offre lavoro come autista di camion per la distribuzione della carne, attivit\u00e0 controllata dalla camorra.\nInsieme al suo vecchio amico Cafiero, meglio conosciuto come \"Sciancato\", Tonino si fa subito notare da don Capece per il suo impegno e, soprattutto, per il fatto di non farsi intimorire da nessuno. Il caso vuole, per\u00f2, che l'uomo incontri sulla sua strada un usuraio, don Ciccillo Cotrufo, sotto le cui grinfie era finito il vecchio padre malato, debitore di una grossa somma di denaro.\nTonino affronta l'usuraio, lo picchia e lo ridicolizza davanti a tutto il quartiere, senza sapere che lo strozzino \u00e8 un amico di don Capece. Quest'ultimo non esita ad infliggergli una severa punizione: per sdebitarsi e risarcire i danni in tempi brevi, Tonino dovr\u00e0 svolgere compiti pi\u00f9 rischiosi, anche per riguadagnare la fiducia dei camorristi. Dopo aver svolto quindi per un po' l'incarico di picchiatore, gli viene affidata la gestione di una bisca clandestina, e qui inizia a godersi i frutti della sua nuova attivit\u00e0: una potente fuoriserie (una Lamborghini Miura), una nuova casa in un elegante quartiere della citt\u00e0. Per estinguere del tutto il suo debito, per\u00f2, \u00e8 costretto a diventare un killer ed eliminare un contrabbandiere, Rosario Pietravalle. Tonino riesce a portare a termine l'incarico, ma ne esce ferito da una pallottola all'addome.\nRistabilitosi, torna a gestire la bisca di cui \u00e8 divenuto il padrone. Don Capece inizia a temere per la sua leadership; nonostante ci\u00f2, ordina proprio a Tonino di eliminare il capo di tutti i clan, don Domenico De Ritis: in cambio, egli avr\u00e0 un ruolo di spicco al vertice della camorra. Egli acconsente ma, una volta giunto sul posto, si rende subito conto che il suo bersaglio \u00e8 un suo ex compagno di cella, al quale proprio lui aveva salvato la vita ricevendo in cambio per riconoscenza una forte somma di denaro. Memore di ci\u00f2, desiste dal proposito e viene catturato dagli uomini di De Ritis. Questi, compiaciuto per la \"diserzione\" di Tonino, gli rivela che Capece gli aveva teso una trappola: dopo aver eliminato De Ritis, Tonino sarebbe stato a sua volta eliminato da un uomo di Capece al fine di evitare una sua possibile scalata al vertice.\nE proprio Capece non esita a mettere in atto la sua vendetta: gli rapisce il fratello ancora ragazzino e lo pone davanti a un atroce ricatto: per salvare il ragazzo, Tonino dovr\u00e0 consegnarsi al boss. Egli si mette subito sulle sue tracce e, dopo un conflitto a fuoco con uno dei suoi scagnozzi, si ritrova faccia a faccia con Capece alle falde del Vesuvio. Riesce a mettere in salvo il fratello, ma Sciancato, frappostosi per fargli da scudo, muore colpito da una pallottola del boss, che per\u00f2 resta senza pi\u00f9 colpi. Tonino, furibondo, lo uccide, per poi arrendersi subito dopo alla polizia, accorsa sul posto insieme a suo padre. \u00c8 proprio quest'ultimo a convincere Tonino a consegnarsi, anzich\u00e9 farsi uccidere in un'ultima sparatoria con la polizia, come Tonino aveva intenzione di fare. Il padre, infatti, chiede e ottiene da Tonino di arrendersi per suo fratello, per evitare che, una volta ucciso dai poliziotti, possa diventare per il fratello una sorta di eroe, e quindi un cattivo esempio da seguire.\nDistribuzione.\nIl film venne distribuito nel circuito cinematografico italiano il 24 agosto del 1972.\nVenne distribuito anche in Francia a partire dal 30 agosto del 1972 con il titolo \"Les tueurs a gages\".\nLa pellicola usc\u00ec in seguito anche nei paesi anglofoni con il titolo \"Gang War in Naples\".\nAccoglienza.\n\"Camorra\" ottenne molto successo tra il pubblico, con un incasso di 1.345.608.000 lire dell'epoca."}
{"id": "2335013", "revid": "2215799", "url": "https://it.wikipedia.org/wiki?curid=2335013", "title": "Oslobo\u0111enje", "text": "Oslobo\u0111enje (in italiano: \"Liberazione\") \u00e8 un quotidiano della Bosnia ed Erzegovina, con sede a Sarajevo, fondato il 30 agosto 1943, durante la seconda guerra mondiale, a Donja Trnova vicino Ugljevik, come quotidiano anti nazista, da dei partigiani che lottavano contro l'occupazione tedesca della Jugoslavia.\nDurante la guerra di Bosnia e l'assedio di Sarajevo, lo staff dell'Oslobo\u0111enje continu\u00f2 a lavorare da un'improvvisata redazione in un rifugio anti bombardamento, dopo che, il 20 luglio 1992 la sede di 10 piani fu distrutta in quanto considerata un obiettivo di guerra. Una settantina di giornalisti bosniaci musulmani, serbi e croati, continuarono il loro lavoro nonostante le difficolt\u00e0 della situazione, riuscendo a pubblicare un'edizione del quotidiano ogni giorno. Negli anni si \u00e8 divulgata la leggenda secondo ci fu un giorno in cui il giornale non venne pubblicato, ma \u00e8 un errore: semplicemente, quel giorno, il quotidiano fu pronto alle 4 del pomeriggio. Alla fine della guerra si contarono tra loro 5 morti e 25 feriti.\nNel 1993, \u00e8 stato premiato con il Premio Sakharov per la libert\u00e0 di pensiero. Gli editori dell'Oslobo\u0111enje, Kemal Kurspahi\u0107 e Gordana Knezevi\u0107, sono stati nominati Editori Internazionali dell'Anno per l'anno 1993 dalla World Press Review per \"il loro coraggio, la loro tenacia, e la loro dedizione ai principi del giornalismo.\"\nNel 2006, l'Oslobo\u0111enje entr\u00f2 nella Borsa dei valori di Sarajevo, dopo essere stato acquistato da due delle maggiori imprese cittadine: la Fabrika duhana Sarajevo (\"Fabbrica del Tabacco di Sarajevo\") e la Sarajevska Pivara (\"Fabbrica di Birra di Sarajevo\")."}
{"id": "2335014", "revid": "767487", "url": "https://it.wikipedia.org/wiki?curid=2335014", "title": "Feliciano Monti", "text": "Biografia.\nAveva due fratelli, Alessandro Monti (o Monti I) e Giovanni Monti o (Monti II), entrambi calciatori, Giovanni anche pilota della Regia Aeronautica assegnato al Reparto Alta Velocit\u00e0 basato a Desenzano del Garda. Per questo era conosciuto anche come Monti III.\nCarriera.\nGiocatore.\nClub.\nGioc\u00f2 nel Padova dove debutt\u00f2 nella stagione 1919-1920 e nel Torino dove debutt\u00f2 nella stagione 1927-1928 totalizzando nella sua carriera 353 presenze e 48 gol. Si ritir\u00f2 mentre militava nel Padova nella stagione 1935-1936 dopo esserci tornato nella stagione 1933-1934.\nNazionale.\nFu convocato per tre volte tra il 1923 e il 1924 nelle partite Italia-Ungheria 0-0, Austria-Italia 0-0 e Ungheria-Italia 7-1.\nAllenatore.\nHa allenato il Padova in Serie B per sei giornate nel 1946."}
{"id": "2335015", "revid": "33689", "url": "https://it.wikipedia.org/wiki?curid=2335015", "title": "Internet (informatica)", "text": "Uninternet, o internetwork, \u00e8 un tipo di rete di computer che si contraddistingue per il fatto di collegare tra loro pi\u00f9 reti locali e/o geografiche autonome mediante il TCP/IP. Esempio per eccellenza di questo tipo di rete di computer \u00e8 Internet, l'omonima rete di computer mondiale ad accesso pubblico. Altro esempio di internet \u00e8 SIPRNet.\nEtimologia.\nIl termine \"internet\" \u00e8 stato mutuato dall'inglese dove nasce come acronimo di \"interconnected networks\" (in italiano \"reti interconnesse\"). Il termine viene utilizzato per la prima volta nel 1975, nella RFC 675 (il documento che definisce il protocollo TCP), per indicare l'interconnessione tra reti di computer distinte (inizialmente ARPAnet e NSFnet). In quegli anni convivevano diversi standard di comunicazione per le reti di computer e la loro interconnessione era considerata un importante obiettivo. Successivamente al consolidarsi della posizione di IP (definito nell'RFC 791) come protocollo generico di comunicazione interno ad una rete, il significato del termine \"internet\" si modifica per indicare la rete di interconnessione basata sull'associazione TCP/IP e tale significato \u00e8 quello che mantiene tuttora.\nArchitettura.\nLe reti locali e/o geografiche che danno vita a una internet sono connesse tra loro attraverso gateway."}
{"id": "2335016", "revid": "767487", "url": "https://it.wikipedia.org/wiki?curid=2335016", "title": "Marcus Williams (cestista 1986)", "text": ""}
{"id": "2335017", "revid": "244253", "url": "https://it.wikipedia.org/wiki?curid=2335017", "title": "Pidotimod", "text": "Il Pidotimod (Denominazione comune internazionale) \u00e8 un farmaco peptidico ad attivit\u00e0 immunostimolante.\nPidotimod \u00e8 una sostanza che agisce mediante la stimolazione e la regolazione della risposta immunitaria cellulare.\nControindicazioni.\nIpersensibilit\u00e0 individuale accertata verso il prodotto, con sindrome da iper-IgE, da somministrare lontano dai pasti."}
{"id": "2335019", "revid": "406204", "url": "https://it.wikipedia.org/wiki?curid=2335019", "title": "Nome comune", "text": ""}
{"id": "2335021", "revid": "838137", "url": "https://it.wikipedia.org/wiki?curid=2335021", "title": "William Wilson (nuoto)", "text": " Contribu\u00ec anche allo sviluppo delle tecniche scientifiche alla base del nuoto agonistico.\nNel 1883, Wilson pubblic\u00f2 \"L'istruttore di nuoto\" (\"The Swimming Instructor\"), uno dei primi libri sul nuoto che trattava in modo moderno concetti di efficienza (come la svolta di fine vasca), allenamento e sicurezza in acqua.\nPallanuoto.\nNel 1877, Wilson stil\u00f2 una serie di regole per un gioco di palla acquatico a squadre, che chiam\u00f2 \"calcio acquatico\" (\"aquatic football\"). Il primo incontro ebbe luogo tra le rive del fiume Dee durante il Bon Accord Festival ad Aberdeen, in Scozia. Le bandierine erano poste sulla spiaggia ad una distanza di due metri e mezzo o di tre metri ed i giocatori usavano un pallone morbido di gomma indiana, chiamato \"pulu\". La partita si trasform\u00f2 in un incontro di lotta da un capo all'altro del campo di gioco, ma ebbe successo tra gli spettatori degli sport acquatici dell'epoca.\nNel 1885 l'Associazione Nuoto della Gran Bretagna (\"Swimming Association of Great Britain\") riconobbe il gioco, ora chiamato pallanuoto (\"waterpolo\") e, ampliando il regolamento di Wilson, formul\u00f2 una nuova serie di regole che divennero, infine, la base delle regole internazionali della FINA, quando lo sport si diffuse in Europa, America ed Australia.\nSalvataggio di vite.\nNel 1891, Wilson pubblic\u00f2 numerosi articoli su giornali illustrati riguardanti le esercitazioni per il salvataggio di vite in acqua, e assegn\u00f2 premi a circoli di nuoto locali per la loro perizia nelle tecniche di salvataggio. I metodi di Wilson circolarono sotto forma di un manuale e, in riconoscimento del suo contributo, fu eletto primo Governatore a vita della Reale Societ\u00e0 di Salvataggio (\"Royal Lifesaving Society\")."}
{"id": "2335022", "revid": "2070864", "url": "https://it.wikipedia.org/wiki?curid=2335022", "title": "Riatletizzazione", "text": "La riatletizzazione \u00e8 un concetto introdotto negli ultimi anni per definire l'ultima parte del percorso di recupero funzionale di un atleta da un infortunio. Mentre in passato si faceva coincidere il ritorno all'attivit\u00e0 agonistica col termine della fase di riabilitazione, le moderne conoscenze nell'ambito delle scienze motorie hanno imposto di programmare ed attuare un periodo di riatletizzazione prima del ritorno incondizionato all'attivit\u00e0 agonistica per lo sportivo. Questi, infatti, necessita non solo di recuperare le funzionalit\u00e0 lese con l'infortunio, obiettivo del precedente percorso riabilitativo (fisioterapico), ma anche la gestualit\u00e0 sport-specifica e le capacit\u00e0 condizionali adeguate al livello competitivo di appartenenza. \nStudi recenti focalizzati sul ruolo della terapia farmacologica nel recupero post-traumatico degli atleti, dimostra che la strategia ottimale per la riatletizzazione post-infortunio dovrebbe includere, oltre a quest'ultima, esercizi su misura, gestione del carico e riabilitazione \"ad hoc\"\".\"\nDefinizione.\n\"La riatletizzazione \u00e8 l'ultima fase del percorso rieducativo, nella quale, sfruttando i principi dell'allenamento sportivo, si raggiunge il completo recupero delle capacit\u00e0 condizionali e delle abilit\u00e0 sport-specifiche dell'atleta\".\nAmbito professionale.\nLa figura professionale preposta alla riatletizzazione \u00e8 il dottore in scienze motorie, in stretta collaborazione con il fisioterapista e i professionisti che hanno curato la riabilitazione di quell'atleta."}
{"id": "2335026", "revid": "287204", "url": "https://it.wikipedia.org/wiki?curid=2335026", "title": "Policosanoli", "text": "I policosanoli (o policosanol; policosanolo al singolare), sono sostanze naturali costituite da una complessa miscela di alcoli alifatici lineari a lunga catena, ovvero alcoli grassi; questa miscela di alcoli viene isolata e purificata da sostanze cerose della canna da zucchero (Saccharum L. officinarum), delle patate e della cera d'api.\nVoci correlate.\nFitoterapia"}
{"id": "2335027", "revid": "23445131", "url": "https://it.wikipedia.org/wiki?curid=2335027", "title": "Oroscopo cinese", "text": ""}
{"id": "2335034", "revid": "72811", "url": "https://it.wikipedia.org/wiki?curid=2335034", "title": "Kannazuki no Miko", "text": ""}
{"id": "2335043", "revid": "486946", "url": "https://it.wikipedia.org/wiki?curid=2335043", "title": "Kaze no Sh\u014djo Emily", "text": ""}
{"id": "2335049", "revid": "72811", "url": "https://it.wikipedia.org/wiki?curid=2335049", "title": "Kimi ga Nozomu Eien", "text": ""}
{"id": "2335050", "revid": "7336", "url": "https://it.wikipedia.org/wiki?curid=2335050", "title": "Bela Fleck &amp; the Flecktones", "text": ""}
{"id": "2335051", "revid": "287204", "url": "https://it.wikipedia.org/wiki?curid=2335051", "title": "Bela Fleck", "text": ""}
{"id": "2335052", "revid": "57342", "url": "https://it.wikipedia.org/wiki?curid=2335052", "title": "Critics' Choice Award al miglior film", "text": "Il Critics' Choice Award al miglior film \u00e8 un premio cinematografico assegnato annualmente nel corso dei Critics' Choice Awards (in precedenza noti anche come Critics' Choice Movie Awards).\nVincitori e candidati.\nI vincitori sono indicati in grassetto."}
{"id": "2335054", "revid": "1305772", "url": "https://it.wikipedia.org/wiki?curid=2335054", "title": "Psichedelico", "text": "Lo psichedelico (meno comunemente psicodelico) \u00e8 una sostanza in grado di alterare temporaneamente la sfera senso-percettiva e lo stato di coscienza di un soggetto. In misura pi\u00f9 o meno intensa a seconda della sostanza e del dosaggio, vengono indotte modificazioni della percezione (allucinazioni o distorsioni della realt\u00e0), delle sensazioni (es. sinestesia), dello scorrere del tempo, della percezione di s\u00e9 e dell'ambiente circostante, talvolta anche esperienze mistiche, di espansione della coscienza (effetto enteogeno) e amplificazione emotiva (effetto empatogeno).\nIl termine deriva dalle parole greche \u03c8\u03c5\u03c7\u03ae (\"psyche\") e \u03b4\u03b7\u03bb\u03cc\u03c9 (\"deloo\"), \u00abmanifestare\u00bb, ed \u00e8 stato coniato nel 1956 da Humphry Osmond in una lettera ad Aldous Huxley per definire le sostanze che \"liberano il pensiero dalle sovrastrutture delle convenzioni sociali\".\nI principali composti psicoattivi psichedelici sono l'LSD, la mescalina, la psilocibina (contenuta in funghi del genere Psilocybe) e la dimetiltriptamina (DMT).\nDescrizione generale.\nGli psichedelici rientrano nella pi\u00f9 ampia famiglia delle sostanze allucinogene (per allucinogeno si intende una qualsiasi sostanza in grado di alterare la percezione dei sensi e/o causare vere e proprie allucinazioni), di cui rappresentano una sottoclasse. Gli allucinogeni comprendono sia gli psichedelici veri e propri (come LSD, mescalina, DMT o psilocibina) ma anche i dissociativi (come ketamina o PCP) e i delirogeni (di cui alcuni sono anche veri e propri veleni, come lo stramonio comune o l'atropa belladonna).\nLa differenza con le altre sostanze allucinogene o stupefacenti, come stimolanti o oppiacei, \u00e8 che lo psichedelico tende ad alterare qualitativamente lo stato di coscienza e della percezione, senza pronunciati effetti stimolanti o depressivi sul sistema nervoso centrale, con caratteristiche comuni ad altri stati non ordinari di coscienza come meditazione, trance, l'ipnosi, il sogno, le near-death-experience, la deprivazione sensoriale.\nSpesso negli studi scientifici viene riferito dai soggetti assuntori di percepire una \"esperienza oceanica\" e un senso di \"profonda comunione con la natura e l'universo\", con gli altri e l'ambiente circostante. Queste sensazioni sono spesso influenzate dallo stato psichico del paziente e dall\u2019ambiente in cui ci si trova (\"set e setting\", chiamati cos\u00ec da Timothy Leary).\nGli schemi e i punti di vista sulla realt\u00e0 elaborati negli stati di coscienza alterati influenzati dallo psichedelico non sono identificabili come irreali, quanto piuttosto come i risultati di processi cognitivi differenti rispetto a quelli attuati in condizioni di normale veglia, i quali conducono solitamente verso pattern e visioni della realt\u00e0 pi\u00f9 rigide, consolidate e socialmente introiettate. Questo stato pu\u00f2 quindi portare a generare intuizioni, nuove concezioni, punti di vista alternativi anche su se stessi generando introspezione e riflessioni e una diversa creativit\u00e0, ma allo stesso modo pu\u00f2 causare difficolt\u00e0 nell'esperienza e nel relazionarsi con gli altri, una conseguenza delle difficolt\u00e0 nell'interpretare e nell'analizzare gli schemi sociali, nel percepire correttamente i segnali comunicativi e delle modificazioni del funzionamento del sistema percettivo.\nLa maggior parte degli studi dimostrano che gli psichedelici sono fisiologicamente sicuri e non portano alla dipendenza. Il nesso causale tra l'uso degli psichedelici e lo sviluppo di psicosi, ipotizzato in passato, \u00e8 escluso dagli studi pi\u00f9 recenti. Tuttavia, una condizione medica associata all'uso di psichedelici \u00e8 il disturbo persistente della percezione da allucinogeno. Nonostante il basso rischio per la salute, la maggior parte delle droghe psichedeliche \u00e8 illegale in tutto il mondo ai sensi delle convenzione unica sugli stupefacenti delle Nazioni Unite, eccetto, in alcuni casi, l'uso in un contesto religioso o di ricerca. Nonostante ci\u00f2, l'uso ricreativo di sostanze psichedeliche \u00e8 comune.\nStoria.\nLe sostanze psichedeliche naturali sono contenute in molte specie vegetali diverse. Sono utilizzate da millenni in varie popolazioni del mondo nel corso di riti sciamanici e divinatori, per via della capacit\u00e0 di indurre esperienze mistiche e rivelatorie, di contatto con la divinit\u00e0, di connessione con la madre terra, cos\u00ec come nella medicina tradizionale, per via di alcune percepite capacit\u00e0 curative sia fisiche che mentali. Si tratta dell'effetto enteogeno. I composti pi\u00f9 noti utilizzati a tale scopo sono la psilocibina, contenuta in molti funghi allucinogeni, la mescalina, ricavata da alcuni cactus come il peyote o il San Pedro, la DMT, ricavata principalmente da alcune piante della foresta amazzonica e preparata tradizionalmente in forma di decotto (ayahuasca).\nL'LSD fu scoperto per caso nel 1943 dal chimico Albert Hofmann; dopo una relativa diffusione come coadiuvanti alla psicoterapia negli anni '50, gli psichedelici si trovarono al centro di un notevole interesse scientifico e ricreativo nel decennio successivo, tal da farli entrare nella cultura di massa e da scatenare un attacco mediatico e politico che port\u00f2 alla messa al bando dell'LSD nel 1966, portando al blocco di tutti gli studi scientifici su di esso; i maggiori psichedelici divennero illegali nella maggior parte del mondo dal 1971, quando fu pubblicata una risoluzione delle Nazioni Unite, per via dell\u2019assenza di usi terapeutici ufficiali, della mancanza di informazioni sull\u2019impatto sulla salute fisica e mentale derivante dal loro uso e per la tutela della salute pubblica. Tuttavia in alcuni stati ne \u00e8 rimasto consentito l\u2019uso in particolari casi, come ad esempio nel corso di riti religiosi.\nA partire dalla met\u00e0 degli anni Zero c\u2019\u00e8 stato un rinnovato interesse scientifico\n per le propriet\u00e0 curative di questi composti nei confronti di alcune patologie, come la cefalea a grappolo, l'ansia da fine vita o la depressione, con un conseguente sollevamento dei blocchi alla ricerca e, nel 2019, anche la depenalizzazione in citt\u00e0 americane quali Oakland e Denver.\nFarmacologia.\nLe sostanze psichedeliche appartengono per la maggior parte a tre diverse famiglie di composti: \nPur avendo strutture chimiche diverse, tutte devono la loro azione farmacologica prevalente all'attivazione dei recettori 5HT2A della serotonina, a cui si aggiunge la capacit\u00e0 caratteristica di ogni differente molecola di interagire con un particolare insieme di altri target farmacologici che possono modificare gli effetti, sia in senso positivo che negativo.\nLa radice biologica degli effetti psichedelici e terapeutici, cio\u00e8 degli effetti acuti e a lungo termine di queste sostanze, non \u00e8 ancora stata determinata chiaramente. Ci\u00f2 che \u00e8 certo \u00e8 che sembrano tutte essere legate all\u2019attivazione del recettore serotoninergico 5-HT2AR. Questo recettore \u00e8 espresso ampiamente in tutto il cervello, ed \u00e8 associato alle funzioni cognitive ed alle interazioni sociali. L\u2019attivazione di questi recettori va a modificare l\u2019attivit\u00e0 di un enzima chiamato fosfolipasi C, ed il bloccaggio di questo recettore \u00e8 in grado di annullare gli effetti degli psichedelici e migliorare i sintomi psicotici dei pazienti con schizofrenia. Infatti, molti farmaci antipsicotici agiscono come antagonisti di questo recettore. L\u2019effetto a livello cerebrale sembrerebbe quello di mettere in connessione aree normalmente non comunicanti, creando uno stato di estrema disorganizzazione dell\u2019attivit\u00e0 cerebrale, detto in termini pi\u00f9 tecnici di elevata entropia, che sembrerebbero per\u00f2 in grado di permettere il superamento di schemi mentali disfunzionali e quindi generare effetti positivi a lungo termine. Nel caso della psilocibina ad esempio stato dimostrare la capacit\u00e0 di resettare l\u2019attivit\u00e0 elettrica disfunzionale dei circuiti cerebrali dei pazienti depressi, mentre altre sostanze come l\u2019LSD e il DMT sembrano in grado di stimolare la formazione di nuove connessioni sinaptiche.\nUsi medici.\nNella met\u00e0 del '900 le sostanze psichedeliche conobbero un periodo di notevole studio ed interesse scientifico, che le port\u00f2 ad essere sperimentate nel trattamento di numerose patologie psichiatriche e nella cosiddetta psicoterapia psichedelica, nel trattamento delle dipendenze ma anche per utilizzi militari nell'ambito del progetto MKULTRA della CIA. Tuttavia, contemporaneamente, crebbe anche l'uso al di fuori di contesti medici specie nelle comunit\u00e0 contro-culturali, il che port\u00f2, nel 1966, al bando degli psichedelici, cosa che ferm\u00f2 anche la sperimentazione scientifica per le sopravvenute difficolt\u00e0 a procurarsi i campioni delle sostanze e per lo stigma sceso su tale campo di ricerche.\nSolo a partire dal Forum Psichedelico Mondiale del 2006 di Basilea, che per la prima volta ha raccolto scienziati e medici qualificati a discutere del tema, e grazie anche alle nuove tecniche impostesi nelle neuroscienze, sono ripresi gli studi su queste sostanze, che sembrano confermare le notevoli propriet\u00e0 terapeutiche di alcuni composti, quando usati in contesti strettamente controllati, sia nei confronti di patologie psichiatriche che di miglioramento generale della qualit\u00e0 di vita percepita anche nei soggetti sani.\nAd esempio, recenti studi hanno dimostrato come l\u2019esperienza indotta dalla psilocibina, lo psichedelico contenuto in alcuni funghi allucinogeni del genere Psylocibe, sia in grado di esplicare rapidi, consistenti e duraturi effetti antidepressivi ed ansiolitici anche in pazienti resistenti ad altre terapie farmacologiche ed anche a seguito di una sola somministrazione. Altri studi hanno evidenziato come l'ayahuasca, una bevanda rituale delle trib\u00f9 amazzoniche contenente la triptammina endogena DMT, sia in grado di migliorare il senso di benessere inducendo un cambiamento positivo in alcuni tratti della personalit\u00e0 dei soggetti sottoposti a sperimentazione.\nAltri piccoli studi ne hanno evidenziato la capacit\u00e0 delle sostanze psichedeliche di aiutare ad uscire dalle dipendenze da altre sostanze stupefacenti. A supporto di tale evidenze, raccolte attraverso sperimentazioni su umani condotte soprattutto nei decenni passati, c'\u00e8 un recente studio sui ratti che evidenzia i meccanismi biologici alla base di tali evidenze, portando prove a supporto delle suddette osservazioni sugli esseri umani.\nQueste ed altre evidenze sperimentali hanno suggerito l\u2019utilizzo dei composti psichedelici, in ambito medico e controllato, per il trattamento di patologie come ansia e depressione, depressione resistente ai trattamenti nonch\u00e9 delle dipendenze come l\u2019alcolismo, il tabagismo, la dipendenza da eroina, da cocaina, da crack, e da metanfetamina. Il trattamento di tali patologie richiede trattamenti farmacologici prolungati e non sempre efficaci. Nel 2018 la Food and Drug Administration (FDA) ha assegnato la Breakthrough Therapy Designation per la terapia assistita da psilocibina per la depressione resistente al trattamento. Nel 2019 la FDA ha concesso la designazione anche per la terapia con psilocibina nel trattamento del disturbo depressivo maggiore.\nAltri studi condotti tra il 2018 e il 2019 dall'Universit\u00e0 di Sa\u00f5 Paulo e dal King's College di Londra hanno dimostrato che gli psichedelici promuovono la plasticit\u00e0 strutturale e funzionale dei neuroni, riducono il tasso di riconoscimento delle espressioni facciali negative \u2013 tendenza legata all\u2019ansia e ai disordine dell\u2019umore \u2013 in favore di un maggior riconoscimento di quelle positive e portano a un calo della propensione alla violenza domestica.\nLe sensazioni psichedeliche.\nLe sensazioni psichedeliche sperimentate durante un \"trip\" (viaggio) sono soggettive e variano in base alla sostanza assunta e alla dose, allo stato emotivo dell'assuntore, all'ambiente in cui avviene l'assunzione (\"setting\").\nAssumere funghi psicotropi pu\u00f2 indurre visioni molto imprevedibili simili a quelle dell'LSD. La pi\u00f9 comune \u00e8 la cosiddetta visione \"drifting\", ovvero percepire progressive e graduali distorsioni e trasformazioni degli oggetti su cui il soggetto concentra la propria attenzione. Meno comuni sono le distorsioni della profondit\u00e0, il capovolgimento dei colori (cielo arancione, alberi viola, terreno azzurro), o la chiara visione di una scia che pu\u00f2 assumere lunghezze e aspetti diversi al seguito di alcuni oggetti che si muovono all'interno del campo visivo dell'utente. Molti soggetti riferiscono di trattenere a stento le risa e di una generale alterazione della propriocezione, cio\u00e8 di come il soggetto percepisce se stesso, sia a livello fisico (percezione del proprio corpo) che mentale (percezione della propria identit\u00e0). Oltre a questo, \u00e8 frequente vedere colori e contorni in maniera pi\u00f9 vivida, e distinguere immagini familiari (o ripetitive trame geometriche) all'interno di trame astratte, come quelle delle nuvole.\nA seconda delle sensazioni, piacevoli o spiacevoli, e delle allucinazioni vere e proprie, si distingue il \"bad trip\", un \"viaggio\" spiacevole, terrificante o perturbante e il \"good trip\", un'esperienza positiva o esaltante.\nUn'importante parte dell'esperienza psichedelica e ci\u00f2 che rende queste esperienze particolarmente utili in ambito medico \u00e8 quella sensazione che viene definita \"ego death\" o morte dell'io. Questa sensazione che capita a medio-alte dosi di quasi qualsiasi psichedelico porta l'utente a dimenticarsi di chi \u00e8 temporaneamente, cancellando per la durata dell'esperienza il ricordo di tutte le esperienze di vita passate, facendo percepire all'utente la sensazione di essere un essere umano appena nato che conosce pochissimo sul posto in cui si trova. Questa sensazione viene descritta come \"rinascita\" da moltissime persone, quando provano a verbalizzare questo tipo di esperienze (notoriamente ineffabili). Ovviamente, come gi\u00e0 specificato, l\"'ego death\" \u00e8 una condizione di coscienza temporanea che pu\u00f2 durare fino alle sei ore somministrando LSD, fino alle tre ore somministrando psilocibina o mescalina, oppure fino ai 10 minuti somministrando DMT, tutte e quattro ad alte dosi.\nTali visioni, e le riflessioni che le accompagnano, possono consentire, in modo simile ai sogni ma in maniera molto pi\u00f9 vivida, di avere accesso a ci\u00f2 che alcuni definirebbero gli aspetti 'subconsci' della propria personalit\u00e0, dando vita sovente a vere e proprie 'esperienze spirituali'. L'aspetto essenzialmente positivo di queste esperienze 'spirituali' che \u00e8 stato dimostrato da uno studio del 2014 del King's College di Londra, che ha collegato questa esperienza ad un aumento di attivit\u00e0 delle connessioni neurali, \u00e8 che mette in comunicazione \"zone del cervello che altrimenti non 'parlerebbero' fra di loro\".\nUno studio del 2015 del \"Journal of Psychopharmacology\" ha dimostrato che gli utilizzatori saltuari di psichedelici mostrano, in virt\u00f9 di tali esperienze, un'attitudine maggiormente positiva rispetto all'esistenza e sono meno propensi alla depressione e al suicidio.\nL'incongruenza fra i recenti studi scientifici e le politiche proibizioniste vigenti a livello internazionale hanno, almeno in ambito anglosassone, riacceso il dibattito sulla liceit\u00e0 di proibire simili sostanze non solo a fine ricreativo, ma anche in ambito medico. In seguito a tali studi, nove citt\u00e0 americane e gli stati di Oklahoma e Washington D.C. hanno depenalizzato gli psichedelici e legalizzato l'uso medico."}
{"id": "2335062", "revid": "1305772", "url": "https://it.wikipedia.org/wiki?curid=2335062", "title": "Infezioni respiratorie ricorrenti", "text": "Le infezioni respiratorie ricorrenti sono episodi ripetuti di infezione dell'apparato respiratorio che, per definizione, si manifestano in et\u00e0 pediatrica. Sono tra le pi\u00f9 importanti cause di morbilit\u00e0 per questa fascia di et\u00e0 sia nei paesi industrializzati, sia in quelli in via di sviluppo. \nDefinizione.\nSi pu\u00f2 parlare di infezioni respiratorie ricorrenti nel bambino nei seguenti casi:\nTale definizione non \u00e8 tuttavia universalmente riconosciuta e tali criteri sono spesso messi in discussione. Per certe malattie esistono dei criteri specifici che esulano dalla definizione di infezione respiratoria ricorrente: ad esempio l'otite media (3 episodi in 6 mesi o 4 in 12 mesi), la rinite ricorrente (cinque episodi all'anno) e la faringite/tonsillite (3 episodi all'anno). Recentemente \u00e8 stato introdotto un criterio basato su differenze di et\u00e0, con oltre 8 episodi nei minori di 3 anni e almeno 6 in quelli di et\u00e0 superiore.\nEpidemiologia.\nIndipendentemente dalla classificazione, gli studi epidemiologici hanno mostrato una maggiore incidenza nei bambini di et\u00e0 inferiore a due anni, che si riduce con il progredire dell'et\u00e0. In particolare vi sono soggetti il 25% dei bambini di et\u00e0 inferiore a un anno, il 18% di quelli di et\u00e0 compresa tra 1 e 4 anni e il 6% di quelli di et\u00e0 inferiore a 6 anni.\nEziologia.\nLe cause sono soprattutto virali, mentre pi\u00f9 rara \u00e8 l'eziologia batterica. Tra i primi i pi\u00f9 comuni sono il virus respiratorio sinciziale, gli adenovirus, i virus influenzali e parainfluenzali. Tra i batteri sono comuni le infezioni da \"Klebsiella pneumoniae\", da \"Moraxella catarrhalis\", da \"Haemophilus influenzae\", da \"Streptococcus pneumoniae\" e \"Streptococcus pyogenes\".\nClinica.\nLa presentazione clinica dipende dal tratto di apparato respiratorio coinvolto.\nTrattamento.\nIl trattamento \u00e8 caratteristico per ogni malattia, con tutte le indicazioni presenti per il paziente pediatrico.\nPrognosi.\nLa prognosi \u00e8 benigna e la ricorrenza scompare entro i 12 anni."}
{"id": "2335066", "revid": "287204", "url": "https://it.wikipedia.org/wiki?curid=2335066", "title": "Tekken 4", "text": " \u00e8 il quarto capitolo della saga di \"Tekken\", serie di videogiochi appartenente alla categoria picchiaduro.\n\u00c8 il primo capitolo della serie a fornire un testo introduttivo diverso per ciascun personaggio all'inizio della modalit\u00e0 Storia. La Namco concede inoltre il salvataggio degli incontri, in modo da poter rivivere i match pi\u00f9 emozionanti. Troviamo una maggior cura dei personaggi e sfondi interattivi, che possono in alcuni punti esser demoliti dai giocatori stessi (riflessi acquatici o colonne di marmo che si frantumano) durante l'incontro.\nInoltre da questa serie in poi, i personaggi non avranno pi\u00f9 un loro stage personale, tranne che per i boss.\nTrama.\nSono passati due anni dal King of Iron Fist Tournament 3: Jin \u00e8 fuggito in Australia, rinnegando ogni cosa dei Mishima (tra cui lo stile di combattimento), ed Heihachi ha ordinato ai suoi ricercatori di raccogliere il sangue di Ogre, ormai dissoltosi, dai suoi tessuti. Durante la ricerca, gli balza agli occhi una foto vecchia di 20 anni. Questa foto mostra un uomo mezzo bruciato, con delle protuberanze uscenti dalle spalle. Lo riconosce. \u00c8 Kazuya Mishima, che credeva morto tempo fa. Le scottature sono, evidentemente, l'ultima eredit\u00e0 della caduta nel vulcano.\nKazuya, qualche giorno dopo la finale persa, fu recuperato dagli uomini e scienziati della G-Corporation, che si proponevano di studiare il suo DNA demoniaco. Lo stesso Mishima era interessato a questi studi, poich\u00e9 egli stesso bramava di conoscere a fondo la potenza del suo gene, per poi magari controllarlo a suo piacimento e farne un'arma letale per battere suo padre. Cos\u00ec, acconsent\u00ec a sottoporsi agli esperimenti della G-Corporation. Le ricerche partirono bene, poi si bloccarono ad un punto morto. Anche dopo 20 anni si era in fase di stallo, di attesa.\nCos\u00ec, Heihachi invia un corpo di Tekken Force per rubare i dati su cui Kazuya e la G-Corporation stavano lavorando da tempo. Ma le cose non vanno come da lui previsto, infatti suo figlio, assunte forme semi-demoniache, stermina letteralmente tutta l'armata del padre. I pochi superstiti installano una bomba nel laboratorio della G-Corp. e si lasciano esplodere. Kazuya Mishima, furibondo per la nuova intromissione del genitore, sparisce nelle fiamme e medita vendetta.\nPoco tempo dopo, Heihachi prepara una trappola e annuncia il \"Tekken 4\", con il solo scopo di attirare Jin e Kazuya, per catturarli ed impossessarsi del loro gene demoniaco. Quest'ultimo capisce le intenzioni del padre, ma decide di iscriversi e rischiare il tutto per tutto: \u00e8 l'occasione per sistemare i conti di famiglia una volta per tutte.\nCome al solito, per\u00f2, la trama vede protagonisti anche altri personaggi: Steve Fox, un pugile britannico, vuole scoprire il suo passato (scoprir\u00e0 in seguito di essere il figlio di Nina Williams), il successore di King, King II (un bimbo dell'orfanotrofio), vuole uccidere Craig Marduk, assassino di Armor King. Paul Phoenix, che in Tekken aveva strappato un pareggio a Kazuya, vuole lavare l'onta. Yoshimitsu partecipa per mettere mano al patrimonio Mishima e utilizzarlo per beneficenza, Christie Monteiro partecipa per cercare Eddy Gordo.\nInizia cos\u00ec una battaglia su tre fronti (Heihachi-Kazuya-Jin), arricchita da new-entry e vecchie glorie.\nEpilogo.\nCome rivelato nel seguito di questo gioco (\"Tekken 5\"), il vero epilogo del quarto torneo di Tekken \u00e8 un misto dei finali di Heihachi, Kazuya e Jin. Infatti la prima parte del finale combacia con quello di Heihachi, con quest'ultimo che batte Kazuya riconfermandosi campione di Tekken e poi lo conduce nel complesso Honmaru per imprigionarlo insieme a Jin. Successivamente, per\u00f2, avviene quanto mostrato nel finale di Kazuya con questi che con i poteri di Devil mette fuori combattimento il padre per poi tentare di assorbire la forza demoniaca di suo figlio, Jin. In seguito il resto del finale \u00e8 quello mostrato nello scenario di Jin dove quest'ultimo viene risvegliato dal padre e gli si oppone sconfiggendo sia lui che suo nonno Heihachi. Successivamente anche se trasformato in Devil Jin decide di risparmiare ad entrambi la vita grazie al ricordo di sua madre Jun.\nAltri finali che combaciano con la continuity della serie ma con alcune divergenze sono quelli di Bryan Fury, Nina Williams e King. Il finale di Bryan viene confermato interamente canonico, sebbene non la sua vittoria al torneo, ma solo la parte in cui quest'ultimo, aggredisce Abel e poi perde le forze venendo salvato da Yoshimitsu che lo conduce nel laboratorio di Bosconovitch. A quanto pare successivamente Bryan ha tradito Yoshimitsu, Bosconovitch e il Manji Clan uccidendo molti membri di questi ultimi e ferendo gravemente Bosconovitch dopo che gli aveva fornito un nuovo corpo pi\u00f9 potente del precedente. Yoshimitsu giur\u00f2 per tanto di eliminarlo per vendicarsi dell'affronto. Fu allora che nacque la rivalit\u00e0 tra Yoshimitsu e Bryan Fury. \nI finali di Nina, Steve e Lei, sono parzialmente in continuity con la serie. Oltre al fatto che nessuno di loro vinse il torneo, viene detto in Tekken 5, che fu il Sindacato stesso a dirle che il suo bersaglio, Steve Fox, era suo figlio contando sulla noncuranza con cui ella svolgeva le sue missioni. Ma alla fine Nina si rifiut\u00f2 di eliminare Steve. Successivamente Lei Wulong rivel\u00f2 a Steve che Nina era sua madre, e riusc\u00ec comunque a sgominare il Sindacato arrestandone i componenti.\nIl finale di King combacia perfettamente con \"Tekken 5\", con la differenza che viene detto che King non vinse il quarto torneo ma si ritir\u00f2 dopo aver sconfitto Marduk, per uccidere quest'ultimo all'ospedale dove lo avevano ricoverato dopo lo scontro, vendicando cos\u00ec il suo mentore Armor King ucciso da Marduk. Tuttavia alla fine cap\u00ec che la vendetta non gli avrebbe dato alcuna soddisfazione e decise di risparmiarlo. Successivamente in Tekken 5 viene detto che appena ripresosi del tutto, Marduk approfitt\u00f2 del quinto torneo del pugno di ferro per sfidare King ad un re-match.\nGli altri finali non coincidono con la continuity della serie e sono quindi da considerarsi mai accaduti. In Tekken 5, per\u00f2, abbiamo notizie dei risultati circa alcuni degli incontri che si sono svolti canonicamente in Tekken 4, come la vittoria di Kazuya Mishima su Lee Chaolan e la vittoria di Kuma su Paul Phoenix. Veniamo anche a sapere che King si ritir\u00f2 dal torneo dopo aver sconfitto Marduk e che Hwoarang arriv\u00f2 ai quarti di finale ma fu costretto ad abbandonare il torneo quando fu arrestato dall'esercito Coreano, per essere un disertore.\nTekken Force.\nModalit\u00e0 di gioco lanciata dal terzo capitolo della saga, dove in questo episodio viene esaltata dalla potenza grafica della PlayStation 2.\nUna volta scelto il personaggio si devono affrontare gli scagnozzi di Heihachi Mishima con un boss di fine livello, raccogliendo i vari bonus rinforzanti lungo la strada.\n\u00c8 di sicuro un buon allenamento agli incontri singoli, in quanto richiede velocit\u00e0 e prontezza di riflessi legata ad una buona conoscenza tecnica del personaggio.\nSono presenti quattro livelli:"}
{"id": "2335067", "revid": "486946", "url": "https://it.wikipedia.org/wiki?curid=2335067", "title": "Kyou kara ore wa!!", "text": ""}
{"id": "2335071", "revid": "125851925", "url": "https://it.wikipedia.org/wiki?curid=2335071", "title": "Acido folico", "text": "Lacido folico (o acido pteroil(mono)-glutammico), noto anche come vitamina M, vitamina B9, o folacina, prende il nome dal latino \"folium\" (foglia), \u00e8 stato scoperto nel 1939, dopo una serie di studi relativi alla terapia di una forma di anemia nei polli provocata artificialmente. L'acido folico come tale non \u00e8 attivo, ma \u00e8 il precursore della forma attiva, il tetraidrofolato; si tratta quindi di un profarmaco.\nQuesta sostanza fu isolata prima dal fegato e dai vegetali, e venne chiamata \"fattore di Wills\", dal nome della sua scopritrice; successivamente venne caratterizzata chimicamente e si vide inoltre che era un fattore di crescita per lo sviluppo di alcuni microrganismi in terreni di coltura. \nL'acido folico \u00e8 una vitamina idrosolubile del gruppo B necessaria per tutte le reazioni di sintesi, riparazione e metilazione del DNA; per il metabolismo dell'omocisteina (rimetilazione), e di altre importanti reazioni biochimiche, specialmente quando sono implicati intensi periodi di divisione cellulare in caso di crescita rapida. Per questo motivo sia i bambini sia gli adulti necessitano di acido folico per produrre normalmente i globuli rossi e prevenire forme di anemia.\nL'acido folico \u00e8 pi\u00f9 stabile al calore dei folati alimentari presenti negli alimenti e per questo motivo viene usato in moltissimi paesi per fortificare le farine alimentari. Questa pratica ha ridotto in modo marcato l'incidenza delle malformazioni neonatali, particolarmente di quelle a carico del sistema nervoso centrale come le disfunzioni del tubo neurale (DTN) e altri tipi di malformazioni del cranio e cardiache. \nNegli anni oltre 26\u00a0800 studi hanno verificato le potenzialit\u00e0 terapeutiche e/o preventive dell'acido folico in amplissima variet\u00e0 di situazioni cliniche in virt\u00f9 del suo noto pleiotropismo farmacologico. Spesso questi studi hanno dimostrato la validit\u00e0 dell'uso dell'acido folico in indicazioni diverse da quelle approvate quali la prevenzione dei Difetti del tubo neurale (DNT) e le anemie. In alcuni ambiti, come la prevenzione dei tumori o la prevenzione delle patologie cardiovascolari e altre patologie, l'utilizzo dell'acido folico va considerato \"off-label\" e sperimentale, poich\u00e9 ancora oggetto di un acceso e non concluso dibattito scientifico.\nGli usi medici approvati dall'AIFA dell'acido folico sono in caso di aumentata richiesta, insufficiente assorbimento, ridotta utilizzazione o insufficiente apporto dietetico. Viene usato anche in associazione ai farmaci antitumorali come MTX e 5FU e altri antifolici in genere; in questi ultimo caso spesso \u00e8 preferito il metabolita attivo dell'acido folico, l'acido folinico\".\"\nAlle donne che decidono di concepire \u00e8 fortemente raccomandata l'assunzione di 400 \u00b5g al giorno di acido folico, per prevenire l'insorgenza di malformazioni fetali; in casi selezionati, a scopo profilattico si raccomandano dosaggi pi\u00f9 elevati: 4-5 mg al giorno. La prevenzione delle malformazioni fetali e dei DNT prevede l'assunzione di acido folico alle dose raccomandate un mese prima e fino tre mesi o pi\u00f9 dopo il concepimento; spesso queste dosi raccomandate non sono raggiunte dalle popolazioni per una scarsa propensione al consumo di vegetali e frutta, per l'assunzione di cibi conservati e per i metodi di cottura. \nA scopo preventivo, la tollerabilit\u00e0 e la sicurezza di impiego sono assolute fino a una dose giornaliera nell'adulto di 1\u00a0mg (UL (\u00b5g/d)).\nStoria.\n\u00c8 stata Lucy Wills, una delle prime donne ricercatrici di ematologia al mondo, a descrivere l'anemia macrocitica in donne Indiane gravide di Bombay; queste rispondevano alla terapia con un preparato commerciale chiamato \"Marmite\": la ricerca successiva consent\u00ec di individuare l'acido folico.\nL'acido folico fu denominato da William J. Darby \u201cvitamina M\u201d (M da \"monkey\", scimmia, l'animale su cui venne testato). \nInoltre si comprese che esso era essenziale per la crescita del \"Lactobacillus casei\" e per questo motivo fu anche chiamato \u201cfattore del \"L. casei\u201d\". La sulfanilamide si rivel\u00f2 capace di inibire il metabolismo batterico dell'acido para-amminobenzoico, che \u00e8 il fattore essenziale per la crescita del \"L. casei\", contenuto nella molecola dell'acido folico. Un altro gruppo di ricerca lo chiam\u00f2 invece \u201cvitamina Bc\u201d (c da \"chicks\", pulcino) perch\u00e9 preveniva l'anemia nei pulcini.\nIl nome acido folico fu coniato nel 1941 dal ricercatore statunitense Henry K. Mitchell che lo isol\u00f2 nei vegetali a foglia larga. \nNel 1943 fu ottenuto in forma pura l'acido pteroglutammico mentre la struttura fu definita nel 1946.\nLa storia dei successi clinici dovuti alla terapia con l'acido folico inizia nel 1920, quando il deficit di folati fu inizialmente correlato all'anemia macrocitica; solamente intorno alla met\u00e0 del XX secolo, con la scoperta e la sintesi dell'acido folico, si cap\u00ec che l'anemia perniciosa era un'entit\u00e0 separata dall'anemia macrocitica.\nNegli anni sessanta si comprese il ruolo dei folati nel trasferire le unit\u00e0 monocarboniose e con questo si comprese come il deficit di assunzione dei folati con la dieta era la causa facilmente prevedibile dei difetti del tubo neurale. Solo nel 1990 con studi ben progettati si defin\u00ec il ruolo preventivo dell'acido folico nei confronti dei DNT.\nI risultati di questi studi indicarono che la supplementazione preconcezionale con acido folico riduceva l'occorrenza e la ricorrenza del rischio di DNT del 70%, fatto che ha aiutato le autorit\u00e0 sanitarie di molti paesi a definire una politica di sanit\u00e0 pubblica che rendeva obbligatoria la supplementazione delle farine alimentari con l'acido folico; specie dopo il fallimento di strategie di supplementazione su base volontaria.\nNegli USA questa decisione \u00e8 stata presa nel 1998, decisione che ha comportato una drammatica riduzione della prevalenza dei DTN nei neonati, anche quelli con polimorfismo genetico per gli enzimi che regolano la produzione di omocisteina. In Europa la decisione di fortificare con acido folico gli alimenti in modo obbligatorio da parte delle autorit\u00e0 sanitarie dei vari paesi non \u00e8 stata attuata. Questo scelta nasce dal fatto che sussisterebbero ipotetici rischi di aumento di patologie neoplastiche; il condizionale nasce dal fatto che non vi sono prove statisticamente convincenti in tal senso sull'uomo; rischi che per altro l'EFSA non conferma n\u00e9 esclude, pertanto in Europa la supplementazione con acido folico \u00e8 fortemente raccomandata solamente nelle donne in et\u00e0 fertile che non attuino scelte anticoncezionali, ed eventualmente nei soggetti con aumento patologico di omocisteina.\nCaratteristiche chimiche.\nL'acido folico si compone strutturalmente dell'unione di tre molecole: 6-metilpterina, acido p-aminobenzoico (PABA) e acido glutammico.\nLa 6-metilpterina e il PABA formano una molecola di acido pteroico, da cui il nome di acido pteroilglutammico a seguito del legame col glutammato. L'acido folico \u00e8 insolubile nei solventi organici ed \u00e8 inattivato dalla luce e dalle radiazioni ultraviolette. Il legame con il glutammato \u00e8 essenziale per la sua attivit\u00e0 biologica. L'acido folico viene assunto dall'organismo solamente sotto la forma di acido pteroilmonoglutammico, ovvero con una sola molecola di glutammato legata al PABA. Poich\u00e9 nella dieta si pu\u00f2 ingerire anche dell'acido pteroilpoliglutammico, per poterlo rendere assimilabile si utilizzano degli enzimi (pteroilpoliglutammato idrolasi) che scindono i legami peptidici che legano tra loro le molecole di glutammato. L'assorbimento dell'acido folico avviene prevalentemente nel digiuno prossimale ed \u00e8 un processo, influenzato dal pH, passivo ad alte concentrazioni di folato e attivo a concentrazioni fisiologiche. La forma attiva dell'acido folico \u00e8 l'acido tetraidrofolico, che viene ottenuto per riduzione enzimatica. Tale processo avviene attraverso due reazioni di riduzione della 6-metilpterina catalizzate dalla diidrofolato reduttasi. La prima reazione porta alla formazione di acido diidrofolico successivamente ridotto ad acido tetraidrofolico.\nIl tetraidrofolato interviene in reazioni di trasferimento di unit\u00e0 monocarboniose a diversi livelli di ossidazione e funge da trasportatore intermedio. Le unit\u00e0 monocarboniose possono essere:\nIl gruppo monocarbonioso si pu\u00f2 legare all'azoto N5 della 6-metilpterina o a quello N10 del PABA, talvolta a entrambi. Le forme che si possono ottenere tramite l'aggiunta di queste unit\u00e0 sono intercambiabili attraverso specifiche reazioni enzimatiche.\nI folati intervengono nei processi metabolici coinvolti nella sintesi delle purine e della deossitimidina (dTMP), nella formazione della metionina a partire dall'omocisteina, nel catabolismo dell'istidina e nella interconversione tra glicina e serina. La formazione della metionina dalla omocisteina avviene tramite l'enzima omocisteina metiltrasferasi che utilizza la vitamina B12 come coenzima e il 5-metiltetraidrofolato come donatore di un gruppo metilico che viene prelevato da una serina che, a seguito di ci\u00f2, diventa una glicina. Per formare dTMP si ricorre al N5, N10 metilentetraidrofolato che trasferisce un gruppo metilico a una molecola di desossiuridinamonofosfato (dUMP). Nella reazione, catalizzata dalla timidilato sintasi, il metilentetraidrofolato funge da donatore sia del gruppo metilenico sia dei due elettroni necessari per ridurlo a gruppo metilico, ossidandosi a diidrofolato.\nStabilit\u00e0 dei folati nei cibi.\nI folati sono molecole idrosolubili e possono subire importanti perdite nell'acqua di cottura rispetto ai cibi crudi; infatti, nei liquidi di cottura si riscontrano disciolte importanti quantit\u00e0 di folati. La perdita dei folati dopo cottura per ebollizione \u00e8 del 50-80% nei vegetali a foglia verde e nei legumi.\nAl contrario, la presenza nei cibi di sostanze riducenti come l'acido ascorbico (Vit. C) determinano un incremento della quota di acido folico trattenuto nei cibi durante la cottura.. La perdita dei folati contenuti nei cibi pu\u00f2 incrementare per la presenza di metalli come lo ione Fe++.\nAlcuni additivi alimentari comuni, come il nitrito di sodio, comportano la distruzione dei folati alimentari.\nI metodi di conservazione dei cibi tramite le radiazioni ionizzanti possono indurre una distruzione totale o parziale del contenuto vitaminico dei cibi anche se l'acido folico sembra aumentare, probabilmente per rottura dei legami con i poliresidui glutammici dei folati.\nLa perdita durante la cottura dei cibi \u00e8 in funzione anche della concentrazione di ossigeno presente; la stabilit\u00e0 dei folati, infatti, cresce in modo inversamente proporzionale alla quantit\u00e0 di O2 nell'ambiente.\nIn uno studio svedese del 2007 si documenta come i folati, contenuti in sei tipi diversi di lattuga, mantengono concentrazioni variabili da 30 a 198\u00a0\u00b5g/100g. Il contenuto dei folati decresce del 14% dopo conservazione a 4\u00a0\u00b0C per 8 giorni e del 2-40% dopo conservazione a 22\u00a0\u00b0C per 2-4h, a seconda che i campioni siano stati conservati come foglie intere, o piccoli pezzi strappati o tagliati.\nI folati sono molto stabili in ambienti secchi e in assenza di luce e ossigeno. La perdita di stabilit\u00e0 dei folati \u00e8 legata alla rottura del legame tra il C9-N10 che unisce il gruppo pteridinico e il gruppo PABA presente nelle molecole di folato, al contrario questo legame risulta pi\u00f9 stabile all'ossidazione nella molecola di acido folico per la presenza di un solo residuo glutammico; questo spiega la maggiore resistenza dell'acido folico alle condizioni di stress cui vengono sottoposti gli alimenti durante la cottura e/o conservazione.\nUn altro elemento, riguardo alla stabilit\u00e0 dei folati contenuti nei cibi, \u00e8 legato al tipo di cottura oltre che alla natura del cibo stesso. Infatti, McKillop 2002 documenta come la stabilit\u00e0 dei folati dipenda dalla natura dell'alimento. Gli alimenti animali mantengono pi\u00f9 a lungo la stabilit\u00e0 dei folati nella cottura e cos\u00ec anche le patate. Mentre per i vegetali a foglia verde le modalit\u00e0 di cottura sono molto importanti per la stabilit\u00e0 dei folati in essi contenuti; infatti, \u00e8 preferibile cuocere per ebollizione, per brevi periodi e assumere il brodo di cottura ed evitare di tagliare/triturare il vegetale prima della cottura stessa; inoltre salare alla fine della cottura (il sale favorisce le perdite vitaminiche). Infine, cuocere con un coperchio ed evitare lunghi ammolli delle verdure prima della cottura.\nL'aggiunta di acido folico ai derivati di cereali, garantisce la stabilit\u00e0 delle farine ottenute durante la conservazione delle stesse, . Infatti per questo motivo l'acido folico \u00e8 usato nella fortificazione alimentare obbligatoria in diversi paesi del mondo. La stabilit\u00e0 nelle farine in generale \u00e8 molto alta rispetto a quella naturale dei folati naturali contenuti in molti alimenti.\nIl latte \u00e8 relativamente povero di folati, ma questi sono resistenti alla pastorizzazione, inoltre la fermentazione del latte incrementa i livelli di folati presenti. Esso pu\u00f2 rappresentare insieme alle farine un substrato ideale per la fortificazione: infatti le perdite del 5MTHF, la forma biologicamente attiva dell'acido folico, sono relativamente modeste, sono circa il 20%, dopo il processo di pastorizzazione UHT. Opportune tecniche di degassazione del latte, o dei liquidi alimentari in genere, inoltre, possono incrementare la ritenzione dei folati in forma biologicamente attiva sottraendo l'O2.\nFonti alimentari.\nL'acido folico \u00e8 presente nelle frattaglie (rene, fegato), come folati nelle verdure a foglia verde (lattuga, spinaci, broccoli), nei legumi e nelle uova. La sua presenza \u00e8 scarsa nella frutta e nel latte. .\nIn alcuni alimenti possono esistere delle sostanze inibitrici della pteroilpoliglutammato idrolasi, o altre ancora non conosciute, in grado di diminuire l'assorbimento di acido folico.\nL'acido folico \u00e8 la forma pi\u00f9 stabile dei folati. Si trova raramente negli alimenti come tale, mentre costituisce sia il composto utilizzato nella fortificazione degli alimenti, sia il composto pi\u00f9 frequentemente impiegato nei supplementi vitaminici. La forma di acido folico comunemente presente nei cibi \u00e8 chiamata folato; questa \u00e8 una miscela complessa di composti di poliglutammato coniugato (cio\u00e8 pi\u00f9 molecole di glutammato legato con un legame \u03b3-carbossilico al gruppo PABA e pteridinico della molecola di acido folico). La maggior parte dei folati presenti nei cibi sono molecole pteroilpoliglutammatiche che contengono da 1 a 6 molecole di glutammato.\nQuesti composti tendono a essere resistenti all'idrolisi di enzimi nel tratto gastrointestinale. Tuttavia i coniugasi, un gruppo di enzimi zinco-dipendenti intracellulari altrimenti detti i folil-poliglutammato idrolasi o glutammato carbossipeptidase II (GCPII), sono in grado di eliminare i gruppi di glutammato prima dell'assorbimento intestinale, rompendo il legame \u03b3-carbossilico. L'azione dell'enzima coniugasi \u00e8 necessaria per ottenere l'acido folico o acido pteroilmonoglutammico, che \u00e8 la forma normalmente assorbita dall'intestino; successivamente l'acido folico viene ridotto ulteriormente nel fegato in 5MTHF (5-metil-tedra-idro-folato) ed \u00e8 questa la forma attiva della stessa vitamina, responsabile delle notevoli attivit\u00e0 biologiche conosciute. Il 5MTHF \u00e8 altrimenti chiamato acido folinico o (acido N5-formil-5, 6, 7, 8-tetraidro pteroglutamico).\nNei cibi i folati esistono in varie combinazioni di residui poliglutammici diversi (tri, tetra, penta, epta) legati alla molecola di acido folico (Seyoum 1998).. Alcuni cibi con elevata percentuale di folati sono le frattaglie (fegato) di animali, il lievito di birra, i fiocchi di cereali, i vegetali a foglia larga (spinaci, broccoli, asparagi, lattuga), in generale anche frutta, latte, uova. Anche qualche tipo di batterio intestinale \u00e8 in grado di formare dei folati.\nLa biodisponibilit\u00e0 dei folati naturali dei cibi \u00e8 minore di quella dell'acido folico sintetico del 50%; questa stima, che \u00e8 usata per il calcolo della RDA giornaliere, \u00e8 probabilmente calcolata per difetto..\nLa biodisponibilit\u00e0 dei folati dipende dalla maggior presenza della loro forma in monoglutammati, piuttosto che poliglutammati..\nL'acido folico \u00e8 generalmente ben assorbito; tuttavia, il processo di conversione nella forma di coenzima metabolicamente attivo \u00e8 relativamente complesso; come detto, l'assorbimento di questi folati naturali avviene per la presenza di enzimi coniugasi (\u03b3-glutamil-carbossi peptidasi o GCPII), poich\u00e9 i folati, essendo poliglutammati, sono inizialmente de-coniugati nelle cellule della parete intestinale diventando monoglutammati. I folati alimentari sono assorbiti principalmente nel digiuno e nel terzo prossimale dell'intestino tenue, anche se possono essere assorbiti per tutta la sua lunghezza. Una delle cause di scarso assorbimento \u00e8 dovuta al fatto che le GCPII hanno un optimum di pH 6\u20137; quindi l'assunzione di cibi che possono alterare il pH intestinale pu\u00f2 determinare un'incompleta deconiugazione dei folati poliglutammici in acido folico monoglutammico.\nL'assorbimento dei folati \u00e8 accelerato dal glucosio e dal galattosio, mentre \u00e8 compromesso da alcuni fattori alimentari: acidi organici, sotto forma di ioni come il citrato, il malato, l'ascorbato e il fitato, sostanze naturalmente presenti nel succo di arancia, hanno un leggero effetto inibitorio sull'azione delle GCPII;; lo stesso per gli acidi nucleici quando ingeriti in grandi quantit\u00e0. \u00c8 stato osservato che sostanze come la salazosulfopiridina e l'etanolo inibiscono competitivamente la GCPII.\nCirca il 90% dell'acido folico (monoglutammato) viene assorbito dagli esseri umani quando viene ingerito a digiuno, infatti, tale percentuale \u00e8 marcatamente ridotta in presenza di molti alimenti, indipendentemente dal fatto che l'acido folico sia stato assunto come tale o come derivato dei folati alimentari.\n\u00c8 stato inoltre documentato che mutazioni geniche del gene che codifica le GCPII possono determinare una perdita parziale dell'attivit\u00e0 dello stesso enzima, con una conseguente perdita di efficacia dell'azione deconiugante dell'enzima sui residui glutammici dei folati e con una conseguente riduzione dell'assorbimento degli stessi. Tuttavia questa mutazione \u00e8 molto rara nelle popolazioni.\nIn generale, va detto che la capacit\u00e0 di metabolizzazione da parte delle GCPII \u00e8 ampiamente eccedente la necessit\u00e0 di deconiugazione dei poliglutammati (folati) assunti con la dieta. Tra i fattori legati alla natura dei cibi che influenzano l'assorbimento dei folati vi \u00e8 l'incompleto rilascio degli stessi dalle strutture cellulari di certe piante, per la presenza di legami covalenti tra le molecole del cibo e i folati presenti negli stessi; infatti, alcuni studi hanno dimostrato che la pre-digestione con trattamenti enzimatici o fisici degli spinaci migliora la biodisponibilit\u00e0 dei folati presenti negli stessi.\nVa detto per\u00f2 che la presenza di fibre non influenza l'azione delle GCPII.\nFortificazione alimentare.\nLa fortificazione obbligatoria consiste nell'aggiunta di acido folico alle farine alimentari. Attualmente sono 37 i paesi che la praticano.\nNessun paese europeo ha implementato una fortificazione obbligatoria delle farine di grano con acido folico, anche se questa pratica \u00e8 oggetto di ampio dibattito in sede comunitaria; infatti nessun paese ha sviluppato un progetto in tal senso, a dispetto di un possibile vantaggioso profilo di rischi/benefici per la popolazione femminile in et\u00e0 fertile che non sempre assume con l'alimentazione la dose giornaliera raccomandata di acido folico.\nAl contrario in USA e Canada questa pratica \u00e8 gi\u00e0 iniziata nel 1998 e anche in molti paesi sudamericani, mentre la Nuova Zelanda e l'Australia hanno iniziato dal 2009.\nPer meglio comprendere le dimensioni del problema della necessit\u00e0 o meno della fortificazione delle farine alimentari arricchendole con acido folico, \u00e8 stato prodotto un documento da parte dell'EFSA (ESCO Report on Analysis of Risks and Benefits of Fortification of Food with Folic Acid) che mostra una serie di dati scientifici e quindi le conclusioni cui \u00e8 pervenuta l'EFSA sui rischi e benefici della supplementazione obbligatoria con acido folico: questo rapporto di fatto \u00e8 la linea guida per l'uso della stessa vitamina, in esso si legge: \u00abLa relazione ha anche esplorato il rapporto tra acido folico e rischio di tumore e ha concluso che i dati attuali sono troppo limitati per permettere una valutazione quantitativa completa del rischio acido folico-tumore e che gli sviluppi scientifici in questo settore devono essere monitorati con attenzione\u00bb.\nNelle conclusioni del rapporto si legge anche:\nAlcolismo.\nL'alcolismo per vari motivi crea stati carenziali di vitamine del gruppo B, e anche dell'acido folico; in particolare sono due le modalit\u00e0 con cui si instaura la carenza di acido folico nell'alcolismo:\nIn un simposio sul ruolo della S-adenosilmetionina, della betaina, e dei folati nel trattamento della malattie alcool correlate, organizzato dal \"National Institute on Alcohol Abuse and Alcoholism\" in collaborazione con l\"'Office of Dietary Supplements and the National Center for Complementary and Alternative Medicine of the National Institutes of Health\" di (\"Bethesda, MD\") sono emerse alcune conclusioni: il deficit di folati pu\u00f2 accelerare o promuovere le malattie alcool correlate per l'incremento della concentrazione dell'omocisteina epatica e della S-adenosil omocisteina (SAH); inoltre vi \u00e8 anche un decremento del glutatione, della SAME e del rapporto SAME/SAH, per una sovraregolazione dei marker da stress del reticolo endoplasmico, con un incremento di importanti geni pro-infiammatori come: l'AP-1 e il gene caspasi-12 e con decremento della DNA-metilazione complessiva. Inoltre, si ha anche un incremento della perossidazione lipidica con un incremento nella circolazione delle VLDL.\nLa correzione dell'incremento di omocisteina patologica determina un'attenuazione dei fenomeni di apoptosi e della sintesi di acidi grassi.\nIl deficit di acido folico viene attribuito a tre cause:\nRuolo biologico nell'umano.\nL'acido folico \u00e8 fondamentale per la replicazione \"in vivo\" del materiale genico in quanto ricopre un ruolo chiave nella biosintesi di purine e pirimidine (costituenti del DNA e dell'RNA) oltre che di aminoacidi, sia nell'organismo umano sia nell'organismo batterico: nell'uomo viene assimilato dalla dieta e non sintetizzato; per contro, viene sintetizzato dai batteri ma non assimilato. \nTale differenza \u00e8 alla base del meccanismo d'azione di antibiotici quali sulfamidici e trimetoprim. I primi agiscono inibendo l'enzima diidro-pteroato-sintetasi, che unisce la 6-metilpteria all'acido para-amino-benzoico a formare l'acido folico; il trimetoprim inibisce l'enzima diidrofolato-reduttasi, che ha il compito, tramite l'impiego di due molecole di NADPH, di convertire l'acido folico, nella sua forma bioattiva, l'acido tetraidrofolico.\nGli antagonisti dell'acido folico sono dei chemioterapici molto efficaci nella terapia dei tumori e lo sono stati molto in passato come immunosoppressori. Farmaci come metotrexato e trimetrexato sono stati per decenni i farmaci cardine nel trattamento delle leucemie e di molti tumori solidi.\nL'acido folico \u00e8 un farmaco privo di effetti collaterali, le eventuali interazioni farmacologiche note sono con poche classi di farmaci: antiepilettici, antitumorali attivi sul ciclo dell'acido folico, antimalarici.\n\u00c8 stata pubblicata una ricerca che mostra come la supplementazione con acido folico non comporta la modifica della misura dell'INR e dei dosaggi conseguenti dell'anticoagulante, pur aumentando l'eliminazione di un metabolita del warfarin.\nL'acido folico, a dosi elevate, pu\u00f2 sopperire alla mancanza relativa di vitamina B12 e innescare ugualmente la sintesi del timidilato necessario per la sintesi corretta del DNA. La conversione del metil-malonil-coenzima A in succinil-coenzima A richiede necessariamente la presenza di vitamina B12; in sua assenza si ha accumulo del metil-malonato, ritenuto responsabile delle alterazioni neurologiche (neuropatia da carenza di B12).\nNei paesi dove \u00e8 obbligatoria la supplementazione con acido folico, la ricerca di tipo ematochimico per la folatemia plasmatica come causa di anemia pu\u00f2 essere una perdita di tempo e denaro. \nNelle sindromi da malassorbimento si potr\u00e0 avere inizialmente anemia megaloblastica da carenza di acido folico e solo successivamente, dopo un tempo relativamente lungo, anche da carenza di vitamina B12. La carenza di acido folico da malassorbimento \u00e8 evenienza pi\u00f9 frequente della carenza di vitamina B12 perch\u00e9 le scorte di acido folico si esauriscono in un tempo relativamente breve (circa un mese), mentre le scorte di vitamina B12 richiedono anni per esaurirsi. Uno studio epidemiologico del 2010 dimostra che negli anziani con pi\u00f9 alti livelli circolanti di acido folico e suoi metaboliti si osserva un miglioramento dei dati clinici di anemia e marginalmente con un decremento degli indici di macrocitosi, in soggetti con normale stato vitaminico di vitamina B12, e un miglioramento degli indici dello stato cognitivo.\nL'escrezione dell'acido folico nel latte umano \u00e8 di 40\u00a0\u00b5g/d, ci\u00f2 comporta un incremento di assunzione per la nutrice di 60\u00a0\u00b5g/d.\nGli ftalati, sostanze chimiche presenti anche nelle lacche per capelli, mostrano di modificare epigeneticamente il DNA (con meccanismi di controllo e regolazione dell'espressione del DNA stesso e della espressione dei geni). La carenza di acido folico \u00e8 implicata negativamente in questi processi di regolazione genomica o epigenetica.\nMutazione C677&gt;T.\nL'enzima 5,10-metiltetridrofolato reduttasi (5,10-MTHFR) \u00e8 un enzima dipendente dall'acido folico che esiste in forma polimorfica. L'azione dell'enzima 5,10-MTHFR regola l'espressione fenotipica del DNA che il metabolismo dell'omocisteina. Questo enzima \u00e8 noto per influenzare lo sviluppo delle malattie cardiovascolari. \nIl gene che codifica questo enzima esibisce comunemente una sostituzione dalla citosina con la timina (C &gt; T) sul nucleotide 677; viene indicato 677 C&gt;T MTHFR, o C677T MTHFR. Il gene della MTHFR \u00e8 situato sul cromosoma 1 in posizione p36.3 e consiste di 11 esoni; pi\u00f9 esattamente il gene dell'enzima MTHFR \u00e8 localizzato tra le due basi pari: 11.769.246 e 11.788.568 del cromosoma 1.\nLa sostituzione del nucleoside C677&gt;T codifica nelle proteine un'alanina a valina. Le possibili combinazione dei genotipi che codificano l'enzima sono CC (wildtype o selvaggio), CT (eterozigote) e TT (recessivo). Nelle popolazioni la frequenza dell'allele 677C \u00e8 stato calcolato \u00e8 pari a 0,63; mentre la mutazione 677T \u00e8 pari 0,37. Calcolandola con l'equazione di Hardy-Weinberg si ottiene nelle popolazioni una frequenza per la forma genotipica omozigote mutata TT bassa.\nLa variante genetica C677&gt;T \u00e8 notoriamente responsabile di una pi\u00f9 alta incidenza di spina bifida o DNT, sindrome di Down, complicazioni della gravidanza come la preeclampsia, gli aborti spontanei ricorrenti e diminuzione del peso alla nascita dei neonati. Inoltre, \u00e8 anche causa di aumento del rischio cardiovascolare, mentre al contrario potrebbe diminuire il rischio di cancro al colon dipendente dall'alimentazione.\nQuesti effetti si giustificano con la capacit\u00e0 di avere elevati livelli di 5,10-MTHFR che hanno un ruolo critico nella duplicazione della biosintesi dei nucleotidi. Infatti, a fronte di un corretto apporto nutrizionale di acido folico la presenza ottimale di 5,10-MTHFR protegge dal rischio di un non corretto sviluppo embriogenetico cos\u00ec come dallo sviluppo di molte malattie degenerative.\nAl contrario uno scarso apporto di acido folico e la conseguente ridotta produzione dell'enzima 5,10-MTHFR che interviene nella corretta conversione dall'dUMP a dTMP, determina un aumento dell'mis-incorporazione dell'uracile nel DNA con un aumento dell'instabilit\u00e0 genomica. Ricerche dimostrano che i processi che intervengono nella morte cellulare programmata (apoptosi), sono strettamente correlati con la presenza dell'acido folico circolante che \u00e8 responsabile dell'integrit\u00e0 del genoma umano.\nIl ruolo centrale dei folati circolanti nella corretta elaborazione del DNA, \u00e8 influenzato dai nutrienti assunti con la dieta e questi esercitano un ruolo decisivo di selezione sulla pressione evolutiva dell'uomo durante il periodo periconcezionale. Infatti anche la fertilit\u00e0, oltre che l'embiogenesi, \u00e8 influenzata dai livelli di folati circolanti. Paradossalmente la supplementazione con acido folico sulle popolazioni potrebbe spingere nelle stesse verso una maggiore presenza di genotipi mutanti, che al contrario in assenza di adeguate quantit\u00e0 di acido folico con la dieta darebbero origine a un minor successo riproduttivo.\nUtilizzo clinico.\nL'acido folico \u00e8 usato come supplemento vitaminico nelle anemie da carenza, nei convalescenti di malattie debilitanti croniche e nelle donne gravide.\nLa carenza di acido folico \u00e8 assai diffusa, soprattutto nei paesi sottosviluppati. Le cause di ci\u00f2 sono molteplici e vanno dalle malattie infettive, alle terapie farmacologiche, alla gravidanza, al malassorbimento. Tutto ci\u00f2 si traduce in problemi nella sintesi di DNA e RNA. Gli elementi pi\u00f9 coinvolti da questo problema sono le cellule a ricambio rapido, come quelle del midollo osseo. \nLa sintomatologia da carenza di acido folico si manifesta attraverso un'anemia macrocitica cui si pu\u00f2 accompagnare leucopenia e trombocitopenia, alterazioni della cute e delle mucose e disturbi gastrointestinali (malassorbimento e diarrea). \nDurante la gravidanza, carenze di acido folico possono provocare problemi nella differenziazione del tubo neurale, forse per alterazione dei microtubuli, e portare, cos\u00ec, allo sviluppo di una spina bifida o di anencefalia. Pertanto in caso di familiarit\u00e0 di difetti del tubo neurale occorre aumentare le dosi di acido folico fino a 5\u00a0mg.\nL'Organizzazione mondiale della sanit\u00e0 (OMS) consiglia l'assunzione quotidiana di 200 \u00b5g di folati per gli adulti, di 50\u00a0\u00b5g per i bambini, 400\u00a0\u00b5g in gravidanza al fine di prevenire la comparsa di spina bifida e, nell'allattamento, 300\u00a0\u00b5g.\nNon sono noti effetti tossici da folati fino a una dose di 5\u00a0mg/d. Si consiglia di non eccedere nell'assunzione di folati in quanto possono mascherare i sintomi dell'anemia perniciosa da carenza di vitamina B12, evento che pu\u00f2 comparire soprattutto in anziani e vegani, in quanto non consumano nessun alimento di provenienza animale.\nUtilizzo clinico in relazione con l'acido folinico.\nL'acido folinico nella sua forma attiva levogira \u00e8 indicato solo nella terapia con metotrexato ad alte dosi nei tumori e nelle leucemie. Ci\u00f2 perch\u00e9 il metotrexato blocca l'azione enzimatica della di-idro-folatoreduttasi che serve a trasformare l'acido folico a di-idrofolato e quindi a tetra-idrofolico. L'acido folinico consente di saltare la reazione enzimatica che richiede di-idro-folatoreduttasi e produrre 5-10-metilene-THF, precursore del metabolismo dell'acido folico.\nIl razionale dell'impiego del acido folinico rispetto l'acido folico in assenza di farmaci come il metotrexato che bloccano la trasformazione folico &gt; folinico, fa riferimento al fatto che esso supererebbe il blocco enzimatico dovuto all'eventuale presenza di polimosfirmo genetico dell'enzima 5MTHFR. Va per\u00f2 ricordato che il blocco dell'enzima non \u00e8 mai totale; di conseguenza la terapia o supplementazione alimentare con acido folico garantisce anche in caso di polimorfismo con mutazione omozigotica C677T (TT) per l'enzima, una quantit\u00e0 sufficiente a mantenere i livelli di folato circolante nel range di normalit\u00e0.\nVa anche ricordato che tutta la letteratura mondiale fa sempre riferimento all'acido folico nella prevenzione dei DTN e nei casi di iperomocisteinemia. In clinica, malgrado l'ampio uso di acido folinico, non v'\u00e8 alcuna conferma sulla superiorit\u00e0 di questo sul suo precursore; mancanza di superiorit\u00e0 che mal si concilia per gli aspetti di farmacoeconomia rispetto al pi\u00f9 comune acido folico.\nUn aspetto da tener presente nella scelta tra acido folico piuttosto che acido folinico, secondo l'Istituto Superiore di Sanit\u00e0 consiste nel problema confondente della profilassi con acido folinico che, oltre a non costituire un uso del farmaco coerente con le indicazioni OMS, introduce un ulteriore elemento di incertezza nella definizione della resistenza (e quindi della sensibilit\u00e0) all'acido folico.\nL'uso dell'acido folinico \u00e8 correttamente giustificato solo quando viene usato, insieme al metotrexato ad alte dosi, nella terapia dei tumori; poich\u00e9 l'efficacia dell'acido folinico rispetto l'acido folico nei trattamenti a basse dosi con il metotrexato nell'artrite reumatoide e nelle malattie autoimmuni non ha mostrato chiari vantaggi per l'acido folinico, vantaggi che giustifichino il problema del suo costo elevato, come chiaramente suggerito da una revisione sistematica.\nInoltre, ancora, l'impiego di acido folinico nel trattamento di pazienti dializzati.\nUno studio in vitro effettuato da Rozen nel 1997 del \"Department of Human Genelics, Pediatries &amp; Biology\", alla McGiII University di Montr\u00e9al, chiarisce come in presenza di mutazione genica dell'enzima MTHFR (metil-tetraidrofolatoreduttasi) permanga comunque un'attivit\u00e0 residua dello stesso enzima. Questo ha un valore decisivo nella scelta delle terapie vitaminiche con acido folico piuttosto che acido folinico. Infatti l'attivit\u00e0 dell'enzima mostra di essere modificata in funzione delle temperature (termolabilit\u00e0): a 37\u00a0\u00b0C l'attivit\u00e0 residua dell'enzima nelle forme omozigoti (TT) \u00e8 pari a: 40-50% rispetto ai controlli; a 46\u00a0\u00b0C' l'attivit\u00e0 residua dell'enzima nelle forme omozigoti (TT) \u00e8 pari a: 35% rispetto ai controlli.\nNelle donne in terapia con antagonisti dell'acido folico \u00e8 pi\u00f9 opportuno somministrare l'acido folinico piuttosto che l'acido folico a dosaggi elevati&lt;ref name=\"Pharmamedix/AcidoFolico\"&gt;Pharmamedix: Acido Folico Acido Folico - Avvertenze (Pharmamedix)&lt;/ref&gt;.\nImpieghi clinici in ambito cardiovascolare.\nA conferma della relazione lineare tra i livelli circolanti di omocisteina e lo stato dei folati circolanti, lo studio di Motulsky del 1996, antecedente alla fortificazione obbligatoria delle farine con acido folico negli USA (1998), indica che la fortificazione potrebbe prevenire circa morti annue per cause cardiovascolari. \u00c8 infatti noto come l'iperomocisteinemia plamastica sia causa di effetti patologici sull'endotelio: aterosclerosi, ipertensione, trombosi, danno al tessuto connettivo, neurotossicit\u00e0, embriotossicit\u00e0.\nUna metanalisi condotta presso la \"The Johns Hopkins School of Medicine\" di Baltimora non raccomandava la supplementazione con acido folico nella prevenzione cardiovascolare.\nSuccessivamente un gruppo di ricercatori dell\"'University of Oxford\" raggruppati nel \"the B-Vitamin Treatment Trialists' Collaboration\", pubblica una metanalisi di 37\u00a0485 pazienti studiati per un periodo di 5 anni. Le conclusioni riguardano aspetti cardiovascolari e tumorali. I risultati confermano una riduzione del 25% dei livelli di omocisteina plasmatica come conseguenza della supplementazione degli alimenti con acido folico. Per\u00f2 gli eventi avversi di tipo cardiovascolare intesi come riduzione di eventi: vascolari maggiori, vascolari cardiaci e stroke non mostrano una riduzione statisticamente significativa e cos\u00ec anche la mortalit\u00e0 complessiva per questo tipo di eventi. Inoltre, non vi \u00e8 stata un aumento significativo di eventi tumorali, della mortalit\u00e0 per tumori e di tutte le cause di mortalit\u00e0 durante l'intero periodi di esame (5 anni).\nLe conclusioni degli autori sono che la supplementazione dietetica con acido folico \u00e8 in grado di abbassare i livelli di omocisteina plasmatica; ma non ha mostrato effetti significativi nell'arco di 5 anni sugli eventi cardiovascolari o sul incidenza di cancro o sulla mortalit\u00e0 generale nelle popolazioni studiate.\nStroke.\nUna metanalisi di 8 studi randomizzati, ha valutato 16\u00a0841 uomini e donne rispetto al rischio di stroke in presenza di alti livelli di omocisteina plasmatica. La ricerca dimostra che la supplementazione con acido folico riduce significativamente il rischio di stroke del 18%, con risultati anche migliori nei soggetti che hanno assunto l'acido folico per pi\u00f9 di 36 mesi.\nInoltre, i livelli di omocisteina dopo l'assunzione di acido folico quando si riducono pi\u00f9 del 20%, sono in grado di produrre una riduzione del 23% nel rischio relativo di ictus. Anche se lo studio mostra che l'efficacia della supplementazione con acido folico nella prevenzione primaria versus la prevenzione secondaria dell'ictus non \u00e8 risultata conclusiva; l'analisi ha trovato che l'acido folico \u00e8 in grado di ridurre il rischio di ictus in prevenzione primaria. Due studi dell'agosto 2010 sembrano per\u00f2 sconfessare l'utilit\u00e0 nella prevenzione delle malattie cardiovascolari e nello stroke dell'acido folico\nUna metanalisi del giugno 2010 condotta su 13 RCT per un totale di 39\u00a0005 pazienti trattati pubblicata su Stroke ha dimostrato che: La supplementazione con acido folico non ha dimostrato un importante effetto nel prevenire l'ictus; tuttavia, i potenziali benefici in prevenzione primaria nell'ictus lieve, soprattutto quando l'acido folico \u00e8 combinato con vitamine del gruppo B e in pazienti di sesso maschile, meritano ulteriori indagini. Questo studio lascia aperto il dibattito scientifico circa il ruolo preventivo dell'acido folico rispetto al trattamento in prevenzione primaria e/o secondaria della malattie ischemiche cerebrali.\nImpieghi clinici in ambito ginecologico.\nDifetti del tubo neurale.\nI difetti del tubo neurale sono una causa prevedibile di morbilit\u00e0 e mortalit\u00e0 neonatale; l'assunzione di acido folico \u00e8 ormai documentato in modo incontrovertibile \u00e8 in grado di prevenire questa malformazioni devastanti per le famiglie e per la societ\u00e0. Una metanalisi di 3 studi dimostra la possibilit\u00e0 di riduzione di questa patologia grazie all'utilizzo dell'acido folico del 70% in caso di ricorrenza di gravidanza (prevenzione secondaria), in prevenzione primaria questa riduzione \u00e8 del 62%; mentre la prevenzione della mortalit\u00e0 perinatale da DTN secondo questa ricerca si attesta al 13%.\nLa maturazione e lo sviluppo dei vari apparati avviene in differenti settimane: qualunque alterazione dei normali processi di duplicazione cellulare che dovesse intervenire entro i tempi relativi, si pu\u00f2 tradurre in un danno d'organo a sviluppo completato.\nLa genesi dei difetti del tubo neurale dipende dall'incompleta chiusura del tubo neurale; l'insorgenza del difetto avviene tra il 17 e il 29 giorno di gestazione, quando ancora non \u00e8 avvenuta la completa chiusura del tubo neurale. Molto spesso la donna in questo periodo della gestazione non ha ancora coscienza della gravidanza in corso, e per questo motivo inizia l'uso dell'acido folico solo dopo che il danno embrionale si \u00e8 instaurato. Da ci\u00f2 si evince l'importanza di massicce campagne promozionali che invitino ad un'assunzione a scopo preventivo dell'acido folico in tutte le donne che non fanno uso di contraccezione:\nQuesti dati presentati dimostrano l'importanza di un'opera di divulgazione attiva tra le donne; divulgazione focalizzata sul ruolo preventivo dell'integrazione alimentare con acido folico ai dosaggi consigliati a partire da un mese prima del concepimento fino ad almeno tre mesi dopo lo stesso.\nLa frequenza dei DTN \u00e8 anche in funzione dello stato genetico dei genitori:\nIl polimorfismo MTHFR-C677T \u00e8 molto comune nella popolazione caucasica. Circa il 45-50% della popolazione \u00e8 eterozigote per la mutazione ed il 15-18% \u00e8 portatore in omozigosi. La frequenza dell'allele C677T nelle popolazioni varia: \u00e8 elevata in Italia e tra gli ispanici, mentre \u00e8 bassa fra i neri. In Europa gli omozigoti C67T (TT) vanno da un minimo dell'8% della Germania al 18% dell'Italia. Secondo altri autori il genotipo C677T (TT) \u00e8 particolarmente comune nel nord della Cina (20%), nel sud Italia (26%), e in Messico (32%).\nDati prodotti per gli anni 2005-2006 da parte del \"CDC's National Ambulatory Medical Care Survey (NAMCS)\" e dal \"National Hospital Ambulatory Medical Care Survey (NHAMCS)\" indicano che negli USA si stimano circa 29 milioni di gravidanze non protette adeguatamente per la di acido folico.\nSecondo una pubblicazione di Shookhoff JM, della \"Georgetown University Medical Center, Washington, DC\", le modificazioni epigenetiche dovute alla dis-regolazione del RNA sono correlate ad un deficit di acido folico; queste modificazioni epigenetiche dell'espressione genica \u00e8 noto hanno un ruolo decisivo nella genesi dei DTN.\nAlla luce di questi risultati \u00e8 aspicabile che la supplementazione con acido folico venga continuata per tutta la gravidanza; in modo anche da poter sfruttare i vantaggi sul controllo dei livelli plasmatici di omocisteina circolante delle gravide al fine di prevenire contestualmente molte altre patologie ostetrico e/o ginecologiche, quali aborto spontaneo, abruptio placentae, preeclampsia, IUGR, morte fetale tardiva, sindrome di Down.\nLa somministrazione di acido folico per la prevenzione dei difetti del tubo neurale nel nascituro, va effettuata nel periodo che precede il concepimento fino alla 12\u00aa settimana di gestazione; non \u00e8 efficace se il trattamento viene iniziato dopo la quarta settimana di gravidanza. Si raccomanda di proseguire la supplementazione di folati a partire dall'inizio del secondo trimestre, quando termina l'organogenesi e inizia l'accrescimento fetale, e per tutta la restante parte della gravidanza per ridurre il rischio di anemia megaloblastica durante la fase finale della gestazione e il puerperio.\nPrevenzione del parto pretermine.\nLa supplementazione con acido folico nella gravidanza avanzata (terzo trimestre) non \u00e8 associata con una significativa modifica del peso del nascituro; si associa con una riduzione percentuale dei parti pretermine, quando per\u00f2 quando il supplemento \u00e8 assunto quotidianamente per tutto il terzo trimestre.\nPrevenzione del basso peso alla nascita.\nIn paesi in via di sviluppo la supplementazione nelle donne con preparati multivitaminici \u00e8 stata in grado di garantire mediamente un modesto ma significativo aumento di peso del nascituro specie nelle donne con alto indice di BMI.\nDiabete in gravidanza.\nL'acido folico migliora gli indici di sopravvivenza neonatali e le funzioni endoteliali nelle donne diabetiche in gravidanza.\nImpieghi clinici in ambito genito-urinario.\nDialisi.\nNei pazienti dializzati \u00e8 dimostrabile un aumento importante dell'omocisteina plasmatica; questo aumento totale del livello di omocisteina potrebbe essere un fattore di rischio per eventi cardiovascolari e della mortalit\u00e0 totale nei pazienti con malattia renale terminale che non hanno ricevuto questa vitamina o la fortificazione degli alimenti con l'acido folico. L'integrazione di acido folico pu\u00f2 essere un potenziale importante fattore di riduzione delle malattie cardiovascolari in questa particolare popolazione di pazienti.\nNel marzo 2010 sono stati pubblicati i risultati di una ricerca condotta a Magdeburgo i cui risultati sembrano sconfessare l'utilit\u00e0 della supplementazione con acido folico e vitamine del gruppo B in questi soggetti sia sulla mortalit\u00e0 totale che sugli eventi cardiovascolari in genere; pur evidenziandosi una riduzione dei patologici livelli di omocisteina plasmatica.\nQuesto dato conferma altri dati precedentemente pubblicati; anche in popolazioni esclusivamente femminili di soggetti dializzati.\nRicercatori del \"Geriatric Research, Education, and Clinical Center, Veterans Affairs Boston Healthcare System, Boston\" utilizzando alte dosi di acido folico (40\u00a0mg/d) sono riusciti a dimostrare una riduzione significativa dei livelli di omocisteina, ma non si sono viste modifiche significative dei parametri riferiti agli aspetti cognitivi dei pazienti con malattia renale cronica ed ESRD.\nPrevenzione dell'infertilit\u00e0.\nInfertilit\u00e0 maschile.\nDiversi studi dimostrano l'utilit\u00e0 di una terapia adiuvante con l'acido folico nel maschio. Infatti v'\u00e8 una relazione tra subfertilit\u00e0 maschile e femminile con lo stato nutrizionale e vitaminico dei soggetti; in particolare questa relazione \u00e8 nota con gli alimenti ad azione antiossidante.\n\u00c8 dimostrata una relazione tre le alterazioni geniche per gli enzimi del metabolismo dell'acido folico e lo stato di subfertilit\u00e0 di maschi.\nNella oligospermia e/o astenospermia vi \u00e8 un aumento patologico della omocisteina che \u00e8 causa diretta o indiretta di alterazioni della spermatogenesi.\nNella oligoastenoteratozoospermia l'acido folico vanta un ruolo terapeutico insieme ad altri farmaci.\nInoltre, ricercatori indiani dimostrano che la mutazione del gene C677T (gene che codifica l'enzima chiave del cicli dei folati 5-MTHFR) \u00e8 un fattore di rischio per l'infertilit\u00e0 idiopatica maschile; dimostrando che i noti polimorfismi genetici per l'acido folico hanno un ruolo etiopatogenetico nella infertilit\u00e0 maschile.\nUna metanalisi Cochrane del 2010 condotta su 10 studi mostra che supplementazione con acido folico e altri antiossidanti \u00e8 in grado di migliorare gli indici di qualit\u00e0 dello sperma e i conseguenti effetti sulla fertilit\u00e0, ma l'argomento richiede pi\u00f9 robusti RCT per confermare questi dati scientifici.\nInfertilit\u00e0 femminile.\nDiversi studi dimostrano l'utilit\u00e0 di una terapia adiuvante con l'acido folico nella donna.\nUno studio mette in relazione la produzione di autoanticorpi verso il recettore per l'acido folico (FR) in donne con una subfertilit\u00e0 di 12 volte inferiore rispetto alle donne che non producono questi autoanticorpi; gli autoanticorpi agiscono impedendo il corretto assorbimento dell'acido folico.\nIn uno studio del 2010 si documenta l'utilit\u00e0 della supplementazione preventiva con acido folico in donne che devono sottoporsi a tecniche di fecondazione assistita (IVF).\nVaginosi batterica.\nUna ricerca condotta negli USA nel 2007 presso l\"'University of Alabama, Tuscaloosa\" su 1\u00a0521 donne (per l'86% afro-americane), mostra una correlazione inversa tra lo sviluppo di vaginosi batterica e l'assunzione di acido folico con la dieta; le conclusioni dello studio sono: \"Una maggiore assunzione di grassi nella dieta \u00e8 associata ad aumentato rischio e gravit\u00e0 di vaginosi batterica, mentre la maggiore assunzione con la dieta di folati, vitamina A e calcio pu\u00f2 diminuire il rischio di gravi vaginosi batteriche.\"\nUna ricerca canadese del 2001 trova un nesso di causalit\u00e0 tra la vaginosi batterica e la scarsa assunzione dei folati con la dieta, nei confronti del rischio di parto pretermine. Il nesso di casualit\u00e0 \u00e8 giustificato da una parte con un aumento dell'omocisteina sierica, dovuta alla carenza di folati nella dieta come causa di vasculopatia deciduale. Dall'altra parte la vaginosi, conseguenza di comportamenti non salutari, che \u00e8 causa di coriamnioniti che portano allo sviluppo di parto pretermine; quando entrambi presenti questi fattori, il rischio di parto pretermine \u00e8 reale.\nDissezione spontanea dell'arteria cervicale.\nLa dissezione spontanea dell'arteria cervicale, che irrora la cervice uterina, \u00e8 un evento raro che riconosce cause di tipo trombotico; essa \u00e8 anche correlata al cattivo stato nutrizionale dei folati e del conseguente aumento della omocisteina plasmatica; in questa patologia vi \u00e8 anche come causa etiologica la variante genetica C677T che giustifica gli elevati livelli di omocisteina plasmatica circolanti presenti come causa di patologia dell'arteria cervicale.\nOvaio policistico.\nLa supplementazione di 400\u00a0\u00b5g/d o pi\u00f9 di acido folico, come adiuvante alle terapie, migliora le risposte terapeutiche; inoltre, \u00e8 dimostrata l'utilit\u00e0 dell'acido folico in associazione alle terapie ormonali normalmente usate.\nSi \u00e8 pure dimostrata l'utilit\u00e0 di questa vitamina in associazione alla terapia a base di metformina. La spiegazione pu\u00f2 essere ricercata nella capacit\u00e0 dell'iperomocisteina di determinare una resistenza alla insulina e ad alti livelli di androgeni. \nLa terapia standard dell'ovaio policistico prevede l'uso del mio-inositolo (MYO) e della metformina; la supplementazione di questi due farmaci con 400mcg/die di acido folico migliora le percentuali di risposta alla terapia.\nImpieghi clinici in ambito osteo-muscolare.\nOsteoporosi.\nL'iperomocisteina plasmatica \u00e8 riconosciuta essere un fattore di rischio indipendente per l'osteoporosi; l'acido folico \u00e8 stato dimostrato ridurre in modo dose-dipendente l'iperomocisteina.\nInoltre il \"Bone Mass Density\" migliora con l'assunzione di acido folico. studi indicano una riduzione significativa delle fratture di anca e femore correlate all'assunzione di acido folico.\nImpieghi clinici in ambito dermatologico.\nInvecchiamento cutaneo.\nLa salute della pelle \u00e8 funzione anche dello stato nutrizionale dei folati assunti; per il mantenimento dell'omeostasi delle cellule epiteliali, sottoposte a stress da UV, occorre incrementare l'assunzione di questa vitamina normalmente inattivata e degradata dall'esposizione solare. La perdita di acido folico si traduce in un arresto del ciclo cellulare dei cheratinociti in (S-fase), con un aumento conseguente del danno al DNA per aumento dell'incorporazione di Uracile e conseguente perdita di vitalit\u00e0 cellulare.\nIn una formulazione topica, associato alla creatina, l'acido folico ha mostrato di migliorare le caratteristiche biomeccaniche della pelle sottoposta a stress da UV.\nImpieghi clinici in ambito gastroenterologico.\nCeliachia.\nNella malattia celiaca la comune carenza di acido folico non trattata comporta un aumento dei livelli di omocisteina plasmatica\nTra i controlli ematochimici di routine per la gestione della malattia celiaca si raccomandano: emoglobina, la ferritina e i livelli di folato plasmatici insieme alla transglutaminasi tissutale e al test degli anticorpi. Sappiamo che la mancata diagnosi di enteropatia glutino dipendente \u00e8 associata con deficienze vitaminiche, osteoporosi, e ricorrenti aborti prematuri. Saibeni et al. hanno dimostrato che l'iperomocisteinemia contribuisce alla ricorrenza di complicazioni comuni nella malattia celiaca in soggetti di nuova diagnosi.\nInoltre in soggetti adulti con una lunga storia di malattia celiaca la supplementazione di Vit. del gruppo B ha mostrato di normalizzare l'iperomocisteinemia plasmatica, con un conseguente miglioramento generale dello stato di benessere dei soggetti; suggerendo cos\u00ec che la supplementazione vitaminica deve essere consigliata in soggetti che assumono alimenti privi di glutine.\nIl cardine per il corretto trattamento della malattia celiaca \u00e8 l'aderenza ad una dieta priva di glutine, cosa che \u00e8 in grado di eliminare i sintomi della malattia in pochi mesi. Questo comporta per\u00f2 che i pazienti dovono essere valutati per l'osteoporosi, le disfunzioni della tiroide, e le carenze di acido folico, vitamina B12, per le vitamine liposolubili e il ferro, e \"in modo mandatorio trattati adeguatamente in caso di carenze\".\nSono 4 le linee guida internazionali che affrontano il ruolo dei folati nella celiachia:\nTutte suggeriscono lo screening di routine per la carenza di ferro e dei folati ematici.\nMalattie infiammatorie croniche intestinali.\nZintzaras E. mette in relazione il polimorfismo genetico dell'enzima MTHFR Nella forma MTR A2756G con la prevalenza delle malattie infiammatorie croniche dell'intestino in particolare con la IBD.\nUno studio Cochrane di tipo metanalisi del 2009 chiarisce il ruolo dell'acido folico nella terapia orale per la prevenzione degli effetti collaterali da somministrazione di MTX (metotrexato) nella malattia di Crohn.\nImpieghi clinici in ambito neurologico.\nIn generale bassi livelli di 5-MTHF nel liquor sono causa di ritardo psicomotorio, discinesia, atassia cerebellare e diplegia spastica; l'assunzione di acido folico corregge il defict liquorale.\nMalattia di Parkinson.\nSono stati pubblicati circa 700 lavori che riguardano l'uso di acido folico nella malattia di Parkinson; questi studi chiariscono che:\nNon \u00e8 stata per\u00f2 provata una relazione tra i polimorfismi genetici dell'enzima chiave del metabolismo dell'acido folico: 5-MTHFR, e lo stato cognitivo dei pazienti con malattia di Parkinson.\nCorea di Huntington.\nStudi ormai datati degli anni '80 metterebbero in relazione i livelli di folato con la Corea di Huntington. Pi\u00f9 recentemente Wu J. 2006 sconfesserebbe il ruolo protettico dell'acido folico nel trattamento della malattia di Huntigton; anche se \u00e8 nota una correlazione tra alcuni tipi di alterazioni genomiche folato dipendenti e malattie neurologiche degenerative.\nTerapia con antiepilettici.\nL'acido folico potrebbe non essere in grado di ridurre il rischio di lesioni della spina bifida provocate dall'acido valproico, per\u00f2 pu\u00f2 essere importante nel ridurre la gravit\u00e0 delle lesioni della spina bifida nei soggetti sensibili.\nImpieghi clinici in ambito psichiatrico.\nIn psichiatria, in generale, la carenza di acido folico \u00e8 correlata a diversi disturbi psichiatrici. Secondo diversi autori una certa percentuale di pazienti psichiatrici potrebbero trovare giovamento dalla terapia a base di acido folico.\nLe cause, anche per motivi genetici, sono da ricondurre ad un deficit dei folati plasmatici come spesso evidenziato nei pazienti psichiatrici. Inoltre, nei pazienti psichiatrici generalmente i sintomi sono pi\u00f9 gravi in coloro che mostrano una carenza di acido folico plasmatico. \nSpesso l'uso di farmaci che diminuiscono l'assorbimento dell'acido folico, come l'acido valproico o il litio sono causa di iperomocisteinemia patologica. \nLa carenza di acido folico, inoltre, determina un deficit di un suo metabolita: S-adenosilmetionina, che ha un ruolo cruciale nei meccanismi biochimici di formazione dei neurotrasmettitori cerebrali e non solo questi. \nAutismo.\nCostituiscono fattori di rischio episodi familiari di autismo o di altri disordini pervasivi dello sviluppo, si ha un alto rischio in caso di parto pretermine e con un peso, alla nascita, notevolmente inferiore la media.\nIn effetti, esiste una certa letteratura scientifica che correla l'autismo con il deficit gestazionale di tipo nutrizionale e/o genetico di acido folico\n, ed inoltre altri studi suggeriscono un ruolo terapeutico per l'uso di questa vitamina\nnei soggetti autistici.\nSecondo Currenti della \"New York State University\", tra i fattori che nel tempo sono stati sospettati come ipotetica causa di autismo, vi sarebbero: autoanticorpi materni, infezioni gestazionali, esposizione a metalli pesanti, fattori epigenetici, vaccinazione antirosolia, morbillo, parotite, esposizione a campi elettromagnetici.\nUna review fatta su 18 studi diversi indica che non pu\u00f2 essere fatta con certezza una correlazione tra deficit di acido folico durante la gravidanza come etiologia dell'autismo, cos\u00ec come \u00e8 da verificare con studi fatti appositamente, se la correzione del deficit di acido folico possa essere di giovamento in bambini con autismo.\nIn una indagine epidemiologica, condotta su 111 bambini autistici cinesi dai 2 ai 9 anni, mostra che una minoranza di essi avevano una correlazione con deficit di alimentari, per\u00f2 la maggior parte di essi aveva deficit con le RDI (Dosi giornaliere raccomandate) delle vitamine: A, B6 e C, acido folico, calcio e zinco; rivelando questo deficit di assunzione una correlazione con il disturbo autistico.\nSchizofrenia.\nTra le cause fisiopatologiche note della schizofrenia correlate ad un deficit e/o alterata funzione dell'acido folico vi sono: alterazioni della metilazione del DNA, anormalit\u00e0 nella trasmissione glutaminergica, alterazioni della funzione mitocondriale, deficit di folati e iperomocisteinemia materna.\nUna ricerca indica una correlazione tra l'aumento di IL-6 e TNF-\u03b1 con i livelli di omocisteina patologici dovuti alla mutazione genica C577&gt;T dell'enzima MTHFR.\nGoff, et al. 2004 mettono in relazione la comparsa della sintomatologia schizofrenica con un deficit di attivit\u00e0 della glutamato carbossipeptidasi II (GCPII), enzima chiave per l'assorbimento dell'acido folico. Mentre, un gruppo di ricerca del \"Massachusetts General Hospital and Harvard Medical School, di Boston\", mette in relazione i sintomi negativi della schizofrenia con il deficit di acido folico dovuto al deficit dell'enzima MTHFR.\nL'uso dell'acido folico nell'ambito della terapia complementare e alternativa (CAM), sembra avere un ruolo definito e interessante, certamente meritevole di ulteriori sviluppi di ricerca.\nStudi dell'aprile 2010 indicano il ruolo della carenza dell'acido folico nella genesi dei sintomi della schizofrenia in soggetti nati da madri con una bassa folatemia circolante durante il periodo periconcezionale\nDepressione.\nAd agosto 2010 sono n. 445 in totale le pubblicazioni (tutti i tipi) che correlano l'acido folico con la depressione.\nL'acido folico ha nella terapia della depressione.\nL'acido folico, infatti \u00e8 noto, \u00e8 fondamentale per la sintesi dei principali neurotrasmettitori Noradrenalina, Serotonina e Dopamina, che sono carenti in corso di depressione. La carenza di Acido folico \u00e8 associata con le manifestazioni della depressione, specie quella caratterizzata da deficit cognitivi.\nL'uso dell'Acido Folico secondo diversi autori pu\u00f2 trovare un vantaggioso utilizzo nei casi di: sintomi iniziali, in caso di remissione parziale, in pazienti con sintomatologia residua, o come terapia di potenziamento insieme alle terapie farmacologiche a base di antidepressivi.\nSecondo uno studio giapponese il basso livello di folati circolanti \u00e8 causa di depressione negli uomini.\nUno studio australiano randomizzato in doppio cieco condotto su 300 anziani documenta del miglioramento della risposta all'antidepressivo citalopram aggiungendo 2\u00a0mg di acido folico insieme ad altre vitamine del gruppo B.\nUno studio olandese dimostra su 4044 donne che: i sintomi depressivi erano associati a pi\u00f9 breve et\u00e0 gestazionale e un basso peso alla nascita. I risultati di questa ricerca sottolineano l'importanza dell'assunzione dell'acido folico in particolare nelle donne che soffrono di sintomi depressivi.\nUna Linea Guida del 2009 della \"British Association for Psychopharmacology guidelines\", sostiene l'importanza di correggere lo stato della folatemia plasmatica dei pazienti depressi perch\u00e9 \u00e8 noto che: il basso livello dei folati plasmatici riduce la risposta agli antidepressivi, e la supplementazione con acido folico migliora la risposta agli stessi antidepressivi pur con meccanismi non meglio noti.\nNel gennaio del 2010 si \u00e8 concluso uno studio australiano: il \"The B-VITAGE trial\" che ha coinvolto oltre 300 pazienti anziani affetti da depressione maggiore secondo il DSM IV.\nIl protocollo prevedeva l'aggiunta alla terapia antidepressiva a base di citalopram (20\u201340\u00a0mg) con vitamina B12 (0.4\u00a0mg) pi\u00f9 B6 (25\u00a0mg) e acido folico (2\u00a0mg), oppure il placebo. Lo studio conclude sostenento che la supplementazione vitaminica migliora la risposta all'antidepressivo.\nQuesto dato viene confermato successivamente da Skarupski KA, et al., 2010, su una popolazione di anziani che sono stati seguiti per oltre 7 anni, dimostrando il ruolo preventivo della supplementazione con folati e vit. del gruppo B.\nLazarou et al., 2010, fatto un riesame della letteratura scientifica prodotta fino all'agosto del 2010 sostiene che pur non potendo suggerire di routine la supplementazione nei soggetti con depressione o disturbi dell'umore, questa pu\u00f2 essere consigliata singolarmente ai soggetti con deficit di folati ematici o nei soggetti non responders alle comuni terapie antidepressive.\nUn'analisi dettagliata delle n. 6 metanalisi ci d\u00e0 alcune certezze circa l'impiego dell'acido folico nei pazienti con disturbi dell'umore.\nLa ricerca di Taylor MJ et al. del 2004 conclude dicendo che: le evidenze disponibili sono limitate ma queste suggeriscono l'acido folico pu\u00f2 avere un ruolo potenziale come terapia complementare insieme ad altri trattamenti per la depressione. Oggi, per\u00f2, non \u00e8 chiaro se questo vale per le persone con normali livelli di folati circolanti o per quelle con deficit di folati.\nLa ricerca di Kuo HK et al. del 2005 conclude dicendo che: l'acido folico decresce i livelli di iperomocisteina che sono associati ad una serie di patologie della terza et\u00e0 tra cui la depressione.\nLa ricerca di Lewis SJ et al. del 2006 conclude dicendo che: il deficit genetico causato dalla mutazione del gene che codifica la variante termolabile dell'enzima MTHFR CC677TT, dal momento che questo genotipo influenza il funzionamento della via metabolica dei folati, potrebbe il folato o di suoi derivati essere causalmente correlati a rischio di depressione.\nLa ricerca prima di Gilbody S et al. del 2007 conclude dicendo che: la meta-analisi condotta dimostra un'associazione tra la variante MTHFR CC677TT e la depressione, la schizofrenia e il disturbo bipolare, indicando la possibilit\u00e0 di utilizzo dell'acido folico nella terapia e prevenzione di queste patologie psichiatriche.\nLa ricerca seconda condotta da GildodyS et al. sempre del 2007 conclude dicendo che: i livelli di folato sono pi\u00f9 bassi nei soggetti con depressione. Ci stanno accumulando prove scientifiche che il basso status di folati \u00e8 associata con la depressione. Gran parte di questa prova viene da studi di caso-controllo. Occorrono per\u00f2 studi di coorte e soprattutto RCT studi randomizzati controllati per verificare il beneficio terapeutico dell'acido folico, essi confermeranno o smentiranno l'eventuale relazione causale.\nInfine la ricerca di Almeida OP et al. del 2008 conclude dicendo che: Esiste una relazione di tipo triangolare tra genotipo MTHFR, livelli di omocisteina e depressione, pi\u00f9 elevati sono livelli di omocisteina pi\u00f9 aumenta il rischio di depressione. La diminuzione dello 0,19\u00a0mg/L di omocisteina del siero potrebbe ridurre del 20 % la probabilit\u00e0 di depressione. Servono per\u00f2 ulteriori dati che confermino come la relazione tra omocisteina e depressioen sia veramente causale.\nDisturbo bipolare.\nRicerche suggeriscono che una riduzione dei folati negli eritrociti si verifica in entrambe le fasi dei disturbi bipolari.\nSi riconoscono due cause di alterazioni dei livelli di acido folico nei pazienti affetti da disturbo bipolare:\nImpieghi clinici in ambito degli organi di senso.\nDegenerazione maculare et\u00e0 correlata.\nUn supplemento nutrizionale con acido folico, piridossina e cianocobolamina diminuisce il rischio di sviluppare la degenerazione maculare retinica del 34%.\nGlaucoma.\nRicerche condotte presso l'Universit\u00e0 di Tor Vergata mostrerebbero un ruolo preventivo dell'acido folico nel glaucoma pseudoesfoliativo; poich\u00e9 l'aumento dell'omocisteina in corso di glacucoma pu\u00f2 essere corretta con la terapia con acido folico, \u00e8 questo un fattore modificabile che si somma allo stress vascolare della pseudoesfoliazione. Questo dato \u00e8 confermato da altre ricerche.\nPerdita dell'udito.\nAl contrario di alti livelli di assunzione di vitamina C ed E, beta-carotene e B12, l'assunzione di alte dosi di acido folico in soggetti con 60 anni o pi\u00f9 riduce il rischio di perdita dell'udito.\nUno studio australiano mette in relazione gli aumentati livelli di omocisteina con la perdita dell'udito correlata con l'et\u00e0. Inoltre, la perdita di folati cerebrali sembra correlata con tutta una serie di manifestazioni cliniche, tra cui la perdita dell'udito.\nImpieghi clinici in ambito oncologico.\nUno studio mette in relazione l'assunzione di adeguati livelli di folati con la dieta e il rischio di cancro al polmone; suggerendo il ruolo preventivo di questi nei confronti dei deficit di metilazione dei geni di soggetti fumatori che sviluppano cancro ai polmoni\nStudi clinici ed epidemiologici suggeriscono che la supplementazione e i livelli ematici di folato sono inversamente correlati all'incidenza di cancro colorettale, con una potenziale riduzione del rischio fino al 40% fra la popolazione con i livelli nel sangue pi\u00f9 alti, e quelli pi\u00f9 bassi. Nei tessuti epiteliali normali una deficienza di folato sembra predisporli ai neoplasmi, laddove come detto una supplementazione ne arresta la crescita; viceversa, nella progressione di neoplasmi \"preesistenti\", la deficienza di folato ha un effetto inibitorio della crescita, mentre la supplementazione ne appare un fattore promotore.\nDa un lato si ipotizza un ruolo protettivo nella prevenzione primaria di forme di tumore; dall'altro prove indicano che potrebbe essere causa di induzione di forme tumorali silenti.\nUn Report EFSA dell'aprile 2010 (\"Folic acid: an update on scientific developments\") conclude: \"Attualmente i dati a disposizione sono insufficienti per consentire una completa valutazione quantitativa del rischio di acido folico e cancro o per determinare se esiste una relazione dose-risposta o una soglia del livello di assunzione di acido folico associato con un potenziale rischio di cancro del colon-retto.\"\n\"Le evidenze attuali non mostrano un'associazione tra l'alta assunzione di acido folico e il rischio di cancro ma nemmeno si pu\u00f2 escludere il rischio con assoluta certezza.\"\n\"Ci\u00f2 rende necessario studiare l'epidemiologia dei tumori nelle popolazioni sottoposte a fortificazione per la prevenzione dei DTN per determinare in modo meccanicistico il rischio/benefico.\"\nSuccessivamente nell'ottobre del 2010 un gruppo di ricercatori dell\"'University of Oxford UK\" raggruppati nel \"the B-Vitamin Treatment Trialists' Collaboration\", pubblica una metanalisi di 8 RCT per un totale di 37\u00a0485 pazienti studiati per un periodo di 5 anni.\nLe conclusioni riguardano gli aspetti cardiovascolari e gli aspetti tumorali.\nLe conclusioni degli autori sono: \"la supplementazione dietetica con acido folico \u00e8 in grado di abbassare i livelli di omocisteina plasmatica; ma non ha mostrato effetti significativi nell'arco di 5 anni sugli eventi cardiovascolari o sul incidenza di cancro o sulla mortalit\u00e0 generale nelle popolazioni studiate.\"\nI risultati confermano una riduzione del 25% dei livelli di omocisteina plasmatica come conseguenza della supplementazione degli alimenti con acido folico.\nPer\u00f2 gli eventi avversi di tipo cardiovascolare non si sono modificati in modo significativo. Interessante notare come nello stesso tempo non vi \u00e8 stato un aumento significativo di eventi tumorali, della mortalit\u00e0 per tumori e di tutte le cause di mortalit\u00e0 durante l'intero periodi di esame (5 anni).\nQuesto studio indirettamente dimostrerebbe che la supplementazione con acido folico, pur non proteggendo dall'incidenza dei tumori, non fa neppure aumentare la stessa in una ampia popolazione come quella esaminata.\nUn dato negativo \u00e8 stato pubblicato da (Figueiredo JC et al, J Natl Cancer Inst 2009) dove si mette in relazione il rischio di insorgenza di tumore alla prostata ed assunzione di folati con le fonti alimentari rispetto ai supplementi addizionati con acido folico.\nGiovannucci et al. 2010 riferisce di dati se pur preliminari, che indicherebbero un aumento della morbilit\u00e0 e mortalit\u00e0 nei soggetti che assumono supplementi vitaminici quando portatori di tumore alla prostata.\nDisplasia cervicale.\nIl 75% delle donne sessualmente attive si infetta con il virus Hpv (papilloma virus).\nL'acido folico nella (neoplasia intraepiteliale cervicale) ha dimostrato di ridurre gli indici di progressione della displasia cervicale CIN. La fortificazione, obbligatoria in USA, con l'acido folico ha mostrato di cambiare l'espressione della DNA-metiltransferasi, un enzima che regola la corretta duplicazione cellulare e che sembra essere coinvolto nella evoluzione in senso pro-carcinogenetico della cervice uterina, infatti gli alti livelli di folati circolanti proteggono dall'ipometilazione del DNA che sembra essere l'evento iniziale del carcinoma della cervice\n. Per questi motivi la supplementazione con acido folico viene suggerita nella prevenzione dal rischio di cancro della cervice uterina da HPV in soggetti esposti a questo virus, specie in quelle donne che hanno un CIN \u2265 2 ed esposte a ceppi di HPV-16.\nUn altro aspetto studiato riguarda l'effetto protettivo dell'acido folico da mettere in relazione con il polimorfismo genetico per l'enzima MTHFR.\nPur tuttavia studi, ormai datati, non confermano la capacit\u00e0 dell'acido folico di far regredire lo stato del CIN nelle donne; anche se negli USA l\"'American Cancer Society\", il \"National Cancer Institute\", e le \"U.S. Dietary Guidelines\" suggeriscono l'assunzione di adeguati livelli di acido folico e di vitamina C. Infine, un lavoro della \" Shanxi Medical University, Taiyuan - China\" del 2006 conferma che la presenza di bassi livelli di acido folico sono correlati con lo sviluppo di cancro della cervice uterina in presenza del virus HPV-16.\nSecondo alcune ricerche, la progressione della displasia cervicale \u00e8 da mettere in relazione allo stato di relativa immunodepressione cellulare che si riscontra in caso di carenza di acido folico.\nFlatley JE et al. 2009 correlano lo stato dei folati circolanti con il rischio di sviluppo di displasia cervicale per l'influenza del virus HPV sui geni DAPK, CDH1, HIC1 ed altri, sono questi potenziali biomarkers oncologici regolati dalla iper-metilazione del DNA; infatti, l'iper-metilazione \u00e8 inversamente proporzionale ai livelli plasmatici circolanti di acido folico.\nIn definitiva le abitudini alimentari e l'assunzione di acido folico possono assumere un ruolo protettivo nei confronti delle infezioni da papilloma virus."}
{"id": "2335076", "revid": "72811", "url": "https://it.wikipedia.org/wiki?curid=2335076", "title": "Ky\u014dshir\u014d to Towa no Sora", "text": ""}
{"id": "2335078", "revid": "326822", "url": "https://it.wikipedia.org/wiki?curid=2335078", "title": "Ky\u014dry\u016b B\u014dkenki Jura Tripper", "text": ""}
{"id": "2335079", "revid": "1516566", "url": "https://it.wikipedia.org/wiki?curid=2335079", "title": "Collalto (Susegana)", "text": "Collalto \u00e8 una frazione del comune di Susegana, in provincia di Treviso.\nGeografia fisica.\nTerritorio.\nAll'estremit\u00e0 nord del comune e a circa 6\u00a0km dal capoluogo, il territorio di Collalto \u00e8 prevalentemente collinare e boscoso. Esso, nella sua parte pi\u00f9 elevata, si affaccia sul Quartier del Piave, guardando sulla vasta piana di Pieve di Soligo, sui relativi colli e sulle Prealpi Bellunesi.Attraverso la strada di Collalto-via Tombola, con una lunga passeggiata naturalistica, dal castello di Collalto si raggiungono il colle del castello di San Salvatore e Susegana.\nFiumi.\nIl territorio della frazione di Collalto \u00e8 attraversato da una serie di torrenti e rii:\nStoria.\nLa presenza umana a Collalto \u00e8 provata sin dalla preistoria e pure in seguito ebbe una certa importanza come zona di transito commerciale (presenza di ponti romani in loc. Sant'Anna; toponimo \"Mercatelli\").\nSi ipotizza che nell'alto medioevo fosse presente un insediamento longobardo, cosa testimoniata dal culto dei santi guerrieri Giorgio e Martino, tuttavia, in assenza di documentazione certa, si ritiene che solo attorno al XII secolo si form\u00f2 un primo fortilizio da cui poi si svilupp\u00f2 l'odierno castello. I nobili trevigiani, insediatisi nel Colle Alto, assunsero il nome di Collalto.\nCon Ensedisio I, considerato il fondatore del castello di Collalto (1110, il centro divenne feudo del casato dei Collalto, con il compito di controllare i guadi del Piave. Nel 1245 i conti acquistarono anche la collina di San Salvatore in quel di Susegana e nel 1312 i diritti feudali della casata furono confermati dall'imperatore Arrigo VII.\nAl castello di Collalto facevano capo le ville di Barbisano, Falz\u00e8 di Piave e Sernaglia, mentre a San Salvatore spettavano Colfosco, Refrontolo, Santa Lucia e Susegana.\nCon la pace raggiunta dopo l'arrivo della Serenissima, il castello perse d'importanza e divenne un monastero francescano, importante centro culturale dove operarono artisti quali il Pordenone e Francesco da Milano.\nCon l'arrivo di Napoleone, da capoluogo di contea Collalto fu ridotta a semplice frazione di San Salvador (l'attuale Susegana), mentre il convento veniva soppresso e trasformato in filanda. Cominci\u00f2 cos\u00ec un progressivo declino che culmin\u00f2 con la Grande Guerra: trovandosi proprio sul fronte del Piave, castello e paese furono quasi completamente distrutti dai colpi dell'artiglieria italiana schierata sul Montello.\nIl tempo tra le due guerre vide la rinascita della frazione: nel 1927 venne costruita l'attuale chiesa, su progetto di Domenico Rupolo.\nIl castello di Collalto non venne per\u00f2 restaurato e di esso rimane ancora eretta l'antica torre, simbolo del paese.\nGeografia antropica.\nToponomastica.\nNella frazione di Collalto esistono varie zone con una propria toponomastica:\nCosta Salera.\nLa via Principale della Costa Salera \u00e8 Via Tournich\u00e8 che precedentemente era appunto chiamata Via Costa Salera fino agli anni '70. Altre vie che la interessano sono Via A. Zaccaron, e strada di Collalto (nel pezzo compreso il centro del paese e la zona della tombola.\nA Costa Salera hanno sede varie associazioni:\nSant'Anna.\nLa zona di Sant'Anna prende il nome dell'omonimo oratorio dedicato ai santi Anna e Gioacchino, genitori della Beata Vergine Maria. molto interessante sono da visitare i Ponti Romani presenti nel sentiero che porta alla frazione di Mercatelli.\nStradario.\nVia Tournich\u00e8.\nparte da Via Strada di Collalto, all'altezza del Capitello di Sant'Antonio continua fino all'incrocio con Via Antonio Zaccaron e prosegue biforcandosi all'altezza del numero civico 8. Una ramo senza uscita costeggia a nord-est la casa Castegn\u00e8 fino ad arrivare al Maneggio della famiglia Pansolin, mentre l'altro ramo prosegue come strada bianca privata. dopo circa un Km vi \u00e8 un'altra biforcazione, un ramo va verso la \"Discesa Via Tournich\u00e8 63\" che poi prende il nome di Via Sottocroda e l'altra porta alla fine della strada unendosi con via Morgante II all'altezza del ristorante \"Osteria Borgo Luce\". \nA Collalto ci sono due vie dedicate a due caduti nella Grande Guerra \"Antonio Zaccaron\" e \"Vittorio Rosolen\"\nVia Antonio Zaccaron.\nCollega via Morgante II (altezza del campo spostivo) con via Tournich\u00e8, per poi diventare una strada senza uscita.\nLe abitazioni pi\u00f9 antiche della strada si trovano all'imbocco, hai numeri civici 1-3 che sono della case coloniche dei Conti Collalto. Salendo la strada bianca si trovano delle ville degli anni 70, fino ad arrivare all'incrocio con via Tournich\u00e8, all'incrocio la via prosegue a sinistra con una strada chiusa. in questo tratto di via sono presenti le sedi di varie Associazioni culturali come la B. Margherita di Savoia O.P. e la Biblioteca Giglio Rosso\nAntonio Zaccaron.\nAntonio Zaccaron, durante il primo conflitto bellico ricopr\u00ec il ruolo di Caporale e successivamente quello di Sergente Maggiore nel'8 reggimento Bersaglieri e durante gli anni passati al fronte guadagn\u00f2 2 medaglie d'argento ed una di bronzo. \nMotivazioni delle Medaglie\n\"comandante di un reparto Bettica, chiamato in rincalzo al battaglione fortemente impegnato nonostante la viva resistenza dell'avversario asserragliato nelle case coraggiosamente vi penetrava per scovarlo. Ferito gravemente ad una gamba non cessava dall'incitare i suoi alla lotta.\" Longarone 9 novembre 1017 MAVM\nVia Vittorio Rousolen.\nparte dalla Strada Centro Collalto e sale fino alla Chiesa parrocchiale del centro del Castello di Collalto\nMonumenti e luoghi d'interesse.\nIl castello di Collalto.\nEdificato probabilmente nel XII secolo dal Conte Ensedisio I dalla famiglia dei Collalto; famiglia protagonista della storia della Marca Trevigiana. Nel maniero nacque nel 1186 da Rambaldo VI di Collalto la beata Giuliana. Agli inizi del XIV secolo il conte Rambaldo VIII di Collalto provvide ad edificare il castello di San Salvatore, residenza della sua corte, relegando il castello di Collalto a difesa militare. L'edificio sub\u00ec nel tempo diverse devastazioni, soprattutto ad opera della famiglia avversa dei Da Camino. L'Ottocento ed il bombardamento durante la prima guerra mondiale segner\u00e0 definitivamente il destino della struttura, della quale rimangono visibili la torre medievale e tracce delle mura.\nIl castello non poteva essere restaurato nel dopoguerra (tracce delle sue mura sopravvivono, ma per il resto Collalto rivive nel periodo tra le due guerre - nel 1927 fu aperta l'attuale chiesa parrocchiale, progettata da Domenico Rupolo - fu restaurata nel 2009 .\nTorre di Collalto.\nIl Mastio del castello di Collalto \u00e8 una delle poche strutture difensive rimaste intatte del castello medievale assieme alle due porte d'accesso a Sud-Est e a una torre della seconda cerchia muraria che nel '800 fu trasformata in torre campanaria.\nSecondo la leggenda nella torre fu murata viva Bianca di Collalto, la povera ancella della corte collatina, per la gelosia della contessa Aicha da Camino.\nLa chiesa di San Giorgio.\nAl centro dell'abitato s'innalzano i maestosi ruderi del castello costruito nel 1110 e rovinato durante la prima guerra mondiale: \u00e8 ancora quasi intatto l'enorme torrione. La parrocchia si trova nel territorio che anticamente era soggetto alla giurisdizione dei conti di Collalto e di San Salvatore di Susegana. Si ritiene che la cura d'anime dipendesse all'inizio da Pieve di Soligo. Nel 1544 era curazia, in seguito, non si sa quando, venne rettoria parrocchiale e fu cos\u00ec denominata perch\u00e9 il parroco si chiamava rettore. Il vescovo Eugenio Beccegato il 29 aprile 1931 la eresse in parrocchia alla pari di tutte le altre. La chiesa di Collalto, prima ancora del '700, era unita ai Priorati dei Cavalieri di S. Giovanni o del Tempio - in seguito pass\u00f2 all'antica Commenda Lippomano - poi alla nobile famiglia Querini di Venezia e ultimamente al comm. Dall'Armi. Nel 1851, in sostituzione di quella vecchia, si incominci\u00f2 a costruire una chiesa nuova che fu consacrata dal vescovo Manfredo Giovanni Battista Bellati nel 1857. Distrutta durante la guerra 1915-1918 fu eretta nel 1927 quella attuale su disegno dell'architetto Domenico Rupolo. Negli anni 2000 \u00e8 stato deciso di restaurarla ed i lavori sono stati finiti nel dicembre del 2009.\nIl Ponte romano.\nIn Localit\u00e0 Mercatelli di Colfosco sono visibili, quasi nascosti dalla vegetazione, i resti di un ponte romano che secondo molti studiosi era parte della via Claudia Augusta, la quale avrebbe collegato la pianura veneta con il Bellunese, attraversando il Passo di Praderadego o Valdobbiadene.\nInvero il percorso della Claudia Augusta attraverso il Quartier del Piave non \u00e8 chiaro, ma il ponte \u00e8 tutt'oggi agibile a piedi. Un albero cresce ora sopra l'arcata centrale del ponte, che si \u00e8 conservata miracolosamente intatta attraverso i millenni. \nIl modo pi\u00f9 semplice per raggiungerlo \u00e8 parcheggiare la macchina presso la chiesetta di S. Anna ed imboccare il sentiero lungo il Piave che conduce verso Sud. In meno di 10 minuti di passeggiata l'arcata destra del ponte apparir\u00e0 magicamente sulla sinistra.\nIl convento di San Bernardino.\nL'esistenza del convento francescano a Collato \u00e8 quasi sconosciuta, se ne trovano notizie presso l'archivio storico della Chiesa di Vittorio Veneto e nella pubblicazione della studiosa Federica Benedetti intitolata \"La biblioteca francescana in san Michele in Isola\" nella quale si spiega che dal fondo librario proveniente dal convento isolano \"si sono individuati esemplari un tempo appartenuti a ben 37 conventi della Provincia: le biblioteche di cui si sono rintracciate consistenze significative sono in ordine quella di San Francesco dia, sobborgo di Vittorio Veneto, di Santa Maria delle Grazie di Conegliano, di San Bonaventura di Venezia, di San Francesco del Deserto, di Santa Maria del Ges\u00f9 di Treviso, di San Giuseppe di Vicenza, di Santa Maria delle Grazie di Valdagno, di San Bernardino di Collalto e di San Girolamo d'Asolo. \"\nVilla Giglio Rosso.\nIn localit\u00e0 Costa Salera, all'incrocio fra le vie A. Zaccaron e Tournich\u00e8, circondata da altre villetta degl'anni '70 sorge la Villa Giglio Rosso, edificata nel 1972 da Romualdo Zadra (1914-2008) e Angela Miron (1920-2002). All'interno della villa nel dicembre 2017 \u00e8 stata istituita l'Associazione \"Centro Culturale Beata Margherita di Savoia O.P.\" che ospita al suo interno la Biblioteca \" Giglio Rosso\". Fra le mura della villa \u00e8 ospitato pure la Delegazione Provinciale di Treviso e Belluno dell'Istituto Nazionale per la Guardia d'Onore alle Reali Tombe del Pantheon.\nLo Stemma del Centro culturale \u00e8 composto con un cervo al naturale passante (simbolo proprio della Beata su sfondo verde). fra le corna \u00e8 presente la croce domenicana, mentre sotto la zampa rampante \u00e8 posizionato lo stemma della famiglia Savoia-Acaia, cui la marchesa fu tra le ultime rappresentanti prima che la famiglia si estinse.\nMobilit\u00e0 e trasporti.\nNel 1913 il paese divenne sede di una fermata della tranvia Susegana-Pieve di Soligo, concessa alla Societ\u00e0 Veneta e soppressa formalmente nel 1931. Gravemente danneggiata durante la prima guerra mondiale, la stessa venne provvisoriamente trasformata in ferrovia militare e prolungata fino a Revine Lago."}
{"id": "2335084", "revid": "287204", "url": "https://it.wikipedia.org/wiki?curid=2335084", "title": "Oslobodenje", "text": ""}
{"id": "2335089", "revid": "132406", "url": "https://it.wikipedia.org/wiki?curid=2335089", "title": "Oslobodenie", "text": ""}
{"id": "2335091", "revid": "72811", "url": "https://it.wikipedia.org/wiki?curid=2335091", "title": "K\u014dtetsu Tenshi Kurumi", "text": ""}
{"id": "2335094", "revid": "1714743", "url": "https://it.wikipedia.org/wiki?curid=2335094", "title": "Letizia Murat", "text": "Biografia.\nLetizia aveva due fratelli, Napoleone Achille e Napoleone Luciano Carlo, e una sorella, Luisa Giulia. Il 27 ottobre del 1823 spos\u00f2 il marchese bolognese Guido Taddeo Pepoli. Nota salottiera, Letizia riceveva in via Castiglione e venne in seguito soprannominata \"La Regina di Bologna\". Ebbe quattro figli: Paolina, Carolina, Elisabetta e Gioacchino Napoleone (futuro sindaco di Bologna tra il 1866 e il 1868).\nMor\u00ec nel 1859 e venne seppellita al Cimitero Monumentale della Certosa di Bologna. Esistono di lei molti ritratti ad opera di celebri artisti, tra cui quello di Jean-Auguste-Dominique Ingres conservato all'Harvard University Art Museum, quello di Benjamin Rolland conservato alla Reggia di Caserta e quello di\nLouis Ducis conservato Al Museo di storia di Francia."}
{"id": "2335102", "revid": "729019", "url": "https://it.wikipedia.org/wiki?curid=2335102", "title": "Pneumotrabeculoplastica", "text": "La pneumotrabeculoplastica \u00e8 un metodo non invasivo per abbassare in sicurezza la pressione oculare in occhi glaucomatosi. La tecnica consiste nel far diminuire la pressione oculare tramite la fuoriuscita di umor acqueo.\nIndicazioni.\nSi utilizza qualora i farmaci non abbiano portato alcun beneficio."}
{"id": "2335107", "revid": "1702319", "url": "https://it.wikipedia.org/wiki?curid=2335107", "title": "Warsow (Wiesenaue)", "text": "Warsow \u00e8 una frazione del comune tedesco di Wiesenaue, nel Brandeburgo.\nConta (2002) 116 abitanti.\nStoria.\nWarsow fu nominata per la prima volta nel 1541.\nNel 2003 il comune di Warsow venne fuso con i comuni di Br\u00e4dikow e Vietznitz, formando il nuovo comune di Jahnberge, in seguito ridenominato Wiesenaue."}
{"id": "2335113", "revid": "14691", "url": "https://it.wikipedia.org/wiki?curid=2335113", "title": "Umbria Tv", "text": ""}
{"id": "2335117", "revid": "133248", "url": "https://it.wikipedia.org/wiki?curid=2335117", "title": "Mah\u014d Sh\u014djo Lyrical Nanoha A's", "text": ""}
{"id": "2335119", "revid": "133248", "url": "https://it.wikipedia.org/wiki?curid=2335119", "title": "Mah\u014d Sh\u014djo Lyrical Nanoha StrikerS", "text": ""}
{"id": "2335122", "revid": "599013", "url": "https://it.wikipedia.org/wiki?curid=2335122", "title": "Micha\u0142 Ignerski", "text": "Carriera.\nClub.\nNato a Lublino il 13 agosto 1980, Micha\u0142 Ignerski ha frequentato il college alla Mississippi State University, chiudendo la sua stagione da senior (2002-03) con una media di 9 punti e 4,8 rimbalzi a partita.\n\u00c8 tornato quindi in Polonia, giocando due anni allo \u015al\u0105sk Wroc\u0142aw, con cui ha vinto due volte la Coppa di Polonia e ha disputato l'Eurolega 2003-04 e la ULEB Cup 2004-2005. Nella stagione successiva si \u00e8 trasferito al WTK Anwil W\u0142oc\u0142awek, con cui ha disputato la ULEB Cup 2005-2006, chiusa con 14,3 punti e 3,8 rimbalzi a partita.\nNell'estate del 2006 Ignerski si \u00e8 quindi trasferito per quattro anni in Spagna, tre al Siviglia e uno a San Sebasti\u00e1n.\nNel 2010-2011 ha giocato in Turchia, al Be\u015fikta\u015f (11,9 punti e 4,4 rimbalzi di media nell'Eurocup 2010-2011), mentre la stagione successiva \u00e8 andato nella VTB United League con il BK Ni\u017enij Novgorod (14,6 punti di media) e poi, da marzo 2012, con il Lokomotiv Kuban.\nNella stagione 2012-13 Ignerski si \u00e8 trasferito nel campionato italiano, firmando con la Dinamo Basket Sassari (12,2 punti di media a match), con cui ha partecipato all'Eurocup 2012-2013. Ha iniziato la stagione successiva sempre in Italia, con la Pallacanestro Virtus Roma, per tornare poi in Russia nel gennaio 2014, al Krasnye Kryl'ja Samara, con cui ha fatto registrare delle buone prestazioni (18,6 punti e 4,8 rimbalzi di media nella VTB United League 2013-2014 e 16,7 punti di media nell'EuroChallenge 2013-2014).\nIgnerski ha quindi giocato in Francia la stagione 2014-15, al Le Mans Sarthe Basket, prendendo parte sia al campionato francese sia all'EuroChallenge.\nDopo qualche mese di inattivit\u00e0, l'11 febbraio 2016 ha firmato per la Pallacanestro Cant\u00f9, ritornando cos\u00ec in Italia.\nNazionale.\nIgnerski ha vestito la maglia della nazionale polacca, partecipando agli Europei del 2009 e a quelli del 2013."}
{"id": "2335123", "revid": "339392", "url": "https://it.wikipedia.org/wiki?curid=2335123", "title": "SA-N-10", "text": ""}
{"id": "2335124", "revid": "14691", "url": "https://it.wikipedia.org/wiki?curid=2335124", "title": "Mouse on mars", "text": ""}
{"id": "2335127", "revid": "1573940", "url": "https://it.wikipedia.org/wiki?curid=2335127", "title": "Amphibamus", "text": "L'anfibamo (gen. Amphibamus ) \u00e8 un genere estinto di anfibi, appartenente ai temnospondili.\nVisse nel Carbonifero superiore (Moscoviano, circa 310 milioni di anni fa) e i suoi resti fossili sono stati ritrovati in Nordamerica ed Europa.\nDescrizione.\nQuesto piccolo anfibio, lungo meno di venti centimetri, era dotato di una grossa testa fornita di grandi orbite, e di un corpo compatto e piuttosto corto. Le zampe sporgevano ai lati del corpo ed erano maggiormente sviluppate rispetto a quelle degli anfibi coevi. La coda era relativamente corta, mentre nella parte posteriore del cranio era presente una incisura otica, a indicare che probabilmente l'animale in vita era dotato di un timpano. Amphibamus \u00e8 rappresentato da numerosi esemplari fossili, che vanno dagli stadi pi\u00f9 giovanili (larve) con branchie esterne, a individui pi\u00f9 maturi che hanno gi\u00e0 compiuto la metamorfosi, in cui gran parte dello scheletro si \u00e8 ossificato. \nAnche se il carpo, il tarso e le estremit\u00e0 delle ossa delle zampe rimanevano cartilaginee, questa specie \u00e8 notevole per quanto riguarda la rapidit\u00e0 nel raggiungere uno stadio adulto a una taglia molto piccola, con un cranio lungo meno di due centimetri. \nLa piccola taglia del cranio \u00e8 enfatizzata dalle grandi orbite, che intersecavano ventralmente l'osso palatino, e dorsalmente quasi raggiungevano le ossa frontali. Le vacuit\u00e0 interpterigoidee, inoltre, erano molto ampie. L'osso quadrato, solitamente tra le ultime ossa ad ossificarsi negli anfibi arcaici, era pienamente formato, con un processo dorsale comparabile alla struttura che porta l'annulus timpanico nelle odierne rane. \nClassificazione.\nL'anfibamo era un primitivo rappresentante dei dissorofoidi (Dissorophoidea), un gruppo di anfibi temnospondili dalle spiccate abitudini terrestri. Al contrario di gran parte dei dissorofoidi, per\u00f2, l'anfibamo era sostanzialmente sprovvisto di una corazza e le sue dimensioni erano piuttosto ridotte. Molte caratteristiche dell'anfibamo hanno portato gli scienziati a considerarlo un possibile antenato delle rane attuali. Spesso \u00e8 classificato in una famiglia a s\u00e9 stante, quella degli Amphibamidae. La specie tipo \u00e8 A. grandiceps. Un'altra specie ben nota \u00e8 \"A. lyelli\"; quest'ultima tuttavia \u00e8 stata riclassificata in un altro genere di anfibamidi, \"Platyrhinops\".\nPaleobiologia.\nA causa delle proporzioni del corpo, \u00e8 probabile che l'anfibamo fosse un animale pi\u00f9 acquatico rispetto agli altri dissorofoidi, ma \u00e8 anche possibile che passasse gran parte del suo tempo tra i resti delle piante alla caccia di piccoli invertebrati. Numerosi resti di anfibamo sono stati ritrovati nei ben noti giacimenti carboniferi di Linton (Ohio), Mazon Creek (Illinois) e N\u00fd\u0159any (Repubblica Ceca)."}
{"id": "2335131", "revid": "1573940", "url": "https://it.wikipedia.org/wiki?curid=2335131", "title": "Amphibamidae", "text": "Gli anfibamidi (Amphibamidae ) sono una famiglia di anfibi estinti, appartenente ai Temnospondyli. Vissero tra il Carbonifero superiore e il Triassico inferiore (circa 307 - 248 milioni di anni fa), e i loro resti fossili sono stati ritrovati in Europa, Nordamerica e Africa. Sono spesso considerati vicini all'origine dei moderni anfibi (Lissamphibia), ovvero rane, salamandre e cecilie.\nDescrizione.\nQuesti animali erano generalmente di piccole dimensioni, con una lunghezza di circa 10 - 30 centimetri. La testa era grande, arrotondata, con orbite grandi e piccoli denti marginali aguzzi. Le zampe erano relativamente corte ma robuste, e si suppone fossero animali parzialmente terrestri. L'osso quadrato, che negli anfibi primitivi era solito ossificarsi tardivamente, era pienamente sviluppato negli anfibamidi; quest'osso era dotato di un processo dorsale molto simile alla struttura che sostiene la zona timpanica nelle rane attuali.\nClassificazione.\nGli anfibamidi fanno parte dei dissorofoidi, un gruppo di anfibi temnospondili solitamente di piccole dimensioni, che si originarono nel Carbonifero e si diversificarono nel giro di pochi milioni di anni. Di seguito sono riportati vari cladogrammi che illustrano le parentele dei vari generi di anfibamidi.\nDa Schoch e Rubidge (2005):\nDa Huttenlocker \"et al.\" (2007):\nCladogramma tratto dallo studio di Fr\u00f6bisch e Reisz (2008), in cui i dissorofidi sono considerati un insieme parafiletico:\nGli anfibamidi includono il genere \"Gerobatrachus\", che \u00e8 stato interpretato come il \"sister taxon\" del clade Batrachia (anuri e urodeli); ci\u00f2 renderebbe il taxon Amphibamidae parafiletico, dal momento che non conterrebbe tutti i discendenti dell'ultimo antenato comune degli anfibamidi. Se \"Gerobatrachus \"\u00e8 il \"sister taxon\" dei Batrachia, allora tutti i moderni anfibi sarebbero i discendenti di un antenato anfibamide. Lo studio su \"Gerobatrachus \"(Anderson et al., 2008) \u00e8 consistente con un'ipotesi polifiletica dell'origine degli anfibi odierni, dove le cecilie derivano dai lepospondili (un altro gruppo di anfibi arcaici). Altri studi ritengono che gli anfibamidi non siano gli antenati di rane e salamandre, e che tutti gli anfibi odierni siano discendenti dei lepospondili; ci\u00f2 renderebbe gli anfibamidi un gruppo monofiletico e imparentato solo alla lontana con gli anfibi odierni (Marjanovic e Laurin, 2009)."}
{"id": "2335132", "revid": "133248", "url": "https://it.wikipedia.org/wiki?curid=2335132", "title": "Mah\u014d Sh\u014djo Lyrical Nanoha", "text": ""}
{"id": "2335134", "revid": "767487", "url": "https://it.wikipedia.org/wiki?curid=2335134", "title": "Vittorio Ferracini", "text": "Carriera.\nIn Serie A ha vestito le maglie di Milano, Virtus Bologna, Treviso e Fortitudo Bologna, segnando un totale di 4.509 punti.\nL'inizio della sua carriera professionistica avviene nel 1967, all'et\u00e0 di 16 anni, a Milano, da dove per\u00f2 viene prestato per \"fare esperienza\" prima nel 1969 a Padova e poi nel 1971 ceduto per due anni alla Virtus Bologna con una \"scrittura privata\" fra il presidente della societ\u00e0 milanese Bogoncelli e il bolognese Porelli, che prevedeva il rientro del giocatore a Milano al termine del contratto biennale.\nNella stagione 1973/74 dopo alcune beghe legali sulla sua propriet\u00e0 torna a Milano, dove giocher\u00e0 fino al 1983 per poi passare a Treviso, di cui divenne immediatamente capitano e nel 1987 alla Fortitudo Bologna. Del 1973 \u00e8 il suo esordio in nazionale, di cui sar\u00e0 pedina fondamentale fino al 1981, collezionando 128 presenze e 500 punti, trentaduesimo nella classifica di presenze totali.\nIl suo ruolo era all'inizio della carriera prettamente difensivo, essendo dotato di un grande agonismo e di ottime capacit\u00e0 tattiche e di marcatura e di senso di piazzamento a rimbalzo. Col passare degli anni venne valorizzato anche il suo apporto offensivo grazie alle migliorate capacit\u00e0 di realizzare con precisione soprattutto all'interno dell'area dei 3 secondi. La sua miglior stagione come realizzatore \u00e8 stata il 1975/76, con 468 punti e una media partita di 13. Per tutto il resto della carriera mantenne comunque una media vicina ai 10 punti a partita.\n\u00c8 il detentore del record per il maggior numero di rimbalzi offensivi nell'intera storia della Olimpia Milano ed \u00e8 secondo per rimbalzi totali e numero di presenze con la maglia di Milano. Il suo nome compare anche in molte delle classifiche dei record della squadra milanese. Viene ancora ricordato come una delle \"bandiere\" del basket milanese, con l'affettuoso soprannome di \"Toio\", per il grande impegno e l'attaccamento alla maglia sempre dimostrato.\nDopo la fine della sua carriera agonistica ha intrapreso la attivit\u00e0 di procuratore ed agente per numerosi cestisti. Tra i suoi \"assistiti\" pi\u00f9 famosi Denis Marconato, Gianmarco Pozzecco e Stefano Rusconi."}
{"id": "2335135", "revid": "72396", "url": "https://it.wikipedia.org/wiki?curid=2335135", "title": "Eugene Parker", "text": "\u00c8 ricordato per aver sviluppato, negli anni '50, la teoria sul vento solare e per aver predetto l'esistenza, di quella che poi prender\u00e0 il suo nome, di spirale di Parker. Importanti sono gli studi condotti sull'eliosfera.\nA lui la NASA ha intitolato la sonda Parker Solar Probe, la prima ad attraversare l'atmosfera solare."}
{"id": "2335136", "revid": "22356", "url": "https://it.wikipedia.org/wiki?curid=2335136", "title": "Enantiophoenix", "text": ""}
{"id": "2335144", "revid": "599013", "url": "https://it.wikipedia.org/wiki?curid=2335144", "title": "Giancarlo Marcaccini", "text": "Carriera.\nDebutta con la Benetton Treviso nella stagione 1993-94, ma non viene quasi mai schierato in campo (4 presenze in campionato pi\u00f9 1 ai play-off). Torna quindi negli Stati Uniti per trascorrere un periodo alla George Mason University, per poi fare ritorno in Europa con i due anni in Francia a Cholet. La sua carriera continua con un biennio all'Unicaja M\u00e1laga e un altro biennio alla Virtus Roma. Chiude la sua carriera dopo aver disputato un'annata alla Mens Sana Siena."}
{"id": "2335146", "revid": "1543377", "url": "https://it.wikipedia.org/wiki?curid=2335146", "title": "Batterie redox al vanadio", "text": "La batteria redox al vanadio nella forma attuale (con elettroliti ad acido solforico) fu brevettata dall'Universit\u00e0 del Nuovo Galles del Sud (Australia) nel 1986. Si tratta di un tipo di batteria di flusso ricaricabile che utilizza coppie redox di vanadio in entrambe le semicelle, in modo da eliminare problemi di contaminazione dovuti alla diffusione di ioni attraverso la membrana. L'uso di coppie redox di vanadio in batterie a flusso era gi\u00e0 stato suggerito in precedenza da Pissoort, da ricercatori della NASA e da Pellegri e Spaziante nel 1978, ma la prima dimostrazione riuscita e il primo sviluppo commerciale si devono a Maria Skyllas-Kazacos e collaboratori all'Universit\u00e0 del Nuovo Galles del Sud nel 1980. \nLa batteria redox al vanadio sfrutta la capacit\u00e0 del vanadio di esistere in soluzione in quattro diversi stati di ossidazione; in questo modo si pu\u00f2 fare una batteria con un solo elemento elettroattivo anzich\u00e9 due. I vantaggi principali della batteria redox al vanadio sono che si pu\u00f2 ottenere una capacit\u00e0 pressoch\u00e9 illimitata semplicemente usando serbatoi grandi a piacere, la si pu\u00f2 lasciare completamente scarica per lunghi periodi senza effetti avversi, la si pu\u00f2 ricaricare semplicemente sostituendo l'elettrolita se non \u00e8 disponibile altra fonte di energia per ricaricarla, e non c'\u00e8 nessun danno permanente se i due elettroliti sono accidentalmente mescolati. Gli svantaggi principali di questa tecnologia sono un rapporto energia/volume relativamente basso, e un sistema di complessit\u00e0 maggiore dei classici accumulatori.\nFunzionamento.\nUna batteria redox al vanadio consiste in un insieme di celle elettrochimiche dove i due elettroliti sono separati da una membrana a scambio protonico. Entrambi gli elettroliti si basano sul vanadio: l'elettrolita nella semicella positiva contiene ioni VO2+ e VO2+, mentre quello nella semicella negativa contiene ioni V3+ e V2+. Gli elettroliti si possono preparare in vari modi, ad esempio per dissoluzione elettrolitica del pentossido di vanadio (V2O5) in acido solforico (H2SO4). La soluzione utilizzata rimane fortemente acida. Nelle batterie a flusso al vanadio le due semicelle sono inoltre collegate a serbatoi di riserva contenenti un volume molto grande di elettrolita, che viene fatto circolare attraverso la cella con apposite pompe. Questa circolazione di elettroliti liquidi richiede un certo ingombro, e limita la possibilit\u00e0 di utilizzo delle batterie a flusso al vanadio in applicazioni mobili, di fatto confinandole a grosse installazioni fisse. Tuttavia, una ditta si \u00e8 interessata di applicazioni su veicoli elettrici, sostituendo la soluzione elettrolitica per una rapida ricarica della batteria.\nQuando la batteria \u00e8 in fase di carica, nella semicella positiva il vanadio \u00e8 ossidato trasformando VO2+ in VO2+. Gli elettroni rimossi vengono portati alla semicella negativa dove riducono il vanadio da V3+ a V2+. Durante l'utilizzo il processo avviene in senso opposto, e si ottiene un voltaggio di 1,41 V a 25\u00a0\u00b0C a circuito aperto.\nLe batterie a flusso al vanadio hanno altre utili propriet\u00e0: hanno una risposta molto rapida a variazioni di carico, e possono resistere a fortissimi sovraccarichi. Studi effettuati all'Universit\u00e0 del Nuovo Galles del Sud hanno mostrato che queste batterie possiedono un tempo di risposta inferiore a mezzo millisecondo per una variazione di carico del 100%, e resistono a sovraccarichi del 400% per 10 secondi. Il tempo di risposta \u00e8 limitato principalmente dal sistema elettrico. L'efficienza complessiva in applicazioni pratiche \u00e8 circa 65-75%.\nLe batterie redox al vanadio di seconda generazione (vanadio/polialogeno) potrebbero all'incirca raddoppiare la densit\u00e0 di energia e ampliare l'intervallo di temperatura di utilizzo.\nDensit\u00e0 di energia.\nLe batterie redox al vanadio attualmente prodotte raggiungono una densit\u00e0 di energia di circa 25 Wh/kg di elettrolita. Ricerche pi\u00f9 recenti all'Universit\u00e0 del Nuovo Galles del Sud indicano che usando inibitori di precipitazione la densit\u00e0 di energia pu\u00f2 crescere a circa 35 Wh/kg, e valori pi\u00f9 elevati si possono raggiungere controllando la temperatura dell'elettrolita. Questa densit\u00e0 di energia \u00e8 piuttosto bassa se confrontata a quella di altre batterie ricaricabili come quella al piombo (30-50 Wh/Kg) e agli ioni litio (110-160 Wh/Kg).\nApplicazioni.\nLe batterie redox al vanadio possono raggiungere capacit\u00e0 elevatissime, rendendole adatte a grossi impianti di immagazzinamento di energia, dove possono servire a mediare la capacit\u00e0 produttiva di sorgenti energetiche molto variabili come sistemi eolici o solari, o per far fronte a improvvise richieste di corrente. Sono caratterizzate da un tempo di risposta estremamente veloce e quindi sono adatte a gruppi di continuit\u00e0 (detti anche UPS, dall'Inglese Uninterruptible Power Supply), dove possono sostituire batterie al piombo e generatori diesel.\nInstallazioni.\nAlcune installazioni operanti di batterie al vanadio sono:"}
{"id": "2335150", "revid": "116944", "url": "https://it.wikipedia.org/wiki?curid=2335150", "title": "Sostene da Calcedonia", "text": ""}
{"id": "2335151", "revid": "75487", "url": "https://it.wikipedia.org/wiki?curid=2335151", "title": "Civilt\u00e0 paleo-veneta", "text": " #REDIRECT Civilt\u00e0 atestina"}
{"id": "2335152", "revid": "116944", "url": "https://it.wikipedia.org/wiki?curid=2335152", "title": "San Sostene da Calcedonia", "text": ""}
{"id": "2335156", "revid": "122750740", "url": "https://it.wikipedia.org/wiki?curid=2335156", "title": "Moda a Firenze", "text": "Firenze ha una grande tradizione nella moda, che la rende una delle pi\u00f9 attive in Italia e non solo.\nMolto importante \u00e8 l'industria dell'Alta moda: si pu\u00f2 infatti dire che l'alta moda italiana sia nata a Firenze, con la sfilata organizzata il 12 febbraio 1951 dal pioniere della moda italiana Giovanni Battista Giorgini, presso Villa Torrigiani in via dei Serragli (replicata poi alla Sala Bianca di Palazzo Pitti) alla presenza di numerosi compratori internazionali, che scoprirono l'eleganza \"Made in Italy\", che poteva vantare prezzi molto pi\u00f9 competitivi della moda parigina.\nLa citt\u00e0 ha vantato la nascita e lo sviluppo di stilisti e \"maison\" conosciuti a livello internazionale, come Gucci, Roberto Cavalli, Emilio Pucci, Salvatore Ferragamo, Enrico Coveri, Patrizia Pepe, Ermanno Scervino e molti altri, che qui sviluppano prodotti di moda famosi in tutto il mondo.\nLe maggiori boutique d'alta moda sono concentrate nel distretto commerciale del lusso, in via de' Tornabuoni e via della Vigna Nuova e in generale in tutto il centro storico di Firenze.\nSviluppate sono anche le botteghe artigianali, soprattutto di articoli in pelle (numerosi sono tra piazza Santa Croce e borgo dei Greci), cos\u00ec come la pelletteria industriale (in provincia di Firenze e in particolare nel distretto di Santa Croce sull'Arno \u00e8 presente il 15,2% delle aziende italiane operanti in questo settore).\nMusei della moda.\nLa citt\u00e0 ha l'unico museo italiano dedicato alla moda e alla sua storia: il Museo della Moda e del Costume, che traccia una storia dettagliata delle mode che si sono susseguite nel tempo, con una collezione che arriva a pi\u00f9 di 6000 manufatti, fra abiti antichi, accessori, costumi teatrali e cinematografici di grande rilevanza documentaria, e numerosi esemplari prestigiosi di stilisti italiani e stranieri, grazie anche alla presenza di numerosi esemplari prestigiosi di celeberrimi stilisti italiani e stranieri come Giorgio Armani, Valentino, Gianni Versace, Emilio Pucci, Ottavio Missoni, Martin Margiela, e moltissimi altri.\nInoltre \u00e8 presente il museo Salvatore Ferragamo nel palazzo Spini-Feroni in via de' Tornabuoni, dove \u00e8 esposta a rotazione una parte della collezione delle oltre 10.000 scarpe realizzate dalla maison, opere di alto artigianato che ripercorrono la moda e gli stili in voga nel secolo precedente, oltre a fotografie, giornali, bozzetti, modelli in legno di alcuni piedi di celebrit\u00e0.\nDal 2008 al 2017 si \u00e8 aggiunto il Museo Capucci, incentrato sugli abiti-scultura disegnati dallo stilista Roberto Capucci per la Biennale di Venezia del 1995.\nAltri musei, legati ad aspetti pi\u00f9 specifici sono la Fondazione Arte della Seta Lisio, il Museo della paglia e dell'intreccio di Signa e, per quanto riguarda l'oreficeria, il Museo degli Argenti e il Museo Torrini. Abiti d'epoca si trovano anche al Museo Stibbert. Poco lontano, a Prato, esiste poi il Museo del Tessuto, dal 1975.\nEventi di moda.\nPitti Immagine.\nFirenze ospita ogni anno una serie di eventi di moda che sono tra i pi\u00f9 prestigiosi ed importanti del panorama internazionale: Pitti Immagine.\nLa kermesse \u00e8 composta tra gli altri dagli eventi: \"Pitti Immagine Uomo\", \"Pitti_W Woman Pre-collections\", \"Pitti Immagine Bimbo\", \"Pitti Immagine Filati\", \"Pitti Immagine Fragranze\", \"Pitti Immagine Casa\", \"Pitti Immagine ModaPelle\", ed ospita migliaia di esposizioni, sfilate e congressi dei pi\u00f9 importanti stilisti e personalit\u00e0 italiani e stranieri la cui partecipazione espositiva \u00e8 esclusivamente su invito.\nAttorno all'evento durante Pitti Immagine vengono organizzate vernissage, gran gala, presentazioni, sfilate, eventi mondani e party esclusivi in tutta la citt\u00e0 ed area metropolitana.\nLa serie di eventi si tengono in varie location di Firenze, tra le quali oltre alla \"Sala Bianca\" di Palazzo Pitti, anche alla Fortezza da Basso, Cinema Odeon, Piazza Santa Croce, Palagio di Parte Guelfa, Salone dei Cinquecento di Palazzo Vecchio, stazione Leopolda, Ponte Vecchio, oltre che a moltissime discoteche, locali notturni e store e boutique di moda della citt\u00e0.\nPercorsi di moda.\nA Firenze si \u00e8 svolto per un certo periodo il \"Florence Art Fashion, percorsi di moda a Firenze\": una serie di visite guidate ai luoghi dove vengono creati i prodotti di moda che hanno fatto e fanno tuttora la storia della citt\u00e0, quali atelier (sartorie, camicie realizzate a mano, abiti da sposa, biancheria e corredi su misura, tessuti d'arte, calzature su misura, gioielli e pietre, essenze e profumi personalizzati), luoghi d'arte e musei della citt\u00e0 legati alla moda fiorentina. \nScuole di moda.\nPolimoda.\nHa sede a Firenze l'importante scuola di moda \"Polimoda\", una delle migliori scuole di moda in Italia ed in Europa. \u00c8 un istituto altamente qualificato nella formazione dei professionisti della moda e nei molti altri settori che sono ad essa collegati, ed organizza anche post-diploma, master e brevi. Polimoda ha due sedi a Firenze: il quartier generale a Villa Favard in via Curtatone 1 e il Design Lab a Scandicci.\nAccademia Italiana.\nA Firenze, dal 1984 \u00e8 presente l\"'Accademia Italiana di Arte, Moda e Design\", un istituto internazionale di livello post secondario che tiene corsi di stilismo di moda, design industriale e arredamento, grafica e comunicazione visiva, fotografia, disegno e pittura, design del tessuto e vetrinistica. Oltre a corsi brevi ed estivi, l'Accademia Italiana organizza master di Design della moda, Design del prodotto d'arredo e il pre-MBA in Design e Business. La sede principale si trova nel Palazzo Temple Leader, in piazza Pitti. Una sede dedicata alle attivit\u00e0 di laboratorio \u00e8 stata aperta nel 2010 nel Lungarno delle Grazie.\nScuola del cuoio.\nFondata dopo la seconda guerra mondiale, si trova in piazza Santa Croce e tiene corsi e workshop.\nUn'altra scuola del settore moda \u00e8 la \"Fondazione Arte della Seta Lisio\" che ha lo scopo di insegnare le tecniche tessili tradizionali e specificamente i velluti.\nIED.\nA Firenze lo \"IED Moda Lab\" organizza corsi triennali post-diploma, master e corsi di specializzazione in \"fashion design\".\nBiblioteche sulla moda.\nA Firenze \u00e8 presente il Centro di documentazione Matteo Lanzoni di Polimoda che rappresenta una grande banca dati a servizio di coloro che si occupano di moda, dagli studenti ai designer, dagli studiosi agli addetti del settore.\nAssociazioni di moda.\nA Firenze ha sede il \"Centro di Firenze per la Moda Italiana\", un'associazione senza fine di lucro che ha lo scopo di promuovere e internazionalizzare il sistema moda italiano e fornisce le linee generali di politica fieristica e promozionale di Pitti Immagine, insieme all'altra associazione di moda fiorentina \"EMI-Ente Moda Italia\"."}
{"id": "2335157", "revid": "1543377", "url": "https://it.wikipedia.org/wiki?curid=2335157", "title": "Chris Metzen", "text": "\u00c8 conosciuto per il suo lavoro creando l'universo fantastico per i tre principali giochi della Blizzard Entertainment, Warcraft, Diablo e Starcraft. Occasionalmente Metzen ha pubblicato le sue creazioni sotto lo pseudonimo di \"Thundergod\". Metzen \u00e8 stato assunto dalla Blizzard Entertainment come \"animator\" e artista; il suo primo lavoro per la compagnia \u00e8 stato per il videogioco Justice League Task Force.\nMetzen \u00e8 attualmente il vice presidente del reparto creativo della Blizzard Entertainment e ha assistito i progetti della compagnia fornendo il doppiaggio per molti personaggi, e contribuendo al design degli stessi. Al di fuori della Blizzard Entertainment Metzen \u00e8 l'autore di una serie di graphic novel basata su una futuristica guerra civile americana.\nCarriera.\nMetzen inizi\u00f2 la sua carriera lavorando con arte e animazione. Cerc\u00f2 lavoro alla Blizzard Entertainment, allora conosciuta come Silicon &amp; Synapse, sulla raccomandazione di un amico. Fu velocemente reclutato dalla compagnia, tuttavia Metzen disse al tempo che non sapeva bene di cosa si occupasse l'azienda, ipotizzando fosse uno studio di grafica piuttosto che una casa produttrice di videogiochi.\nIl primo lavoro di Metzen per la compagnia \u00e8 stato per il videogioco Justice League Task Force, in cui forn\u00ec artwork e animazioni dei personaggi . Nel 1994 contribu\u00ec a lavorando sull'artwork, illustrazioni e documentazione sul gioco. I successivi videogiochi della Blizzard Entertainment inclusero frequentemente il lavoro di Metzen, tuttavia il ruolo dell'artista aument\u00f2 notevolmente nel 1995 con in cui ricevette la possibilit\u00e0 di lavorare sull'universo fantasy del gioco oltre che al design delle missioni del gioco.\nNel 1997 la Blizzard Entertainment lanci\u00f2 il suo secondo videogioco di maggior successo, Diablo. Metzen si occup\u00f2 dell'universo e del doppiaggio del gioco. Nel 1998 ottenne il ruolo di capo designer nel videogioco strategico Starcraft, anche in questa occasione l'artista si occup\u00f2 del doppiaggio. Nel 1999 Metzen scrisse un racconto ambientato nell'universo di Starcraft con l'aiuto del collega Sam Moore intitolato Revelations. Nel 2000 ritorn\u00f2 al lavoro sull'universo di Diablo con il suo seguito, Diablo II.\nNel 2001 Metzen fu il direttore creativo di , un ruolo che ricopr\u00ec in tutti i successivi giochi della Blizzard Entertainment. Nello stesso anno pubblic\u00f2 un altro racconto, questa volta ambientato nell'universo di Warcraft, intitolato Of Blood and Honor. Nel 2004 Metzen lavor\u00f2 al MMORPG World of Warcraft.\nVita privata.\nMetzen descrive se stesso come un \"comic book geek\", precisando che inizi\u00f2 lavorando sui fumetti a 12 anni, ma che ebbe l'interesse nel disegnare gi\u00e0 all'et\u00e0 di 6. Fan di Dungeons &amp; Dragons, dichiar\u00f2 che la serie di racconti Dragonlance e Star Wars furono le maggiori ispirazioni per le sue creazioni fantasy e fantascientifiche, inoltre \u00e8 un estimatore degli autori Walter Simonson e Keith Parkinson. Metzen ha una figlia, nata nel 2003."}
{"id": "2335165", "revid": "72811", "url": "https://it.wikipedia.org/wiki?curid=2335165", "title": "Mama wa Sh\u014dgaku 4 Nensei", "text": ""}
{"id": "2335167", "revid": "287204", "url": "https://it.wikipedia.org/wiki?curid=2335167", "title": "Domenico Angeli", "text": "Biografia.\nDomenico Niccol\u00f2 Angeli nasce a Rovigo il 17 giugno 1797 nel palazzo che porta il suo cognome, Palazzo Angeli, che il padre aveva fatto edificare nel 1780, nell'antica contrada di San Rocco, e che si trova sull'omonima via cittadina. La famiglia Angeli si era insediata in citt\u00e0 nella met\u00e0 del XVI Secolo ed il giovane Domenico, che erediter\u00e0 il titolo di conte dal padre, vivr\u00e0 nell'agiatezza della sua posizione economica partecipando alla vita nobiliare e sociale del capoluogo polesano.\nCi\u00f2 nonostante si distinse per la sua predisposizione alla solidariet\u00e0 con le classi meno abbienti. Nella stessa via del proprio palazzo, arteria principale percorsa da chi arrivava da Padova per entrare in citt\u00e0 dirigendosi verso l'allora Piazza Maggiore, ora intitolata a Vittorio Emanuele II, erano presenti un gruppo di case affiancate oramai in precarie condizioni ed abitate da cittadini indigenti. L'Angeli decise di far ricostruire a proprie spese quelle povere abitazioni tra il 1844 ed il 1845, facendole diventare un austero palazzo che ancora oggi \u00e8 presente prospiciente alla sua abitazione e che, porticato, si affianca al Palazzo Roncale permettendo di arrivare alla Porta San Bortolo, nella zona sud della citt\u00e0.\nNel 1857, in societ\u00e0 con Cristoforo Camerini, Giacomo Giro e Francesco Antonio Venezze, acquist\u00f2 quanto rimaneva del fatiscente complesso del convento dei Frati Domenicani, ubicato nell'attuale via X Luglio, per realizzare la Piazza Annonaria, detta anche semplicemente \"la piazzetta\". Ceduta al Comune due anni pi\u00f9 tardi, divenne il mercato principale della citt\u00e0.\nNegli anni successivi il suo impegno crebbe sia in popolarit\u00e0 che nella scena politica della citt\u00e0. Fu podest\u00e0 nel 1848 e, con l'annessione del territorio nel Regno d'Italia, nel 1866 divenne il primo sindaco cittadino, carica che mantenne fino al 1867."}
{"id": "2335168", "revid": "72811", "url": "https://it.wikipedia.org/wiki?curid=2335168", "title": "Maria-sama ga Miteru", "text": ""}
{"id": "2335169", "revid": "106456", "url": "https://it.wikipedia.org/wiki?curid=2335169", "title": "The Hands Resist Him", "text": "The Hands Resist Him, conosciuto anche come il quadro maledetto di eBay, \u00e8 un dipinto realizzato ad Oakland, California dall'artista Bill Stoneham nel 1972. Ritrae un ragazzo e una bambola davanti a una porta a vetri dietro la quale sono raffigurate delle mani. Secondo l'artista, la figura del ragazzo \u00e8 modellata su una vecchia fotografia che lo ritraeva all'et\u00e0 di cinque anni. La porta a vetri rappresenterebbe il confine tra il mondo reale e quello dei sogni e delle possibilit\u00e0, mentre la bambola \u00e8 la guida che accompagner\u00e0 il ragazzo attraverso la porta. Le mani, infine, rappresenterebbero appunto le vite e le possibilit\u00e0 alternative alla realt\u00e0. Nel febbraio del 2000, il quadro \u00e8 diventato oggetto di una leggenda metropolitana e di un cosiddetto meme di internet, allorquando \u00e8 stato messo in vendita su eBay con una presentazione che sosteneva che fosse stregato.\nStoria.\nIl dipinto fu esposto per la prima volta in una galleria a Los Angeles nei primi anni settanta, e fu recensito da un critico d'arte del \"Los Angeles Times\". Fu acquistato dall'attore John Marley, conosciuto per il ruolo di Jack Woltz ne \"Il padrino\".\nDopo la morte di Marley, nel 1984, il dipinto venne acquisito da una coppia di californiani, che lo trov\u00f2 nel deposito di una vecchia fabbrica.\nIl quadro comparve su eBay nel 2000, venduto dalla suddetta coppia. Secondo i proprietari, sull'opera incomberebbe una sorta di maledizione. La descrizione sosteneva infatti che i personaggi del dipinto si muovessero nottetempo e che talora addirittura uscissero dal quadro per entrare nella stanza in cui esso si trova. La pagina di eBay mostrava anche varie fotografie a riprova di quanto sostenuto: il personaggio femminile avrebbe impugnato una pistola con cui minacciava il personaggio maschile, costringendolo a uscire dal quadro. L'inserzione infine conteneva un esonero di responsabilit\u00e0 dei venditori per eventuali danni subiti dall'acquirente.\nL'inserzione fu subito ripresa da molti siti internet e divenne un fenomeno virale. Alcuni sostennero di essersi sentiti male alla sola vista dell'immagine. La pagina di eBay fu visitata oltre 30.000 volte.\nDopo un'iniziale offerta di 199 dollari, il quadro ricevette oltre trenta offerte e fu venduto alla fine per 1.025 dollari. L'acquirente finale, la Perception Gallery in Grand Rapids, Michigan, contatt\u00f2 l'autore Bill Stoneham per metterlo al corrente della bizzarra vicenda. Stoneham si disse molto sorpreso dei racconti che circolavano attorno alla propria opera. Secondo l'artista, l'oggetto che i venditori su eBay sostenevano fosse una pistola in mano alla bambola era in realt\u00e0 la batteria della medesima..\nStoneham ha per\u00f2 raccontato che sia il proprietario della galleria in cui il quadro fu esposto per la prima volta, sia il critico che per primo lo recens\u00ec per il \"L.A. Times\" morirono entro un anno da quando erano entrati in contatto con l'opera.\nAltri quadri della serie.\nNel 2003 a Stoneham fu commissionato una sorta di seguito del dipinto maledetto. L'artista realizz\u00f2 quindi un quadro intitolato \"Resistance at the Threshold\", che ritrae gli stessi personaggi quarant'anni dopo. Stoneham ha stipulato un accordo con gli acquirenti del primo quadro per poter venderne delle copie autografate in tre diverse dimensioni. Le stampe di entrambi i dipinti sono acquistabili dal sito ufficiale dell'autore."}
{"id": "2335171", "revid": "228587", "url": "https://it.wikipedia.org/wiki?curid=2335171", "title": "Lincoln Mark Series", "text": "La serie Lincoln Mark ha identificato le diverse generazioni di personal luxury car prodotte dalla Lincoln, divisione di lusso della Ford, tra il 1956 e il 1998.\nDopo il successo ottenuto dal modello prodotto tra il 1939 e il 1948, nel 1955 la Ford decise di far ritornare il nome Continental come un marchio indipendente dalla Lincoln, iniziando la produzione della Mark II. Nel 1958 le due divisioni furono riunite, e la Continental divent\u00f2 il modello simbolo della Lincoln. Fino al 1983 tutti i modelli della serie Mark mantennero la designazione Continental, che fu abbandonata l'anno successivo con l'introduzione della settima generazione. L'ultima serie fu la Mark VIII, prodotta dal 1993 al 1998.\nTutti i modelli della serie Mark erano esclusivamente disponibili come coup\u00e9; l'unica eccezione \u00e8 stata la Mark VI, disponibile dal 1980 al 1983 anche sotto forma di berlina a quattro porte.\nModelli.\nContinental Mark II (1956-1957).\nLa Continental Mark II era un'esclusiva personal luxury car, prodotta dalla nuova divisione Continental della Ford tra il 1956 e il 1957. \u00c8 considerata dagli esperti nel settore di auto storiche uno dei classici del dopoguerra americano.\nLa nuova Continental non cercava di essere l'auto pi\u00f9 grande o pi\u00f9 potente sul mercato, ma piuttosto la pi\u00f9 elegante e lussuosa tra tutte le auto americane allora esistenti. Il risultato fu un modello dalle caratteristiche particolari rispetto alla tendenza degli anni cinquanta, a partire dall'aspetto esteriore. Infatti, mentre molte case automobilistiche statunitensi basavano il proprio stile su cromature e linee elaborate (un esempio sono le classiche \"pinne\" della Cadillac Eldorado), la Continental con le sue linee sobrie evocava un'eleganza pi\u00f9 vicina al design europeo.\nNella parte posteriore, il rilievo dato dall'alloggiamento della ruota di scorta richiamava la prima generazione della Continental, prodotta tra il 1939 e il 1948. Tale caratteristica, unita al fatto che la Mark II fosse venduta nella rete dei concessionari Lincoln, ha fatto s\u00ec che questo modello fosse considerato a tutti gli effetti una Lincoln, quando tecnicamente veniva prodotto da una divisione a s\u00e9 stante.\nIl motore era il nuovo 6.0 L V8, condiviso con i modelli Capri e Premiere.\nOgni Continental Mark II era interamente costruita a mano, ottenendo una qualit\u00e0 senza compromessi: la carrozzeria veniva montata per verificare che assemblaggio fosse impeccabile, per poi essere smontata, verniciata (applicando tre strati) e nuovamente rimontata. Per quanto riguarda gli interni, i rivestimenti erano in pelle di vitello, che veniva acquistata appositamente dall'Inghilterra.\nIl prezzo della Continental Mark II rispecchiava il livello dell'assemblaggio: si partiva da 10,000 $, cio\u00e8 il prezzo di una Rolls-Royce o di due Cadillac dello stesso periodo.\nTra le personalit\u00e0 di spicco che hanno acquistato una Continental Mark II ricordiamo Elvis Presley, Frank Sinatra e lo Sci\u00e0 di Persia.\nOggi, dei 3.000 esemplari fabbricati in origine, ne circolano approssimativamente la met\u00e0. Nel mercato delle auto storiche i prezzi variano tra gli 8,000 $ per un modello da restaurare e i 70,000 $ per uno in condizioni ottimali.\nContinental Mark III (1968-1971).\nLa Continental Mark III, questa volta prodotta direttamente dalla Lincoln, era idealmente l'erede diretta della storica Mark II, nonostante questi due modelli fossero usciti ad oltre dieci anni di distanza l'uno dall'altro: infatti la Mark III debutt\u00f2 nell'aprile 1968, quando la generazione precedente era stata presentata nel 1956.\nIl ruolo della Mark III era quello di essere la principale rivale della Cadillac Eldorado, che era stata completamente ridisegnata l'anno precedente ottenendo un considerevole aumento delle vendite. Infatti, al suo debutto la Mark III occup\u00f2 il segmento superiore alle meno costose Buick Riviera, Ford Thunderbird e Oldsmobile Toronado. La General Motors aveva sviluppato la Eldorado sul pianale della Toronado, e la Ford segu\u00ec la stessa strategia basando la Mark III su quello della Thunderbird. Il motore era un V8 da 7.5 litri, introdotto appositamente lo stesso anno.\nPer quanto riguarda il design, nonostante la Mark III inizialmente prendesse ispirazione proprio dalla Thunderbird, il risultato finale indubbiamente riuniva tutte le caratteristiche distintive del marchio Lincoln. Fu appunto sulla Mark III che furono introdotti i fanali anteriori nascosti e la griglia nello stile della Rolls-Royce: due soluzioni stilistiche che sarebbero state mantenute per tutto il corso degli anni settanta. A caratterizzare ulteriormente la linea della Mark III erano il cofano molto lungo e la coda pi\u00f9 corta, un'altra particolarit\u00e0 poi ereditata dalle successive generazioni della serie Mark. Nella parte posteriore, il \"Continental Kit\" (cio\u00e8 il rilievo sul baule, dato dall'alloggiamento della ruota di scorta) richiamava l'eleganza della Mark II.\nL'equipaggiamento della Mark III comprendeva servosterzo, servofreno, alzacristalli elettrici e sedili regolabili elettricamente. La strumentazione includeva un orologio Cartier, mentre i principali accessori opzionali erano i freni con sistema anti bloccaggio, gli interni in pelle, l'aria condizionata (di serie nel 1971) e il cruise control.\nNell'anno del lancio le vendite della Mark III superarono quelle della concorrente Eldorado, e al debutto dell'erede Mark IV la produzione era arrivata a 79.381 unit\u00e0.\nContinental Mark IV (1972-1976).\nLa Continental Mark IV debutt\u00f2 nel 1972, mantenendo molti tratti del design della precedente generazione, nonostante le dimensioni maggiori: rimasero infatti presenti i fanali anteriori nascosti, la griglia in stile Rolls-Royce (pi\u00f9 alta rispetto a quella della Mark III), e il \"Continental Kit\" sulla coda. Come il modello precedente, condivideva il pianale con la Ford Thunderbird.\nFra le principali novit\u00e0 estetiche ricordiamo i caratteristici \"opera windows\" nel montante posteriore: inizialmente si trattava di un elemento opzionale, che divenne di serie a partire dal 1973 e sarebbe stato presente per dieci anni nelle successive generazioni di Lincoln.\nIl motore era sempre il V8 da 7.5 litri gi\u00e0 utilizzato sulla Mark III. Anche la dotazione di serie era simile: la principale aggiunta fu la radio AM con quattro altoparlanti. Fra il 1973 e il 1974 la gamma degli accessori rimase invariata; in questi due anni le modifiche principali furono eseguite sui paraurti, riprogettati per rispettare le nuove norme statunitensi, proteggendo meglio la carrozzeria negli impatti a bassa velocit\u00e0.\nNel 1976 vennero introdotte sul mercato alcune speciali versioni della Continental Mark IV chiamate Designer Series: si trattava di modelli caratterizzati da colori, interni e accessori selezionati da famosi stilisti. Sul cruscotto di ogni Designer Series era visibile una targa placcata in oro a 22 carati su cui il proprietario poteva far incidere il proprio nome. Erano disponibili quattro differenti versioni:\nContinental Mark V (1977-1979).\nLa Continental Mark V \u00e8 stata venduta nel corso di soli tre anni, dal 1977 al 1979. Sostituiva la Continental Mark IV mantenendo lo stesso stile, questa volta interpretato con linee pi\u00f9 spigolose, secondo la tendenza iniziata proprio con la fine degli anni settanta. La Mark V, leggermente pi\u00f9 lunga della generazione precedente, non utilizzava pi\u00f9 lo stesso pianale della Ford Thunderbird, che era invece stata ridimensionata e spostata sul pianale della Mercury Cougar.\nNel 1977 il motore di serie era il classico 7.5 V8, diventato opzionale l'anno successivo (e definitivamente eliminato nel 1979) dopo l'introduzione del nuovo 6.6 V8, dai consumi poco pi\u00f9 ridotti. Una Continental Mark V in versione 7.5 \u00e8 stata provata dalla rivista tedesca \"Auto, Motor Und Sport\", ottenendo una media di soli 3\u00a0km/l.\nCon la Continental Mark V la Lincoln arriv\u00f2 molto vicino alla violazione delle norme statunitensi sui consumi di carburante, e per questo i modelli degli anni seguenti avrebbero avuto dimensioni meno imponenti: la Mark V, infatti, misurava in totale 5,85 metri di lunghezza, con un peso che raggiungeva i 2.170 kg.\nLe Designer Series, firmate dagli stessi stilisti che avevano collaborato alla Continental Mark IV del 1976, vennero offerte durante tutti i tre anni di produzione della Continental Mark V. Nel 1978, per celebrare il 75\u00ba anniversario della Ford, la Mark V (insieme alla Thunderbird) venne prodotta in una speciale versione chiamata Diamond Jubilee Edition, che comprendeva tutti gli accessori disponibili quell'anno: l'unica opzione era il tetto panoramico. Il prezzo di questa versione, disponibile soltanto nei colori oro e azzurro, era di 23,000 $, una cifra molto elevata per l'epoca.\nL'anno successivo, a chiudere la produzione della Mark V, venne introdotta la Collector's Series, che aveva sostanzialmente lo stesso ricco allestimento della Diamond Jubilee, ma era disponibile anche nei colori blu, argento e bianco, e si differenziava per l'assenza degli \"opera windows\".\nLa Mark V stabil\u00ec il record di vendite di ogni generazione Mark nel singolo anno, e nel 1979 la produzione si ferm\u00f2 dopo 228,862 esemplari.\nContinental Mark VI (1980-1983).\nLa Continental Mark VI fu introdotta nel 1980, e sarebbe rimasta in commercio fino al 1983. Questa fu la prima auto della serie Mark ad avere dimensioni inferiori rispetto alla serie precedente: lo spostamento sul pianale Panther port\u00f2 ad un modello di 36\u00a0cm pi\u00f9 corto, e pi\u00f9 leggero di circa 225\u00a0kg, rispetto alla Mark V. Nonostante le diverse proporzioni, la Mark VI riprendeva gran parte delle caratteristiche estetiche della precedente generazione. Si tratta, inoltre, dell'unico modello della serie Mark disponibile anche come berlina a quattro porte.\nCome le altre Lincoln del 1980, la Mark VI aveva un equipaggiamento tecnologicamente avanzato per l'epoca: su tutti i modelli erano di serie il quadro strumenti digitale e il sistema di apertura senza chiave. Si trattava di accessori di ultima generazione, su cui furono riscontrati problemi di affidabilit\u00e0 tra il 1980 e il 1981, poi risolti nel corso dei due anni seguenti.\nLa Continental Mark VI, insieme alla Town Car con cui condivideva il nuovo pianale, ebbe un successo immediato, dato in parte anche dai consumi migliorati rispetto agli anni precedenti: il vecchio 7.5 V8, infatti, era stato sostituito da un 4.9, sempre a otto cilindri. Grazie al completo rinnovamento della gamma, nel 1980 la Lincoln riusc\u00ec a superare le vendite della rivale Cadillac.\nIl nuovo pianale Panther era condiviso dai modelli Town Car e Mark VI, ma in quest'ultima si notava una maggiore somiglianza con la Mark V, data dai soliti particolari: \"Continental Kit\", fanali anteriori nascosti, tetto rivestito in vinile e \"opera windows\". Per la prima volta la serie Mark venne offerta anche come berlina, ma questa versione non venne mantenuta negli anni dopo il 1983, dato che il suo segmento venne occupato in parte dalla nuova Continental, che nel 1982 era stata considerevolmente ridimensionata sostituendo la Versailles. Fra le Lincoln dei primi anni ottanta il modello pi\u00f9 raro, e dal maggior valore per i collezionisti, \u00e8 la Town Coup\u00e9, versione a due porte della Town Car, prodotta in pochi esemplari perch\u00e9 si trovava in contrasto con la versione a due porte della Mark VI, che ne mise in forte difficolt\u00e0 le vendite.\nMark VII (1984-1992).\nLa Continental Mark VII, il cui nome venne definitivamente abbreviato in Mark VII nel corso della produzione, fu introdotta nel 1984, rimanendo nella gamma Lincoln fino al 1992. Si basava sul pianale Fox, gi\u00e0 utilizzato in precedenza su Ford Fairmont e Mercury Zephyr. La Mark VII \u00e8 stata la prima auto americana dotata di ABS elettronico, seguita a sei mesi di distanza dalla Chevrolet Corvette.\nDal punto di vista dell'elettronica, la dotazione della Mark VII era ampia: di serie su tutti i modelli era disponibile, oltre al quadro strumenti digitale, il computer di bordo. I diversi allestimenti disponibili, oltre al modello base, erano tre: Versace Designer Edition, Bill Blass Designer Edition e LSC (Luxury Sport Coup\u00e9). A partire dal 1988 la gamma venne ridotta solo a questi ultimi due allestimenti, mentre tra il 1990 e il 1992 fu disponibile, per la versione LSC, anche un pacchetto chiamato Special Edition.\nLa versione LSC privilegiava le prestazioni, ed era stata progettata per competere con sportive europee come la BMW 635 CSi e la Mercedes-Benz 500/560 SEC. Rispetto agli altri modelli aveva sospensioni pi\u00f9 rigide, doppio scarico, sedili sportivi in pelle e, fino al 1988, un motore 5.0 V8 da 149 kW. A partire da quell'anno su tutta la gamma venne utilizzato il motore gi\u00e0 introdotto nel 1987 sulla Ford Mustang GT, un 5.0 V8 da 168\u00a0kW.\nDal 1986 in avanti sulla LSC venne adottata la strumentazione analogica, comprensiva di tachimetro, contagiri, contachilometri totale e parziale, e indicatore del livello di carburante. Sulla versione Bill Blass rimase invece la strumentazione digitale, priva per\u00f2 di contagiri e contachilometri parziale.\nLa produzione della Lincoln Mark VII termin\u00f2 nel 1992 dopo 190.536 esemplari.\nMark VIII (1993-1998).\nLa Mark VIII, introdotta nel 1993, era basata sul pianale FN10, derivato da quello usato su Ford Thunderbird e Mercury Cougar tra il 1989 e il 1997. Rispetto alla precedente generazione, furono aumentati la lunghezza totale - ora 526\u00a0cm - e il passo, cos\u00ec da ottenere un maggiore spazio interno e una migliore qualit\u00e0 di marcia. Per quanto riguarda l'aspetto esteriore, la Mark VIII si differenziava in modo deciso dalla Mark VII, con linee pi\u00f9 morbide e aerodinamiche, accentuate dalle rifiniture cromate. La coda era caratterizzata da un unico fanale orizzontale che percorreva tutta la larghezza dell'auto, e per la prima volta non era presente il classico \"Continental Kit\".Il motore utilizzato sulla Mark VIII era un 4.6 V8 da 210 kW, con cambio automatico a quattro marce. Per quanto riguarda interni e comfort, erano di serie clima automatico, cruise control, computer di bordo, sedili anteriori regolabili elettricamente con memoria per tre diverse configurazioni, specchietti riscaldabili e regolabili elettricamente, sistema di apertura senza chiave e radio AM/FM. Erano invece disponibili a richiesta il tetto panoramico, gli specchietti fotosensibili, il caricatore per 10 CD e il sistema audio JBL.\nNel corso del 1995 venne introdotta la versione sportiva LSC, caratterizzata da aspetto e prestazioni pi\u00f9 aggressivi. Il motore era una versione potenziata del 4.6 V8, in grado di erogare 216 kW di potenza massima. Nella brochure della Mark VIII \u00e8 riportato che il tempo necessario a raggiungere le 60 miglia orarie (circa 96 km/h) \u00e8 di 7.6 secondi. A differenziare esteticamente la LSC dalle altre versioni era principalmente la carrozzeria priva di inserti cromati, sostituiti dalle rifiniture verniciate.\nNel 1997 la Mark VIII venne rinnovata nell'aspetto: il frontale venne reso pi\u00f9 morbido, con nuovi fanali e una griglia pi\u00f9 grande. Nel singolo fanale posteriore si scelse di utilizzare una lampada al neon come luce del freno, visto che il tempo necessario all'illuminazione era inferiore rispetto a quello dei fanali tradizionali. Gli specchietti laterali comprendevano invece luci di tipo LED.\nNel 1998, ultimo anno di produzione della Mark VIII, furono introdotte due versioni speciali: Spring Feature e Collector's Edition. La Spring Feature, di cui furono prodotti solo 117 esemplari, si distingueva grazie alla vernice color oro, mentre la Collector's Edition, che chiudeva la storia della serie Mark, era la versione pi\u00f9 lussuosa disponibile; ne furono prodotte 1.386.\nLa produzione della Mark VIII fin\u00ec nel 1998, dopo un totale di 126.103 esemplari costruiti. Ad oggi, la Mark VIII \u00e8 l'ultima personal luxury car prodotta dalla Lincoln."}
{"id": "2335173", "revid": "767487", "url": "https://it.wikipedia.org/wiki?curid=2335173", "title": "Anne Haigis", "text": "Biografia.\nAnne Haigis ha intrapreso la sua attivit\u00e0 musicale all'inizio degli anni ottanta realizzando \"For here where the life is\", un album quasi interamente in lingua inglese (vi fa eccezione una cover, \"Samba Michel\", in portoghese) cui ha fatto seguire diversi lavori in madrelingua. Durante gli anni novanta il suo repertorio si \u00e8 concentrato maggiormente su testi in inglese.\nChitarrista dalla voce rauca e suadente, ma in grado di raggiungere note altissime, Anne Haigis ha puntato essenzialmente su un rock melodico, aprendosi anche al blues rock. La sua discografia comprende 16 album, dai testi in tedesco ed inglese, incisi per l'etichetta discografica indipendente tedesca Mood Records.\nTra i singoli pi\u00f9 noti: \"Freundin\", \"Indigo\", \"Come Dance\", \"Cry Wolf\", \"Almost Ready For Love\", \"Nacht aus Glas\" (cover in lingua tedesca di \"Sorry Seems to Be the Hardest Word\" di Elton John) e \"No Man's Land\", eseguito insieme a Tony Carey ed Eric Burdon (ex leader The Animals).\nNel 2021 ha pubblicato \"Carry On\", un album contenente tra l'altro alcuni suoi successi riletti in chiave country pi\u00f9 \"Un soffio caldo\", cover di un brano di Zucchero.\nAttualmente vive a Bonn."}
{"id": "2335176", "revid": "1573940", "url": "https://it.wikipedia.org/wiki?curid=2335176", "title": "Dissorophus multicinctus", "text": "Il dissorofo (Dissorophus multicinctus ) era un anfibio ora estinto, appartenente ai temnospondili. Visse nel Permiano inferiore (circa 290 milioni di anni fa) e i suoi resti sono stati ritrovati in Texas.\nDescrizione.\nDi aspetto compatto e robusto, il dissorofo possedeva una testa grossa e zampe ben sviluppate. Il cranio era dotato di numerose creste e rilievi ossei, mentre le orbite erano insolitamente grandi. Era presente anche una notevole incisura otica, che forse ospitava un timpano. Il dorso era percorso da una robusta corazza che proteggeva la zona della colonna vertebrale. La coda era corta. \nClassificazione.\nIl dissorofo d\u00e0 il nome a un'intera superfamiglia di anfibi, i dissorofoidi (Dissorophoidea), caratterizzati da un corpo compatto e da grandi orbite. Molti di questi anfibi svilupparono una corazza dorsale e vari adattamenti alla vita terrestre. Spesso i dissorofoidi pi\u00f9 piccoli e primitivi sono ritenuti possibili antenati delle odierne rane. Tra i parenti pi\u00f9 prossimi di \"Dissorophus\", da ricordare \"Cacops\" e \"Platyhystrix\". \nStile di vita.\nLe ossa del cranio, del cinto pelvico e della colonna vertebrale suggeriscono che questo animale fosse compiutamente terrestre. In particolare, la corazza dorsale andava a irrobustire la gi\u00e0 compatta colonna vertebrale, un adattamento alla vita di terraferma. \u00c8 probabile che nei dissorofidi le corazze si siano evolute mano a mano che in questi si sviluppava uno stile di vita sempre pi\u00f9 terrestre. \nBibliografia.\nRobert DeMar (1968). The Permian labyrinthodont amphibian Dissorophus multicinctus, and adaptations and phylogeny of the family Dissorophidae Journal of Paleontology; v. 42; no. 5; p. 1210-1242"}
{"id": "2335177", "revid": "111433", "url": "https://it.wikipedia.org/wiki?curid=2335177", "title": "Valentino von Braitenberg", "text": "Figlio di Carl von Braitenberg, senatore della S\u00fcdtiroler Volkspartei, si \u00e8 laureato in Medicina e specializzato in neuropsichiatria e ha intrapreso studi sulle strutture cerebrali e sulla teoria dell'informazione, divenendo uno dei fondatori dell'Istituto di Biologia Cibernetica del Max-Planck-Institut di Tubinga, di cui \u00e8 stato direttore dal 1968 al 1994.\nIn ambito scientifico \u00e8 noto soprattutto per il suo libro \"I veicoli pensanti\" (1984), in cui ha descritto 14 ipotetici veicoli dotati di sensori (comunemente noti come veicoli Braitenberg) i cui movimenti, se studiati da un osservatore esterno che non fosse a conoscenza della loro natura artificiale, potrebbero essere interpretati come comportamenti causati da stati psicologici sottostanti quali la paura, l'amore e persino l'ottimismo.\nSuo figlio, Zeno von Braitenberg, \u00e8 giornalista della sede Rai di Bolzano e musicista (membro dell'ensemble \"Aluna Quartet\").\nVita.\nValentino Braitenberg crebbe in Alto Adige. Il padre di Braitenberg fu il senatore Carl von Braitenberg, proveniente da una nobile famiglia sudtirolese.\nSin dall'et\u00e0 di 6 anni Braitenberg crebbe studiando due lingue, il tedesco che parlava in casa e l'italiano che veniva parlato a scuola. Si diplom\u00f2 al liceo classico di Bolzano. La letteratura tedesca ebbe possibilit\u00e0 di studiarla grazie alla vasta collezione di libri che aveva in casa. Inoltre, complement\u00f2 la sua formazione classica studiando violino al Conservatorio Claudio Monteverdi.\nBraitenberg ha poi studiato medicina e psichiatria all'Universit\u00e0 di Innsbruck e a Roma tra il 1945 ed il 1954. Ha accompagnato gli studi dedicandosi all'esecuzione di musica da camera grazie alla sua viola e violino, sviluppando un repertorio di duo violino-piano con un suo collega.\nHa completato la sua formazione medica con un tirocinio in una clinica psichiatrica di Roma, dove cap\u00ec di preferire una carriera scientifica nello studio delle funzioni cerebrali. Spese qualche anno all'Universit\u00e0 di Yale, dopo di che fu invitato dal professore Edoardo Caianiello, nel 1958, ad istituire un gruppo di ricerca sulla biocibernetica nel dipartimento di fisica dell'universit\u00e0 di Napoli Federico II. Tra il 1958 e il 1968 insegn\u00f2, nella stessa universit\u00e0, cibernetica al dipartimento di fisica. Nel 1963 Braitenberg si guadagn\u00f2 la libera docenza in cibernetica e Teoria dell'informazione. Nel 1968 fu cofondatore del Max Planck Institute per la biocibernetica di Tubinga, di cui fu condirettore fino al pensionamento nel 1994. Fu, inoltre, professore onorario all'Universit\u00e0 di Tubinga e di Friburgo in Brisgovia. Dopo il 1994 divent\u00f2 professore alla scuola di specializzazione in Scienze Motorie e ricevette un dottorato onorario dall'Universit\u00e0 di Salisburgo nel 1995.\nBraitenberg fu sposato con la pittrice Elisabeth Hanna, da cui ebbe tre figli Margherita, Carla e Zeno.\nOpere.\nStando a Maier (2012), l'interesse di Braitenberg nel capire il cervello ebbe inizio nel 1948, quando per la prima volta vide del tessuto cerebrale umano al microscopio. Maier aggiunge inoltre che nonostante le connessioni sembrassero incredibilmente complesse, Braitenberg alla fine realizz\u00f2 che i computer sarebbero potuti servire come modelli utili per capire il cervello, dando contributi essenziali per la comprensione della neuroanatomia del cervelletto.\nBraitenberg scrisse pi\u00f9 di 180 pubblicazioni scientifiche durante la sua vita, senza includere abstract, ristampe, traduzioni in lingue differenti e diverse edizioni dei suoi lavori. Stando ad una ricerca di Google Scholar nel settembre del 2014, il libro di Braitenberg, \"Vehicles: Experiments in synthetic psychology\" ricevette almeno 2622 citazioni.\nAlcuni dei libri pubblicati da Braitenberg:"}
{"id": "2335178", "revid": "217591", "url": "https://it.wikipedia.org/wiki?curid=2335178", "title": "Apparizione mariana", "text": ""}
{"id": "2335189", "revid": "15756", "url": "https://it.wikipedia.org/wiki?curid=2335189", "title": "Verbi latini", "text": "In latino il verbo \u00e8 quella parte variabile del discorso che indica l'azione senza la quale non \u00e8 possibile formare una frase. In latino, si distinguono quattro coniugazioni, due diatesi, tre modi, cinque forme verbali nominali e sei tempi.\nEssendo il latino una lingua tendenzialmente SOV, il verbo si trova di solito alla fine di ogni proposizione. Il verbo, a seconda di forma, modo e tempo cambia la sua parte finale: questa modifica \u00e8 chiamata \"coniugazione\".\nIl paradigma.\nIn latino, ogni verbo ha un proprio paradigma.\nQuesto \u00e8 solitamente composto da cinque voci che indicano:\nNei lemmi dei verbi che si trovano su un dizionario latino, i verbi sono ordinati secondo la prima persona singolare del presente indicativo attivo e subito segue l'intero paradigma.\nDalla prima e dalla seconda voce si risale al \"tema del presente\", utile per formare i tempi dell\"infectum\", dalla seconda e dalla quinta voce si risale alla coniugazione (la presenza della seconda persona personale \u00e8 fondamentale per i verbi in \"io\" di terza coniugazione), dalla terza si ricava il \"tema del perfetto\", che serve a formare alcuni tempi del \"perfectum\" e dalla quarta il \"tema del supino\", indispensabile per i tempi composti passivi e per alcuni nomi o aggettivi verbali.\nPer esempio:\nLe quattro coniugazioni.\nLe coniugazioni si distinguono, esclusivamente nei tempi derivati dal tema del presente, in base alla vocale tematica e sono:\nTutti i verbi regolari rientrano in una di queste coniugazioni.\nForme, modi e tempi.\nForme.\nSono due le forme che possono avere i verbi latini:\nEsistono poi verbi detti \"deponenti\" che hanno forma passiva e significato attivo, e altri chiamati \"semideponenti\" che hanno alcuni tempi di forma e significato attivo, e alcuni tempi di forma passiva e significato attivo.\nModi.\nIndicativo: come il corrispondente italiano, \u00e8 il modo della certezza. Al suo interno si distinguono sei tempi:\nCongiuntivo: indica il dubbio, l'incertezza e la possibilit\u00e0. \u00c8 usato per tradurre anche il condizionale italiano. Ha quattro tempi:\nImperativo: \u00e8 il modo dell'ordine. Diversamente dall'italiano, in latino esiste sia un imperativo presente che uno futuro.\nForme verbali nominali.\nSono cinque e sono:\nTempi.\nI modi finiti hanno i seguenti tempi:\nConiugazione dei verbi regolari.\nLe desinenze personali.\nEsistono alcune desinenze caratteristiche di ognuna delle sei persone e si trovano in gran parte dei modi e dei tempi. Queste sono solitamente precedute dalla vocale tematica del verbo. Si distinguono tra l'attivo e il passivo e sono:\nIndicativo.\nPresente.\nPer formare il presente indicativo attivo si prende il tema del presente (1\u00b0 voce del paradigma), si toglie la \"o\" e si aggiungono le desinenze personali. La prima persona singolare fa eccezione: nella prima e nella terza coniugazione sostituisce con una -o la vocale tematica e la -m; nella seconda e nella quarta solo la -m con la -o. La terza coniugazione cambia il tema e utilizza una \"i\" al posto della \"e\".\nStessa cosa per il passivo, con la sola differenza delle desinenze personali. La prima persona singolare aggiunge \"-or\" e non \"-r\".\nImperfetto.\nPer quanto riguarda l'imperfetto, dopo il tema del presente si inserisce la vocale tematica, il suffisso \"ba\" e la desinenza personale. La quarta coniugazione utilizza a mo' di tema il dittongo \"ie\". Questo, assieme all'allungamento della \"e\" di \"legebam\" per analogia con la seconda coniugazione.\nLa vocale \"a\" in latino identifica il passato (in effetti anche \"eram\", imperfetto di \"sum\" ha una \"a\"), la \"b\" fu aggiunta per evitare confusioni con la prima persona plurale dell'indicativo presente attivo (si avrebbe avuto \"ama-a-mus\" che sarebbe diventato \"am\u0101mus\" e quindi \"amavamo\" uguale ad \"amiamo\").\nCos\u00ec per il passivo (si cambiano come sempre le desinenze personali)\nFuturo semplice.\nIl futuro semplice attivo presenta delle differenze tra le prime due coniugazioni e le altre.\nInfatti nelle prime la desinenza \u00e8 formata dal tema, il suffisso \"bi\" e la desinenza personale (eccezion fatta per la prima singolare che va in \"-abo\" ed \"-ebo\" e per la terza plurale, che fa \"-abunt\"/\"-ebunt\"). Per quanto riguarda la terza, la prima singolare esce in \"-am\", le altre persone in \"e\" + la desinenza personale. La quarta aggiunge una \"i\" davanti alle uscite della terza.\nNell'antico indoeuropeo, non esisteva una vera forma per il futuro, ma si usava il congiuntivo. Nel latino arcaico le due forme, del congiuntivo presente e del futuro semplice si stavano separando, con forme in \"-am\", \"-as\"... per il congiuntivo e in \"-am\", \"-es\" per il futuro. Si spiegano cos\u00ec le desinenze della terza e della quarta coniugazione, i suffissi in \"-bo-\" delle prime due hanno un'origine oscura, ma molti glottologi sono ormai concordi nell'affermare che sia l'evoluzione di una forma perifrastica: si partirebbe da \"laudare bhuo\", cio\u00e8 \"io sia (sarei/sar\u00f2) nel lodare\". \"Bhuo\" sarebbe un antico congiuntivo di sum, il cui congiuntivo attivo nel periodo classico \u00e8, infatti, \"sim\", residuo non di un congiuntivo proprio, bens\u00ec di un ottativo, scomparso in latino ma attivo in molte lingue indoeuropee. \"Bh\" ha dato vita, per esempio, al tema del perfetto \"-fu-\", bhui&gt;fui. Ad ogni modo, \"laudare bhuo\" si sarebbe evoluto in \"laudabo\". Rimane poi un'antica forma di futuro in \"-so\", come \"capso\" o \"faxo\" (da \"capio\" e \"facio\") (vedere il greco \u03bb\u03cd\u03c3\u03c9) rapidamente scomparsa ma che si pu\u00f2 trovare negli autori pi\u00f9 antichi.\nPer quanto riguarda il passivo, si ha tema + vocale tematica + \"bi\" + desinenza personale nelle prime due coniugazioni, tema + \"e\"/\"ie\" + desinenza per le altre. Ma:\nPerfetto.\nIl perfetto latino ha un suo tema (la terza voce del paradigma) e delle sue desinenze particolari. Corrisponde al Passato prossimo, Passato remoto, Trapassato remoto italiano. Per formare quello attivo si prende il tema del perfetto, si toglie la \"i\" finale e si aggiungono queste desinenze:\nIl passivo, invece, si comporta in maniera diversa nei tempi composti: aggiunge al participio perfetto del verbo, che si forma togliendo dal tema del supino \"-um\" e aggiungendo le desinenze di un aggettivo della I classe (\"-us\", \"-a\", \"-um\"), il verbo \"sum\" a un tempo particolare: per il perfetto sar\u00e0 il presente.\nOvviamente, quando le persone sono plurali, anche il participio perfetto viene declinato.\nPiuccheperfetto.\nDal tema del perfetto deriva anche il piuccheperfetto. Corrisponde al Trapassato prossimo italiano. Per formarlo si aggiunge al tema del perfetto si aggiunge l'imperfetto del verbo \"sum\" (che \u00e8 irregolare). Si avr\u00e0 quindi:\nPer il passivo, si aggiunge al participio perfetto l'imperfetto di \"sum\":\nFuturo anteriore o futuro secondo.\nE cos\u00ec anche per il futuro anteriore o futuro secondo, con la differenza che al posto dell'imperfetto \u00e8 utilizzato il futuro semplice di \"sum\", ma \"laudav-erint\" viene usato al posto di \"laudav-erunt\". Anche questa \u00e8 solo una regola pratica. \"-er-\" \u00e8 un vero suffisso, derivato da \"-is-\" .\nInfatti, una definizione dice che il futuro anteriore o futuro secondo si forma con il tema del perfetto, unito a \"-eri-\" o \"-er-\" nella prima persona singolare e alle desinenze personali.\nCome per il piuccheperfetto si coniuga il futuro anteriore passivo, posponendo al participio perfetto il futuro semplice di \"sum\":\nCongiuntivo.\nPresente.\nIl Presente congiuntivo attivo denota un cambiamento della vocale tematica dei verbi: per la prima coniugazione il tema diventa \"e\", per la seconda le due vocali \"ea\" (che non formano dittongo), \"a\" per la terza e il dittongo \"ia\" per la quarta.\nDella formazione di queste voci si \u00e8 gi\u00e0 trattato nella sezione relativa al futuro semplice indicativo, ma esiste un altro tipo di congiuntivo presente, che si pu\u00f2 trovare, per esempio, in \"sum\" (\"sim\", \"sis\", \"sit\"...) rimanenza di un antico presente ottativo.\nIl passivo \u00e8 uguale all'attivo, con la sola differenza delle desinenze personali.\nPer ricordare pi\u00f9 facilmente le vocali tematiche del congiuntivo presente, si pu\u00f2 fare ricorso a una formuletta: \"Enea va via\" ,che contiene in sequenza le vocali tematiche di tutte e quattro le coniugazioni -e- per la prima, -ea- per la seconda -a- per la terza ed -ia- per la quarta\nImperfetto.\nPer l'imperfetto congiuntivo, le desinenze personali vengono aggiunte all'infinito presente attivo del verbo (quinta voce del paradigma). In verit\u00e0, \"re\" \u00e8 un vero e proprio suffisso temporale, che anticamente era \"*-se-\". La \"s\" si \u00e8 poi trasformata per rotacismo in \"r\" venendo a congiungersi con la forma dell'infinito. Soltanto nel verbo \"sum\" (infinito presente: \"esse\") \u00e8 rimasto l'antico suffisso. Cos\u00ec la regola pratica vale per tutte e quattro le coniugazioni e anche per i verbi irregolari. Sar\u00e0 quindi:\nlo stesso per il passivo (al solito cambiano le desinenze)\nPerfetto.\nIl perfetto congiuntivo si forma aggiungendo al tema del perfetto \"-er-\", una \"-i-\" (tipica dell'antico ottativo) e le desinenze personali:\nIl passivo aggiunge al participio perfetto il congiuntivo presente di \"sum\".\nPiuccheperfetto.\nPer il piuccheperfetto congiuntivo invece si prende l'infinito perfetto del verbo (cio\u00e8 il tema del perfetto seguito da \"-isse\") seguito dalle desinenze personali:\ne, al passivo, il participio perfetto con l'imperfetto congiuntivo di \"sum\":\nUsi del congiuntivo.\nEsempio. Cum dignitate moriamur.[Moriamo con dignit\u00e0]\nEsempi. Rogem te ut venias? non rogem ? [Dovr\u00f2 pregarti di venire? non dovr\u00f2 pregarti?]\nCur illum non defenderem ? [Perch\u00e9 non avrei dovuto difenderlo?]\nEsempi. Hic dix\u0115rit quispiam [A questo punto qualcuno potrebbe dire] (Cicerone)\nQuis hoc putaret ? [Chi avrebbe potuto credere questo?] (Cicerone)\nEsempi. Utinam venias ! [Oh, se tu venissi!] (e ci\u00f2 \u00e8 possibile)\nUtinam Fabius viveret ! [Oh, se Fabio vivesse!] (irreale poich\u00e9 \u00e8 morto)\nUtinam id fec\u0115rit ! [Oh, se avesse fatto questo!] (possibile, dato che non so se l'abbia fatto o no).\nUtinam id fecisset ! [Oh, se l'avesse fatto!] (irreale, poich\u00e9 so che non l'ha fatto).\nEsempi. Ne sint in senectute vires; ne postulantur quidem [Ammettiamo che nella vecchiaia non vi siano le forze; ma in essa non si richiedono neppure] (Cicerone)\nFremant omnes licet, dicam quod sentio [Si mettano pure tutti a strepitare, io dir\u00f2 quello che penso] (Cicerone)\nEsempi. Roges me; nihil respondeam [Supponiamo che tu m'interroghi; io non ti risponderei nulla] Cicerone). (Qui c'\u00e8 l'idea di possibilit\u00e0).\nDedisses huic animo par corpus, fecisset quod optabat [Supponiamo che tu avessi potuto dare a questo animo un corpo conforme: egli avrebbe fatto ci\u00f2 che desiderava] Plinio). (Supposizione irreale).\nImperativo.\nL'imperativo latino, ha, a differenza dell'italiano, oltre ad un tempo presente anche uno futuro. Le sue forme sono tutte derivate dal tema del presente, ma le desinenze sono proprie. Per il presente, esistono soltanto la seconda persona singolare e plurale, mentre per il futuro esistono uscite sia per le seconde persone che per le terze.\nPresente.\nSi forma con il tema del presente seguito dalla vocale tematica e desinenza zero per la seconda singolare, il plurale si forma aggiungendo semplicemente \"te\" al presente, ma la vocale tematica della terza coniugazione passa da \"e\" a \"i\".\nFuturo.\nL'imperativo futuro non esiste in italiano, e in latino ha anche le terze persone.\nL'imperativo futuro attivo si forma aggiungendo una particella \"to\" alla forma presente. Il \"to\" viene posposto alla vocale tematica, che per la terza coniugazione diventa \"i\" alla seconda e terza singolare. La terza plurale si forma aggiungendo alla forma presente una \"n\" e \"to\", ma per la terza e la quarta coniugazione la vocale tematica diventa, rispettivamente, \"u\" e \"iu\".\nLa forma passiva dell'imperativo futuro \u00e8 usata pochissimo e si forma semplicemente aggiungendo una \"r\" alle voci attive. Secondo rarissime testimonianze letterarie, in particolare inerenti al linguaggio sacrale, e come riportato nel trattato di grammatica antica \"De Verbo\", esisterebbe una forma di seconda persona plurale, formata aggiungendo il suffisso \"minor\" alle forme dell'imperativo futuro attivo in \"tote\", dopo aver rimosso questo suffisso: \"amaminor\", \"moneminor\", \"audiminor\", \"legiminor\".\nPer la seconda persona singolare e plurale l'imperativo negativo si rende con \"ne\" e il \"perfetto congiuntivo\", se il comando \u00e8 energico (es.: Ne fug\u0115ritis, milites! = non scappate, soldati!). Si rende con la perifrasi \"noli, nol\u012bte\" e l\"'infinito\" ( anche con \"cave, cav\u0113te\" o \"fac, fac\u012dte ne\" e il \"congiuntivo presente\") se il comando \u00e8 dolce (es.: noli fl\u0113re; cave fleas = non piangere). Per le altre persone si usa \"ne\" e il \"congiuntivo presente\", cio\u00e8 il \"congiuntivo esortativo\" (es.: Ne difficilia optemus = non desideriamo le cose difficili).\nInfinito.\nIl modo infinito ha tre tempi: presente, perfetto e futuro. Quest'ultimo si pu\u00f2 tradurre in italiano con una perifrasi del tipo \"essere per\"/\"stare per\" + l'infinito presente del verbo.\nPresente.\nIl presente si forma aggiungendo al tema del presente:\nIl passivo invece aggiunge queste desinenze:\nPerfetto.\nL'infinito perfetto invece aggiunge al tema del perfetto la desinenza \"isse\", formata dal tipico \"-is-\" dei tempi del sistema del \"perfectum\" e dal \"-se\" dell'infinito presente. Si avr\u00e0 quindi, per esempio, \"laudav-isse\".\nIl passivo aggiunge al participio perfetto l'infinito presente di \"sum\" (\"esse\")\nFuturo.\nL'infinito futuro attivo si forma con il participio futuro + l'infinito presente di \"sum\"\nIl passivo vuole invece il supino del verbo (4\u00b0 voce del paradigma) + \"iri\" (forma derivata dal verbo irregolare \"eo\", che significa \"andare\") Sar\u00e0 quindi, per esempio, \"laudatum iri\" (traducibile come \"essere per essere lodato\"). In genere quindi si pu\u00f2 dire che la forma infinita del futuro passivo esprime una intenzione o una volont\u00e0 di fare qualcosa (quindi traducibile anche come \"intenzione di essere lodato\")\nInfinito storico-narrativo.\nLinfinito storico o descrittivo (detto anche \"narrativo\") \u00e8 usato al presente al posto dell\"indicativo imperfetto\" con lo scopo di dare maggiore vivacit\u00e0 alla narrazione.\nEsempio. Diem ex die duc\u0115re Haedui; conferri, comportari, adesse dic\u0115re [Gli Edui tiravano le cose in lungo; dicevano che lo si raccoglieva, che era in viaggio, che era in arrivo] (Cesare)\nGerundio.\nIl gerundio \u00e8 la declinazione dell'infinito presente utilizzato come verbo sostantivato. Questa declinazione ha cinque casi (nominativo, genitivo, dativo, accusativo, ablativo), ma il nominativo \u00e8 l'infinito presente stesso. Le desinenze sono quelle di un nome della seconda declinazione con radice il tema del presente, ma prima di queste si aggiunge la vocale tematica (\"a\" per la prima, \"e\" per la seconda e l terza, \"ie\" per la quarta) il suffisso \"nd\".\nSar\u00e0 quindi:\nCome si evince dalla tabella, solo il gerundio ablativo corrisponde al gerundio italiano in quanto rende il complemento di tempo assoluto e andrebbe tradotto \"nel lodare\" e cio\u00e8 \"lodando\". Il gerundio accusativo, utilizzato per le proposizioni finali, \u00e8 quasi sempre accompagnato dalla preposizione \"ad\", anche se molte volte non si ricorre per le finali al gerundio ma al gerundivo.\nIl gerundio pu\u00f2 essere accompagnato da un oggetto diretto solo nei casi genitivo o ablativo senza preposizione; negli altri casi (dativo, accusativo e ablativo con preposizione) si utilizza di norma il gerundivo. Anche nei due casi in cui si pu\u00f2 utilizzare il gerundio, si preferisce l'uso del gerundivo, eccetto quando l'oggetto \u00e8 rappresentato da un pronome neutro.\nL'infinito declinato che dipende da un verbo non si traduce con il gerundio: infatti nella frase \"Decisi di venire\", non si esprime una declinazione dell'infinito, ma una subordinata oggettiva.\nGerundivo.\nIl gerundivo \u00e8 un aggettivo verbale di sola forma passiva che indica necessit\u00e0 e bisogno.\nSi forma aggiungendo al tema del presente i suffissi:\ne le uscite di un aggettivo della prima classe (\"-us\", \"-a\", \"-um\")\nQuesto modo \u00e8 molto utilizzato nella costruzione chiamata perifrastica passiva (gerundivo + verbo essere) che esprime l'idea passiva del dovere:\nL'agente va in dativo, ma per evitare confusioni si pu\u00f2 trovare anche nella solita costruzione di \"a\"/\"ab\" e ablativo.\nParticipio.\nIn latino il participio ha tre tempi: presente, perfetto e, a differenza dell'italiano, anche il futuro.\nPresente.\nDi significato uguale all'italiano, si forma aggiungendo al tema del presente le desinenze:\nSi declina poi come un nome del terzo gruppo della terza declinazione. L'ablativo singolare esce in \"-e\" quando il participio \u00e8 usato come sostantivo, in \"-i\" quando aggettivo.\nPerfetto.\nIl participio perfetto, oltre ad avere un significato proprio identico al participio passato italiano, come nella nostra lingua \u00e8 importante per formare i tempi composti della forma passiva.\nCome gi\u00e0 detto in precedenza, si forma posponendo al tema del supino (4\u00b0 voce del paradigma), le desinenze di un aggettivo della prima classe. Sar\u00e0 quindi:\nFuturo.\nIl participio futuro non esiste pi\u00f9 in italiano: pu\u00f2 essere tradotto tramite una perifrasi del tipo \"che\" + il verbo al futuro semplice (\"laudaturus\" sar\u00e0 \"che loder\u00e0\"). Questa forma rimane per\u00f2 in alcune parole italiane che terminano in \"-uro\", come \"nascituro\" (\"che nascer\u00e0\") o \"futuro\" (\"futurus\" \u00e8 il participio futuro di \"sum\" e quindi \"che sar\u00e0\"). Per formarlo si aggiunge al tema del supino il suffisso \"-ur-\" e le desinenze di un aggettivo della prima classe.\nSupino.\nIl supino \u00e8 un nome verbale della quarta declinazione, 4\u00b0 voce del paradigma di ogni verbo, che per\u00f2 presenta solo due casi:\nIl supino attivo ha un valore di direzione o fine di un movimento (\u00e8 a tutti gli effetti un accusativo). Si trova quindi nelle proposizioni che contengono verbi di moto con funzione finale e va quindi tradotto con una proposizione finale implicita:\nIl supino passivo ha una funzione di ablativo di limitazione usato spesso in relazione ad aggettivi come \"facilis\", \"difficilis\", \"horribilis\":\nVerbi in \"-io\" della terza coniugazione.\nQuindici verbi della terza coniugazione, dodici attivi e tre deponenti, hanno alcune forme con tema in \"i\" tanto che questi sono a volte inseriti nella cosiddetta \"coniugazione mista\". Questi verbi (come \"cupio, -is, cupivi, cupitum, cupere\") sono perfettamente regolari tra i tempi del \"perfectum\", mentre nelle forme dell\"infectum\" il tema \u00e8 in \"-i-\", ma diventa \"-e-\" davanti ad una \"r\" o a fine parola, per il fenomeno del frangimento.\nVerbi deponenti e semideponenti.\nAlcuni verbi hanno \"deposto\" la forma attiva per quella passiva ma hanno mantenuto lo stesso significato. Questi sono detti \"deponenti\".\nFormano come un regolare verbo passivo tutte le loro forme, ma hanno:\nI verbi semideponenti hanno le forme derivate dal presente deponenti, ma regolari quelle dal perfetto. Il verbo \"revertor\" invece ha le voci dal perfetto regolari, quelle dal presente deponenti.\nConiugazione dei verbi irregolari.\nI verbi irregolari, o \"atematici\" sono quelli che non presentano temi fissi o non hanno la vocale tematica. Le irregolarit\u00e0 si presentano quasi esclusivamente tra le voci derivate dal tema del perfetto.\n\"Sum, es, fui, esse\".\nIl verbo essere in latino ha una funzione importantissima, ma una coniugazione altamente irregolare. \u00c8 un verbo intransitivo quindi non ha forma passiva.\nL'irregolarit\u00e0 principale di \"sum\" sta nel tema del presente (\"es\"), che diventa: \"s\" davanti a [i] o [u], \"er\" prima di un'altra vocale (rotacismo).\nSi trovano, nel congiuntivo presente, anche le forme \"siem\", \"sies\", \"siet\"... e \"fuam\", \"fuas\", \"fuat\"...; per l'imperfetto congiuntivo esiste anche \"forem\", \"fores\", \"foret\"...\nSono regolari le voci derivati dal tema del perfetto (\"fu-\")\nIl verbo \"sum\" non ha supino, n\u00e9 gerundio, ha solo il participio futuro: \"futurus, -a, -um\"; l'infinito presente \u00e8 \"esse\", quello futuro \"futur-us, -a, -um, -i, -ae, -a esse\" oppure l'invariabile \"fore\", quello perfetto fa regolarmente \"fu-isse\"\nCome \"sum\" si coniugano i composti, ma\n\"Fero, fers, tuli, latum, ferre\".\nQuesto verbo (\"portare\") ha un'enorme diversit\u00e0 tra i temi (\"fer\" per il presente, \"tul\" per il perfetto e \"lat\" per il supino) e manca della vocale tematica, anche se a volte aggiunge una \"i\". All'imperativo non ha desinenza, o meglio, ha desinenza zero.\nTutto il resto \u00e8 regolare; non esiste imperativo passivo, l'infinito presente \u00e8 \"ferre\" (passivo \"ferri\"). Per participio presente, gerundio e gerundivo \"fero\" si comporta come un verbo della seconda coniugazione.\nSul modello di \"fero\" si coniugano i suoi composti, ma il perfetto e il supino di \"suffero\" (avendo ceduto questi due modi a \"tollo,is,substuli,sublatum,tollere\" che li ha perduti per \"fero\") sono, rispettivamente, \"sustinui\" e \"sustentum\".\n\"Volo\", \"nolo\" e \"malo\".\nI tre verbi \"volo\", \"nolo\" e \"malo\" significano \"volere\", \"non volere\" e \"preferire\". I loro paradigmi sono i seguenti:\nQuesto verbo presenta il tema in tre modi diversi: \"vol-\", \"vel-\" e \"vi-\"\nMancano i tempi dal supino, l'imperativo; l'infinito presente \u00e8 \"velle\", il participio presente \"volens\" ha solo valore di aggettivo. Regolari i tempi derivati dal perfetto. Accanto a \"vult\" e \"vultis\", arcaicamente, si trova \"volt\" e \"voltis\"; le forme di cortesia \"si vis\" e \"si vultis\" (\"se vuoi\"/\"se volete\") possono essere contratte in \"sis\" e \"sultis\"\nIl verbo \u00e8 formato da \"non\" e \"volo\" (significa infatti \"non volere\"), il \"non\" non si fonde nel verbo in alcune forme dell'indicativo presente.\nMancano i tempi dal supino, l'imperativo futuro ha solo le seconde persone; l'infinito presente \u00e8 \"nolle\", il participio presente \"nolens\". Regolari i tempi derivati dal perfetto.\nIl verbo \u00e8 formato da \"magis\" e \"volo\" (letteralmente \"volere di pi\u00f9\" e quindi \"preferire\") contratto prima in \"mavolo\" e poi ridottosi per similitudine a \"nolo\" in \"malo\".\nMancano i temi dal supino, niente imperativo, il participio presente \u00e8 \"malens\" e l'infinito presente \"malle\".\n\"Eo\", \"is\", \"ii/ivi\", \"itum\", \"ire\".\nQuesto verbo significa \"andare\" ed \u00e8 intransitivo, ma ha forma passiva solo per la terza persona singolare e per le forme verbali nominali.\nNelle voci derivate dal presente ha radice \"e\" davanti a vocale, \"i\" prima di consonante;\nA differenza di \"fero\" e \"volo\", \"eo\" ha il futuro in \"-bo\".\nLe forme passive sono le seguenti (equivalgono alle forme italiane \"si va\" e simili); nei tempi composti data l'assenza del participio perfetto, sono formate dal supino seguito dal verbo essere.\nIl tema del perfetto pu\u00f2 essere indifferentemente \"i-\" e \"iv-\" e le desinenze sono regolari.\nL'infinito presente \u00e8 \"ire\" (passivo \"iri\"), quello perfetto e quello futuro regolari, ma quello futuro non ha il passivo.\nIl supino attivo \u00e8 \"itum\", il passivo fa regolarmente \"itu\".\nNon c'\u00e8 participio perfetto, il presente \u00e8 \"iens\", \"euntis\", il futuro \"iturus\" (passivo \"eundem\").\nIl gerundio \u00e8 \"eundi\" (genitivo), \"eundo\" (dativo), \"eundum\" (accusativo) e \"eundo\" (ablativo).\nComposti di \"eo\".\nCos\u00ec come \"eo\", si coniugano allo stesso modo i suoi numerosi composti. Mentre, per\u00f2 \"eo\" \u00e8 intransitivo, alcuni dei suoi composti sono transitivi per effetto della preposizione (ab, ad eccetera), e ammettono dunque il passivo in diverse forme.\nAppartenente alla quarta coniugazione \u00e8 ambio, -is, ambii (o ambivi), ambitum, ambire, \u00abandare intorno\u00bb, anch'esso composto di \"eo\" (da amb+eo).\nSono composti di \"eo\" anche: queo, quis, quivi, quitum, quire, \u00abpotere\u00bb, \u00abessere in grado di\u00bb, \u00abcapaci di\u00bb e nequeo, nequis, nequivi, nequitum, nequire, \u00abnon potere\u00bb, \u00abnon essere in grado di\u00bb, \u00abnon capaci di\u00bb. Entrambi i verbi sono mancanti in molte forme (part. futuro, imperativo, supino, gerundivo e gerundio); alcune forme sono arcaiche, altre rare, altre ancora poetiche.\n\"Fio\", \"fis\", \"factus sum\", \"fieri\".\nQuesto verbo significa \"divenire\", \"accadere\" (solo nelle terze persone) e viene usato come passivo di \"facio\" (\"fare\"). \u00c8 un verbo semideponente, perch\u00e9 ha le voci derivate dal presente attive e quelle dal tema del perfetto passive.\nTutte le voci derivanti dal perfetto si coniugano nello stesso modo, tranne che per il tempo del verbo essere.\nSi avr\u00e0 infatti:\neram, eras, erat / eramus, eratis, erant (Indicativo Piucheperfetto)\nero, eris, erit / erimus, eritis, erunt (Indicativo Futuro Anteriore)\nsim,sis,sit / simus, sitis, sint (Congiuntivo Perfetto)\nessem, esses, esset / essemus, essetis, essent (Congiuntivo Piucheperfetto)\nIl participio perfetto \u00e8 \"factus, -a, -um\", manca quello presente, \"faciendus\" il participio futuro.\nL'infinito presente \u00e8 \"fi\u011bri\", quello perfetto \"factus esse\" e quello futuro \"factum iri\".\nManca il gerundio, il gerundivo \u00e8 \"faciendus, -a, -um\".\nVerbi impersonali.\nI verbi impersonali, in latino, possono dividersi in cinque categorie: i verbi di fenomeni naturali, i \"verbi assolutamente impersonali\" e quelli \"relativamente impersonali\", i verbi personali che a volte diventano impersonali e i verbi intransitivi, che, al passivo prendono valore impersonale.\nVerbi assolutamente impersonali.\nI verbi come \"iuvat, iuvit, iuvare\" (\"piacere\"), detti anche \"di sentimento\" hanno solo la terza persona singolare. La loro costruzione \u00e8 particolare: la persona che prova il sentimento va in accusativo, la cosa verso cui si prova il sentimento in genitivo.\nVerbi relativamente impersonali.\nI verbi come \"decet, decuit, decere\" (\"addicersi\") hanno sia la terza persona singolare che quella plurale. Si costruiscono con l'accusativo della persona cui (per esempio) si addice qualcosa; per quanto riguarda la cosa che si addice, si pu\u00f2 trovare, a seconda dei casi, il nominativo (se la cosa \u00e8 costituita da un nome o un pronome), l'infinito (se la cosa \u00e8 costituita da un verbo) oppure una frase infinitiva (se la cosa \u00e8 costituita da una frase.)\nVerbi difettivi.\nSeppure i verbi difettivi sarebbero quelli mancanti anche del solo perfetto, o del supino, quelli che in latino sono solitamente definiti tali si possono dividere in tre gruppi:\nVerbi senza presente.\nI verbi senza presente sono \"coepi\", \"memini\" e \"odi\".\n\"Coepi\" (iniziare) si traduce normalmente, e viene sostituito per i tempi derivati dal tema del presente da un sinonimo.\n\"Memini\" (ricordare) e \"Odi\" (odiare), invece, hanno nella loro coniugazione solo i tempi derivati dal tema del perfetto pi\u00f9 alcune forme, ma si traducono come fossero presenti. Cio\u00e8 \"memini\", che sarebbe un perfetto, non si traduce con \"io ricordai\", ma con \"io ricordo\". E cos\u00ec \"memineram\" (piuccheperfetto) si trasforma nell'imperfetto italiano \"io ricordavo\", \"meminerit\" (futuro anteriore) diventa nella traduzione il futuro semplice \"egli ricorder\u00e0\". La stessa cosa avviene per \"odi\".\n\"Memini\" possiede anche un imperativo futuro (\"memento\", \"mementote\") che naturalmente si traduce in italiano con l'imperativo presente (\"ricorda\", \"ricordate\").\n\"Odi\" invece ha anche un participio futuro \"osurus, -a, -um\".\nSe per\u00f2 si vuole il vero perfetto, piuccheperfetto o futuro anteriore di \"memini\" o \"odi\" \u00e8 necessario utilizzare sinonimi come \"recordor\" (ricordare) o, per, \"odi\", la perifrasi \"odium habeo in aliquem\".\nLegge dell'anteriorit\u00e0.\nIn azione contemporanea l'uso dei tempi \u00e8 uguale nelle due lingue [Es.: Si vales, bene est = se stai bene, \u00e8 buona cosa]. In azione non contemporanea, invece, si dovr\u00e0 osservare la legge dell'anteriorit\u00e0, mentre in italiano principale e dipendente sono allo stesso tempo. Ci\u00f2 avviene soprattutto con:"}
{"id": "2335190", "revid": "88740", "url": "https://it.wikipedia.org/wiki?curid=2335190", "title": "Gioacchino di Prussia", "text": "Biografia.\nEra l'ultimo figlio maschio dell'imperatore Guglielmo II di Germania e della sua prima moglie, Augusta Vittoria di Schleswig-Holstein-Sonderburg-Augustenburg.\nDurante la sollevazione di Pasqua del 1916 a Dublino, alcuni \"leader\" repubblicani contemplarono la possibilit\u00e0 di dare la corona di un'Irlanda indipendente al principe Gioacchino.\nDopo la dichiarazione di indipendenza della Georgia in seguito alla rivoluzione russa del 1917, Gioacchino fu brevemente considerato, dal rappresentante tedesco Friedrich Werner von der Schulenburg e dai monarchici georgiani, come candidato al trono georgiano.\nMatrimonio.\nL'11 marzo 1916 Gioacchino spos\u00f2 la principessa Maria Augusta di Anhalt (10 giugno 1898-22 maggio 1983), figlia di Edoardo di Anhalt e di Luisa Carlotta di Sassonia-Altenburg (figlia di Maurizio di Sassonia-Altenburg). La coppia ebbe un figlio:\nSua moglie Maria Augusta fu la madre adottiva di Fr\u00e9d\u00e9ric Prinz von Anhalt, marito dell'attrice Zsa Zsa G\u00e1bor.\nMorte.\nDopo l'abdicazione del padre, Gioacchino non fu capace di accettare il suo nuovo \"status\" di uomo comune e cadde in una grave depressione, che alla fine lo port\u00f2 a togliersi la vita con un colpo di pistola il 18 luglio 1920.\nUna fonte riferisce che era in difficolt\u00e0 finanziarie e soffriva di \"grande depressione mentale\". Suo fratello, il principe Eitel Federico, comment\u00f2 che soffriva di \"una misura di eccessiva demenza\". Poco prima della sua morte, lui e la moglie avevano divorziato."}
{"id": "2335192", "revid": "599013", "url": "https://it.wikipedia.org/wiki?curid=2335192", "title": "Cameron Bennerman", "text": ""}
{"id": "2335193", "revid": "281666", "url": "https://it.wikipedia.org/wiki?curid=2335193", "title": "Shrinkage", "text": ""}
{"id": "2335195", "revid": "30580", "url": "https://it.wikipedia.org/wiki?curid=2335195", "title": "Gran Premio del Sudafrica 1969", "text": "Il Gran Premio del Sudafrica 1969, \"III Grand Prix of South Africa\" di Formula 1 e prima gara del campionato di Formula 1 del 1969, si \u00e8 disputato il 1\u00ba marzo sul circuito di Kyalami ed \u00e8 stato vinto da Jackie Stewart su Matra-Ford Cosworth.\nVigilia.\nNelle settimane prima del gran premio l'unica scuderia a non definire i piloti per la stagione fu la Ferrari. Enzo Ferrari annunci\u00f2 che la Ferrari avrebbe portato in pista un solo pilota per la gara. Sorprendentemente Ferrari cambi\u00f2 idea e ne indic\u00f2 due. Tuttavia, pi\u00f9 tardi, la decisione venne rivista e la scuderia di Maranello partecip\u00f2 col solo Chris Amon. Brabham, BRM, Matra e McLaren portarono invece due vetture, col loro \"team\" ufficiale. La Lotus tre.\nNote.\n\"Salvo indicazioni diverse le classifiche sono tratte da \""}
{"id": "2335200", "revid": "1123126", "url": "https://it.wikipedia.org/wiki?curid=2335200", "title": "Valentino Vailati", "text": "Biografia.\nNasce a Milano, citt\u00e0 capoluogo di provincia e sede arcivescovile, il 30 giugno 1914.\nFormazione e ministero sacerdotale.\n\u00c8 stato alunno prima del seminario di Tortona, poi del pontificio seminario lombardo a Roma dove ha conseguito la laurea in teologia presso la Pontificia Universit\u00e0 Gregoriana. \u00c8 stato ordinato presbitero il 22 agosto 1937 per l'arcidiocesi di Milano; ha avuto diversi incarichi e, quindi, ha insegnato lettere classiche nel seminario vescovile di Tortona, ottenendo poi la cattedra di teologia dogmatica e storia ecclesiastica nel seminario teologico, ha scritto alcuni volumi di meditazioni e di teologia per i laici ed ha insegnato lettere in Liguria e Piemonte. \u00c8 divenuto parroco di Pietrabissara, nella diocesi di Tortona, nell'agosto 1938, in seguito \u00e8 stato rettore del seminario minore di Stazzano e di quello teologico di Tortona. \u00c8 stato cofondatore della Piccola Opera Regina Apostolorum di Genova.\nMinistero episcopale.\nL'8 dicembre 1960 papa Giovanni XXIII lo ha nominato vescovo di San Severo; ha ricevuto la consacrazione episcopale il 6 marzo 1961 dal vescovo Silvio Cassulo, coconsacranti i vescovi Carlo Ferrari e Carlo Angeleri. Il 4 maggio successivo ha fatto solenne ingresso in diocesi, dove ha restaurato e sistemato il seminario ed ha rinnovato ed ornato la chiesa cattedrale costruendo nella cripta il sacello per la sepoltura dei vescovi.\nHa istituito tre nuove parrocchie nella chiesa di Maria santissima della Provvidenza, dell'Immacolata Concezione, nell'agosto 1966 e nella chiesa del Sacro Cuore nel marzo 1968. Ha partecipato al Concilio Vaticano II e perci\u00f2 ha promosso l'applicazione dei decreti conciliari ed il restauro delle pi\u00f9 antiche pergamene del capitolo cattedrale con l'opera dei monaci benedettini.\n\u00c8 stato amministratore apostolico di Termoli, Larino e Lucera.\nIl 5 giugno 1970 \u00e8 stato nominato da papa Paolo VI arcivescovo metropolita di Manfredonia ed amministratore apostolico di Vieste, il 22 agosto seguente entra solennemente in diocesi, dove ha istituito le parrocchie di san Camillo de Lellis, della Sacra Famiglia, san Giuseppe sposo della beata Vergine Maria e san Carlo Borromeo.\nIl 30 aprile 1979 l'arcidiocesi di Manfredonia ha perso la dignit\u00e0 metropolitana ed \u00e8 diventata, con la diocesi di Vieste, suffraganea dell'arcidiocesi di Foggia. Il 30 settembre 1986, con il decreto \"Instantibus votis\" della congregazione per i Vescovi, le due diocesi sono state unite in \"plena unione\" e la nuova circoscrizione ecclesiastica ha assunto il nome di arcidiocesi di Manfredonia-Vieste.\nHa iniziato le pratiche per il processo di beatificazione di padre Pio da Pietrelcina ed \u00e8 divenuto postulatore per la causa di beatificazione.\nIl 2 giugno 1990 papa Giovanni Paolo II ha accolto la sua rinuncia per raggiunti limiti di et\u00e0 ed \u00e8 rimasto a Manfredonia, dove \u00e8 morto il 1\u00ba febbraio 1998.\n\u00c8 stato membro della conferenza episcopale pugliese.\nGenealogia episcopale.\nLa genealogia episcopale \u00e8:"}
{"id": "2335201", "revid": "101175", "url": "https://it.wikipedia.org/wiki?curid=2335201", "title": "Ducati Corse Virginio Ferrari", "text": ""}
{"id": "2335206", "revid": "1543377", "url": "https://it.wikipedia.org/wiki?curid=2335206", "title": "Snow (Spock's Beard)", "text": "Snow \u00e8 il sesto album in studio del gruppo musicale statunitense Spock's Beard, pubblicato nel 2002 dalla Inside Out Music.\nIl disco.\nSi tratta dell'ultimo album con il membro fondatore Neal Morse e narra la storia di un albino con poteri paranormali che viene acclamato dalla folla come messia.\nTracce.\nTesti e musiche di Neal Morse, eccetto dove indicato."}
{"id": "2335209", "revid": "22356", "url": "https://it.wikipedia.org/wiki?curid=2335209", "title": "Dissorophus", "text": ""}
{"id": "2335211", "revid": "22356", "url": "https://it.wikipedia.org/wiki?curid=2335211", "title": "Doleserpeton", "text": ""}
{"id": "2335214", "revid": "599013", "url": "https://it.wikipedia.org/wiki?curid=2335214", "title": "J\u00f3zsef Zilisy", "text": "Risulta che il suo nome sia stato italianizzato in Giuseppe Zilizzi."}
{"id": "2335215", "revid": "22356", "url": "https://it.wikipedia.org/wiki?curid=2335215", "title": "Balanerpeton", "text": ""}
{"id": "2335218", "revid": "580", "url": "https://it.wikipedia.org/wiki?curid=2335218", "title": "Stemma di Modena", "text": "Lo stemma della Citt\u00e0 di Modena \u00e8 costituito da uno scudo sannitico di color oro con una croce azzurra (di norma gheronata in modo da avere un effetto \u201ctridimensionale\u201d) dietro cui vi sono due trivelle incrociate, con in basso il motto e il tutto sovrastato da una corona ducale.\nBlasonatura.\nLo stemma, approvato con Decreto di Riconoscimento in data 27 novembre 1934, trascritto nel Libro Araldico degli Enti Morali al volume I pag. 394, ha la seguente blasonatura:\nLa descrizione del gonfalone \u00e8 la seguente:\nEsso \u00e8 decorato da una medaglia d'oro al valor militare del 29 marzo 1947 per la lotta partigiana sostenuta.\nStoria.\nLa croce.\nInizialmente lo stemma di Modena consisteva della sola croce azzurra in campo dorato la cui origine, al pari di molti altri stemmi con croce del nord Italia, si fa discendere dall'adesione del comune di Modena alla Lega Lombarda (1167) che combatte l'imperatore Federico Barbarossa. La prima prova documentale di un suo uso risale al 1327, anno in cui vengono composti gli \"Statuti del Comune di Modena\" che presentano sulla quarta carta la figura di San Geminiano a cavallo che leva la destra a benedire; nella sinistra tiene le briglie e il pastorale. Il cavallo \u00e8 ricoperto da una gualdrappa dorata su cui sono presenti due grandi croci azzurre. Nel 1336 compare per la prima volta come scudo nel quinto foglio della miniatura composta in occasione del ritorno degli Estensi in citt\u00e0. Negli anni successivi \u00e8 presente negli statuti comunale promulgati sotto il governo di Nicol\u00f2 III, nei sigilli via via usati e nel registro di spese \"Ordinaria debitori\" del 1473. Sotto il regno di Ercole I d'Este (1471-1505) per la prima volta l'insegna comunale apparve sulle monete del ducato di Modena e precisamente su un mezzo testone d'argento. Successivamente lo stemma apparve anche su monete coniate durante il dominio papale (1510-1513 e 1514-1527).\nLe trivelle e il motto \"Avia Pervia\".\nLe trivelle appaiono per la prima volta isolatamente nella pubblicazione \"Calmeri del Pan Frumento\u2026\" edita a Modena il 25 settembre 1525 in cui si vedono disposte a lato dell'arma del Comune. Successivamente sono presenti, sempre isolate, negli \"Statuti Civili di Modena\" pubblicati nel 1536 e in un'altra opera del 1544. Nel 1551 compaiono per la prima volta incluse nello stemma in un sigillo presente in una lettera spedita dai Conservatori di Modena al Duca di Ferrara; in seguito lo stemma cos\u00ec modificato si alterna con quello \u201csemplice\u201d per tutto il XVI secolo, sar\u00e0 solo a partire dal XVII secolo che le trivelle accompagneranno costantemente la croce. Sull'origine di questo simbolo il modenese vescovo di Reggio Benedetto Manzoli dichiar\u00f2 nel 1580 che:\nIn realt\u00e0 il nobile che rec\u00f2 a Napoli nel 1473 fu Sigismondo d'Este su incarico del fratello di Ercole I. Invece secondo la cronachetta di San Cesario di Claudio Boschetti (1869) l'insegna sarebbe anteriore, del 1318, e discenderebbe dal grido usato dei modenesi durante la rivolta del 1318 contro Passerino Bonacolsi che sarebbe stato: \"popolo, popolo, trivella, trivella\"; in realt\u00e0 ci\u00f2 \u00e8 un anacronismo, e il grido non viene riportato da altre opere fino al secolo XVI.\nIl motto ha una data di nascita ben precisa, questa \u00e8 il 15 giugno 1561 giorno nel quale Modena festeggi\u00f2 l'entrata di Alfonso II d'Este nella citt\u00e0; di questo avvenimento ha lasciato una forbita narrazione il letterato Giovanni Maria Barbieri, cancelliere della citt\u00e0, negli \"Atti del Consiglio Comunale\" in cui compare la seguente descrizione:\nBarbieri fu con tutta probabilit\u00e0 l'inventore della frase insieme ai molti altri motti riportati nella relazione. Il primo documento a riportare il motto insieme alle trivelle e allo stemma \u00e8 il \"Liber Relationum\" del 1599 ma esso fu adottato stabilmente solo a partire dal XVII secolo.\nCambiamenti successivi al XVII secolo.\nNel 1740 il duca Francesco III, con decreto del 29 agosto, concesse al comune la facolt\u00e0 di decorare lo stemma con una corona marchionale. Il 9 gennaio 1813 il governo napoleonico concesse alla citt\u00e0 uno stemma radicalmente trasformato:\nComunque con la restaurazione degli Este lo stemma torn\u00f2 ad essere quello precedente. In seguito, con l'approvazione del relativo decreto di riconoscimento del 1934, allo stemma venne imposto il capo del Littorio. L'ultima modifica fu effettuato nell'aprile del 2009 quando il consiglio comunale fu chiamato ad approvare il \"restyling\" dello stemma secondo un disegno pi\u00f9 vicino a quelle che sono le indicazione dell'ufficio Araldico presso la presidenza del consiglio. L'arma civica compare anche nella met\u00e0 superiore dello stemma della provincia approvato con decreto del 4 agosto 1931; gli altri due stemmi presenti sono quelli di Mirandola e della provincia del Frignano.\nGonfalone.\nNel 1633 scoppi\u00f2 a Modena una terribile pestilenza e il Consiglio della Comunit\u00e0, su proposta del duca, che si era ritirato a Rivalta di Reggio con la famiglia, e del vescovo Alessandro Rangoni, fece voto di erigere una chiesa dedicata alla Madonna non appena cessato il flagello della peste. Affid\u00f2 quindi a Lodovico Lana la realizzazione di un gonfalone con l'immagine della Madonna da portare soltanto nelle processioni annuali o \u201cin qualche altro urgente bisogno\u201d e da conservare sempre in comune: il gonfalone, usato come tale fino al 1746 e che \u00e8 stato recentemente restaurato, \u00e8 ancora custodito nella sala del vecchio Consiglio del palazzo comunale. Un secondo gonfalone, che riportava le figure dei santi patroni fu realizzato nel 1699 ad opera di Francesco Stringa ma non venne mai utilizzato se non per decorare l'altare della sagrestia della chiesa della Madonna del Voto. In seguito fu adottato un gonfalone riportante una croce azzurra in campo oro, questo gonfalone, riccamente decorato, pu\u00f2 forse essere fatto risalire agli anni intorno al 1763. Nel 1900 la giunta comunale, dopo aver proposto alcune modifiche per alleggerirlo e renderlo maggiormente conforme all'araldica, fece confezionare un nuovo gonfalone all'Educatorio di San Paolo per un costo di 482 lire. Il nuovo gonfalone, esposto durante i funerali di Umberto I si presentava cos\u00ec: \u00ab\u2026un grande stendardo a campo giallo recante la croce bleu e di una ricca asta a borchie e lancia d'oro e velluto bleu\u00bb. Una modifica sostanziale si ebbe nel 1934, con l'approvazione ufficiale di stemma e gonfalone, quest'ultimo infatti ora riportava l'arma cittadina nella sua totalit\u00e0 e non pi\u00f9 la sola croce. Con il ridisegno attuato nell'aprile del 2009 si \u00e8 scelta una forma del gonfalone pi\u00f9 conforme alla raccomandazione dell'Ufficio Onorificenze e araldica della presidenza del consiglio.\nLo stemma sulle monete modenesi.\nLa citt\u00e0 ebbe il privilegio di battere moneta nel 1226 ad opera di Federico II ma la sua zecca entr\u00f2 in funzione solo nel 1242; le prime monete riportavano al dritto le lettere F. D. C. (\"Federicus\") mentre al rovescio presentavano una M onciale con due punti inseriti tra le aste. La prima rappresentazione certa dello stemma sulle monete risale al periodo successivo al 1471, sotto il governo di Ercole I d'Este. Altri esemplari vengono emessi durante la seconda occupazione papale (1514-1527). Ritornata la citt\u00e0 sotto gli Este anch'essi continuarono a coniare monete riportanti il simbolo cittadino, tra cui un quattrino sotto Alfonso I e svariati altri esemplari sotto il governo di Ercole II. Gli Este non coniarono altre monete con il blasone cittadino dopo il regno di Ercole II, in ogni caso le monete da essi coniate riportarono sempre la sola croce modenese senza motto e trivelle. Per ritrovare monete con lo stemma, questa volta completo, bisogna attendere fino all'occupazione del 1702-1706 da parte del re di Francia Luigi XIV; in questo periodo vennero emesse una lira, una mezza lira e un pezzo da due bolognini tutte riportanti croce, trivelle e motto al rovescio mentre al diritto vi era il ritratto del re. Lo stemma completo di corona marchionale (assegnata nel 1740) non fu mai rappresentato su alcuna moneta. In seguito la zecca non emise monete a partire dal 1814 e fu ufficialmente abolita da re Vittorio Emanuele II nel 1862."}
{"id": "2335221", "revid": "288300", "url": "https://it.wikipedia.org/wiki?curid=2335221", "title": "Giuseppe Zilizzi", "text": ""}
{"id": "2335223", "revid": "288300", "url": "https://it.wikipedia.org/wiki?curid=2335223", "title": "Joseph Zilizzi", "text": ""}
{"id": "2335225", "revid": "287204", "url": "https://it.wikipedia.org/wiki?curid=2335225", "title": "Jozsef Zilisy", "text": ""}
{"id": "2335233", "revid": "1305772", "url": "https://it.wikipedia.org/wiki?curid=2335233", "title": "Clan Lago", "text": "Il clan Lago \u00e8 stato un sodalizio camorristico operante a Pianura, quartiere della periferia occidentale di Napoli.\nIl clan \u00e8 stato attivo soprattutto nel ciclo del cemento, nell'abusivismo edilizio, oltre che nel racket delle estorsioni droga e omicidi imponendo il pagamento di tangenti a imprenditori e piccoli commercianti della loro zona come messo a verbale dal pentito Giovanni Gilardi\nStorico boss del clan \u00e8 Pietro Lago, detto \"\u2019o Sciore\" (il Fiore), arrestato il 15 dicembre 2004 e morto in carcere il 27 ottobre 2014 mentre scontava una condanna all'ergastolo in via definitiva per l'omicidio di Giustino Perna, avvenuto a Napoli il 30 aprile del 1999 .\nStoria.\nL'impero di Pietro Lago \u00e8 stato costruito grazie soprattutto all'edilizia illegale e all'abusivismo edilizio, attraverso terreni lottizzati violando i vincoli urbanistici e intestati a prestanome, per la costruzione di decine di immobili utilizzati come serbatoio di manodopera a basso costo e di materiali da costruzione.\nCoinvolto nella maxi-inchiesta del 1983 contro la Nuova Famiglia, Lago venne indicato nei rapporti giudiziari come luogotenente, per Pianura e Soccavo, del capo storico del casalesi, Antonio Bardellino. Arrestato nel 1994, per una condanna per abusivismo e per una lunga sfilza di omicidi, lasci\u00f2 il carcere per tre volte negli anni successivi, fino al definitivo arresto del 2004. A reggere le fila dell'organizzazione, durante i periodi di latitanza e di detenzione del boss, sono stati i fratelli Giorgio, Mario e Carmine, anche loro coinvolti e condannati per numerosi episodi di racket.\nLe indagini patrimoniali che negli anni hanno affiancato e rafforzato quelle sull'ala militare della clan, sono sfociate in numerosi sequestri di beni per un valore complessivo di oltre quindici miliardi di lire.\nAttualmente il clan risulta quasi del tutto disarticolato, grazie anche agli arresti nei confronti di diversi esponenti di primo piano dell'organizzazione, in primis quello del boss Pietro Lago.\nLa guerra con i Contino/Marfella.\nGli inizi degli anni novanta ed i primi anni della decade successiva, hanno visto il clan Lago contrapporsi in una violenta guerra dapprima contro il Clan Contino e poi, successivamente, contro il Clan Marfella per il controllo delle piazze di spaccio e delle estorsioni della zona di Pianura.\nLa faida fece registrare un elevato numero di vittime e inizi\u00f2 nel 1991 quando, Giuseppe Contino, decise di abbandonare il clan Lago e di conquistarsi una sua fetta del racket delle estorsioni e del traffico di droga. Contravvenendo i divieti del boss, contrario al traffico di stupefacenti nella sua zona d'interesse, i pusher di Contino iniziarono cos\u00ec a spacciare eroina nel quartiere scatenando la rappresaglia omicida dei Lago. I primi a morire furono due spacciatori affiliati al neonato clan Contino, Salvatore Fruttaoro e Salvatore Varriale, uccisi a Napoli il 21 aprile del 1991. La faida si interruppe solo con l'arresto del boss, Giuseppe Contino: finito in manette il 24 agosto del 1998, si pentir\u00e0 dopo qualche tempo, svelando gli affari illeciti sia del suo clan che quelli dei rivale.\nImmediatamente dopo, sul medesimo territorio, ebbe inizio lo scontro con il clan alleato dei Contino, quello capeggiato da Giuseppe Marfella, spalleggiato anche dall'Alleanza di Secondigliano e dagli scissionisti del Clan Sarno di Ponticelli. Esponenti del clan Lago tentarono di sequestrare il boss rivale: un giorno tre finti poliziotti bussarono alla sua porta ma, accortosi della trappola, Marfella riusc\u00ec a scappare e a dileguarsi seppur raggiunto da un colpo di arma da fuoco alla schiena. Il 3 ottobre del 1998, Marfella rispose con un colpo di bazooka alla villa dei Lago. Da quel giorno fu un susseguirsi di episodi criminali tra i due clan: numerosi agguati che, negli ultimi anni, sono costati morti e feriti da ambo le parti e terminati anche qui con l'arresto di Marfella, avvenuto il 12 novembre del 1999.\nL'omicidio Castaldi-Sequino.\nLa faida contro il clan Marfella ha provocato vittime anche tra gli innocenti. La sera del 10 agosto 2000, Paolo Castaldi e Luigi Sequino, due ragazzi poco pi\u00f9 che ventenni ed incensurati, vennero infatti scambiati per appartenenti al clan avversario ed uccisi per errore, da un gruppo di fuoco del clan Marfella, nei pressi dell'abitazione di Rosario Marra, genero del capoclan Pietro Lago. A bordo di due ciclomotori, i killer, le cui intenzioni sarebbero state quelle di vendicare la morte di un loro affiliato, Vincenzo Giovenco (ucciso dai Lago il 31 luglio precedente), quella sera erano in perlustrazione a caccia di appartenenti al clan avverso da eliminare. Inconsapevoli del pericolo e parcheggiati sotto la casa del camorrista a bordo di una Lancia Y, Castaldi e Sequino vennero cos\u00ec scambiati per due guardaspalle di Marra e raggiunti da una grandinata di colpi sparati dai sicari morirono sul colpo.\nLe indagini inizialmente percorsero la strada del regolamento di conti tra i clan rivali e, solo le rivelazioni di due pentiti, Raffaele Bavero ed Eduardo Criscuolo, ex affiliati del clan Marfella, fecero luce sulla morte dei due ragazzi. Il processo, che si svolse presso la Corte D'assise di Napoli, condann\u00f2 all'ergastolo i due fratelli Eugenio e Pasquale Pesce ritenuti responsabili del duplice omicidio.\nLa protesta antidiscarica.\nUn ruolo importante nella lotta all'organizzazione camorrista \u00e8 stato svolto dagli imprenditori e commercianti della zona che, con l'aiuto prezioso delle associazioni antiracket, hanno deciso di denunciare le continue estorsioni ad opera della cosca dei Lago e dei loro rivali Marfella.\nNelle indagini \u00e8 emerso il coinvolgimento del sodalizio criminale (oltre che di esponenti dei gruppi ultras del Napoli e di due esponenti politici locali) anche nei disordini \"antidiscarica\" che, nel gennaio del 2008, in coincidenza della mobilitazione popolare contro l'apertura della discarica in contrada Pisani, infiammarono la protesta. Nelle indagini della magistratura \u00e8 emerso che il clan avrebbe pagato i rivoltosi, per far mantenere loro costantemente un clima di guerriglia.\nCos\u00ec facendo il clan avrebbe continuato a costruire case ed edifici abusivi indisturbatamente, approfittando del caos di quei giorni. Le rivelazioni di un pentito confermarono il patto tra politici, camorristi, ultr\u00e0 ed imprenditori, in un'inchiesta culminata in 37 arresti.\nNel dicembre 2009 sono stati fermati e identificati dalla Digos di Napoli 32 imprenditori edili, rei di aver favorito il clan Lago nel fenomeno del caporalato, sfruttando molti immigrati di colore, nella costruzione e ristrutturazione di edifici nuovi, ed abusivi.\nPietro Lago \u00e8 morto il 25 ottobre 2014 in ospedale, a Reggio Emilia, dopo il trasferimento dal carcere di Parma, nel quale scontava una condanna all'ergastolo al regime del 41 bis."}
{"id": "2335240", "revid": "729019", "url": "https://it.wikipedia.org/wiki?curid=2335240", "title": "Gran Premio di Spagna 1969", "text": "Il Gran Premio di Spagna 1969, \"XV Gran Premio de Espa\u00f1a\" di Formula 1 e seconda gara del campionato di Formula 1 del 1969, si \u00e8 disputato il 4 maggio sul Circuito del Montju\u00efc ed \u00e8 stato vinto da Jackie Stewart su Matra-Ford Cosworth.\nLa gara sar\u00e0 caratterizzata da un proliferare di alettoni sempre pi\u00f9 grandi sulle vetture. Il cedimento dei supporti dell'alettone posteriore sulle due Lotus di Hill e Rindt nello stesso punto porter\u00e0 la Commissione sportiva internazionale a intervenire con un repentino cambio di regolamento a partire dalla seconda giornata di prove del successivo Gran Premio di Monaco.\nNote.\n\"Salvo indicazioni diverse le classifiche sono tratte da \""}
{"id": "2335255", "revid": "110526503", "url": "https://it.wikipedia.org/wiki?curid=2335255", "title": "Colony-stimulating factor", "text": "Un colony-stimulating factor (dall'inglese, o fattore stimolante le colonie, abbreviato CSF) \u00e8 una glicoproteina \nsecreta in grado di legare specifiche proteine recettoriali localizzate sulle superfici delle cellule staminali ematopoietiche, presenti nel midollo osseo. Il legame tra recettore e fattore stimolante le colonie, attiva una \"pathways\" (vie metaboliche) intracellulari che inducono le cellule a proliferare e differenziare in un tipo specifico di cellule del sangue, ad esempio granulociti neutrofili, eosinofili, basofili e macrofagi. La produzione dei globuli rossi risponde ad un altro tipo di fattore stimolante, noto con il nome di eritropoietina.\nI colony-stimulating factors possono essere sintetizzati chimicamente e sono normalmente utilizzati in medicina per essere somministrati a soggetti con specifici problemi medici (ad esempio pazienti affetti da neutropenia. Tuttavia, queste molecole (es. filgrastim) restano leggermente differenti da quelle endogene, a causa delle mancate modificazioni post-traduzionali a cui sono invece sottoposti i fattori stimolanti le colonie di origine endogena.\nEtimologia.\nIl nome \"fattori stimolanti le colonie\" deriva dal metodo con cui sono state scoperte queste glicoproteine.\nLe cellule staminali ematopoietiche sono infatti coltivate su una cosiddetta matrice semisolida, che impedisce alle cellule di muoversi. Per questo motivo se una singola cellula inizia a proliferare, tutte le cellule da essa derivate rimangono raggruppate intorno al punto nella matrice in cui originariamente si trovava la prima cella, cellula genitrice. Le cellule che derivano da questa prima cellula progenitrice sono indicate come \"colonie\".\nGrazie a questa caratteristica i ricercatori hanno potuto aggiungere diverse sostanze alle colture di cellule staminali emopoietiche e quindi esaminarne la risposta in termini di proliferazione cellulare. In altre parole \u00e8 stato possibile valutare quali tipi di colonie venivano stimolate dall'aggiunta di un determinato fattore.\nAlcuni fattori sono stati individuati come efficaci stimolanti la formazione di colonie di macrofagi, e pertanto chiamati fattori stimolanti le colonie dei macrofagi. Altri molecole svolgono la medesima attivit\u00e0 di stimolo, ma nei confronti dei granulociti, e da qui il nome di fattori stimolanti le colonie dei granulociti, e cos\u00ec via.\nMeccanismo.\nI fattori stimolanti le colonie sono normalmente molecole solubili (permeabili). Essi quindi circolano nel sangue ed agiscono come ormoni. Alcuni fattori sono invece secreti localmente. Le modalit\u00e0 di azione dei fattori stimolanti le colonie comprendono meccanismi di tipo paracrino, endocrino e autocrino.\nEsempi.\nI colony-stimulating factors includono:"}
{"id": "2335256", "revid": "228587", "url": "https://it.wikipedia.org/wiki?curid=2335256", "title": "Energy", "text": "Energy (energia in lingua inglese) pu\u00f2 significare:"}
{"id": "2335259", "revid": "372624", "url": "https://it.wikipedia.org/wiki?curid=2335259", "title": "Museo civico d'arte industriale Davia Bargellini", "text": "Il Museo d'arte industriale Davia Bargellini \u00e8 un museo sito nel Palazzo Davia Bargellini a Bologna.\nLa sede.\nIl palazzo \u00e8 una costruzione del Seicento dalla struttura possente, progettata dall'architetto Bartolomeo Provaglia, che rinunci\u00f2 alla classica struttura con portico per evidenziarne l'unicit\u00e0 e la gravosit\u00e0, in uno spazio lasciato aperto dal portico antistante la basilica di Santa Maria dei Servi. All'ingresso sono due telamoni, scolpiti da Francesco Agnesini e Gabriele Brunelli.\nStoria.\nIl museo sorse nel 1920, per volere dell'allora Soprintendente alle Gallerie di Bologna e della Romagna, Francesco Malaguzzi Valeri. Egli raggrupp\u00f2 in questa istituzione la Quadreria Davia Bargellini e la raccolta d'arti applicate \"Curiosit\u00e0 della vecchia Bologna\" di varia provenienza, al fine di ricostruire un appartamento arredato del Settecento bolognese.\nLe collezioni.\nL'allestimento rispecchia tutt'ora quello originario, e comprende due nuclei distinti: la galleria di dipinti e la raccolta d'arti applicate.\nLa galleria, proveniente in buona parte dalla Quadreria della famiglia Bargellini, copre un ampio spettro della scuola bolognese di pittura. Essa spazia dal Trecento (con opere come la \"Madonna dei Denti\" di Vitale da Bologna, la \"Piet\u00e0\" di Simone dei Crocefissi e la \"Madonna con Bambino\" di Cristoforo da Bologna) al tardogotico (rappresentato dal \"San Giovanni Battista\" di Jacopo di Paolo e l'\"Evangelista\" di Michele di Matteo), fino al manierismo (con opere di Prospero e Lavinia Fontana) e al tardo barocco (Giuseppe Maria e Luigi Crespi). A questi dipinti si aggiungono una serie di ritratti di autorevoli componenti della famiglia Bargellini, realizzati da Bartolomeo Passerotti e numerose tele a tema sacro e profano commissionate a Marcantonio Franceschini. La collezione include inoltre una ricca raccolta di scultura bolognese in terracotta, dal XVI al XIX secolo, tra cui alcune opere di Giacomo De Maria, Giacomo Rossi, Giuseppe Maria Mazza, Angelo Pi\u00f2, Clarice Vasini tra gli altri.\nLa raccolta di oggetti d'arte applicata include una variegata ed eclettica collezione di oggetti assai diversi: ferri battuti, bronzi ornamentali, chiavi e paramenti liturgici finemente ricamati, nonch\u00e9 una Berlina di Gala tardo settecentesca, dipinta e dorata, con intagliato lo stemma cardinalizio di Filippo de Angelis. Oltre al mobilio e alle suppellettili tipiche del Settecento bolognese, il museo comprende un raro teatrino per marionette e una riproduzione in miniatura dell'interno di un'abitazione privata del XVIII secolo.\nCompletano la collezione diversi esemplari di ceramica graffita, fra cui boccali trecenteschi di fabbricazione romagnola e centro-italiana, e opere bolognesi rinascimentali, rinvenute durante gli scavi svolti a inizio Novecento nel centro cittadino."}
{"id": "2335264", "revid": "125673259", "url": "https://it.wikipedia.org/wiki?curid=2335264", "title": "Lucrecia Martel", "text": "Biografia.\nCompiuti gli studi all'Avellaneda Experimental e alla National Experimentation Filmmaking School a Buenos Aires, tra il 1988 ed il 1994 dirige svariati cortometraggi. Nel 2001 esce il suo primo lungometraggio intitolato \"La ci\u00e9naga\" che riceve diversi riconoscimenti a livello internazionale. \"La ni\u00f1a santa\" \u00e8 stato presentato in concorso al 57\u00ba Festival di Cannes nel 2004 mentre \"La mujer sin cabeza\" \u00e8 stato selezionato per lo stesso concorso nell'edizione del 2008.\nNel 2006 \u00e8 stata membro della giuria al Festival di Cannes.\nNel 2019 presiede la giuria del concorso principale della 76\u00aa Mostra internazionale d'arte cinematografica di Venezia. La giuria di qualit\u00e0 ha respinto la richiesta di introdurre per due anni una quota rosa del 50% per i registi ammessi alla rassegna."}
{"id": "2335266", "revid": "1305772", "url": "https://it.wikipedia.org/wiki?curid=2335266", "title": "Ius est ars boni et aequi", "text": "Ius est ars boni et aequi: \"il diritto \u00e8 l'arte di ci\u00f2 che \u00e8 buono ed equo\" (Celso, II secolo d.C.). Tale espressione esprimeva l'aspirazione del ius verso valori morali ed etici, l'importanza della morale nel diritto romano, espressa anche nell'altra locuzione \"Honeste vivere, neminem laedere, suum cuique tribuere\"."}
{"id": "2335269", "revid": "88740", "url": "https://it.wikipedia.org/wiki?curid=2335269", "title": "Blackwater Park", "text": ""}
{"id": "2335270", "revid": "1664282", "url": "https://it.wikipedia.org/wiki?curid=2335270", "title": "Damnation", "text": "Damnation (dannazione in lingua inglese) pu\u00f2 riferirsi a:"}
{"id": "2335271", "revid": "729019", "url": "https://it.wikipedia.org/wiki?curid=2335271", "title": "Jean-Luc Joinel", "text": "Biografia.\nTutta la carriera di Joinel \u00e8 legata al Brive, nel quale raggiunse come massimo risultato la finale del campionato francese nel 1975, persa contro il B\u00e9ziers.\nEsord\u00ec in Nazionale nel 1977 a Tolosa in occasione di un \"test match\" contro la , e prese parte a otto tornei consecutivi del Cinque Nazioni, dal al con due vittorie a pari merito e un Grande Slam; partecip\u00f2 inoltre alla nel corso della quale disput\u00f2 il suo ultimo incontro internazionale, ad Auckland contro lo .\nDopo il ritiro ha intrapreso l'attivit\u00e0 di dirigente sportivo, ricoprendo anche la carica di presidente dell'associazione sportiva cui fa capo il CA Brive."}
{"id": "2335287", "revid": "287204", "url": "https://it.wikipedia.org/wiki?curid=2335287", "title": "I sogni son desideri", "text": ""}
{"id": "2335288", "revid": "767487", "url": "https://it.wikipedia.org/wiki?curid=2335288", "title": "Piccoli suicidi tra amici", "text": "Piccoli suicidi tra amici (\"Hurmaava joukkoitsemurha\" nella versione originale in finlandese) \u00e8 un romanzo dello scrittore finlandese Arto Paasilinna.\nTradotto da Maria Antonietta Iannella e Nicola Rain\u00f2 per conto di Iperborea, \u00e8 il settimo libro dell'autore finlandese tradotto in italiano. La prima edizione risale al maggio 2006 ed ha raggiunto, nel 2010, la sesta ristampa.\nNel 2000, il regista finlandese Ere Kokkonen ne ha diretto una trasposizione cinematografica attualmente disponibile in DVD in lingua originale con sottotitoli in inglese.\n\"Hurmaava joukkoitsemurha\" \u00e8 stato tradotto in molte lingue ed \u00e8 il primo libro di Arto Paasilinna a essere pubblicato in Corea del Sud.\nTrama.\nIl direttore fallito Onni Rellonen decide di ritentare il suicidio. Per commettere il gesto supremo sceglie un posto tranquillo, un vecchio fienile appartato, ma il posto \u00e8 gi\u00e0 occupato dal colonnello Hermanni Kemppainen, che per lo spavento dell'arrivo di Onni scivola con il cappio al collo. Fortunatamente il nuovo venuto gli salva la vita e i due passano molto tempo parlando del proposito comune, trovando anche conforto l'un l'altro. \nSi rendono conto che in Finlandia il problema dei suicidi \u00e8 molto sentito, mettono un annuncio sul giornale per trovare altri disperati come loro bisognosi di aiuto. L'annuncio ottiene un grande successo, i due ricevono un gran numero di lettere. Per problemi organizzativi cercano la collaborazione di una persona esperta in lavori di segreteria: la trovano nella conturbante vicepreside Helena Puusaari, che a sua volta aveva risposto all'annuncio. I tre organizzano un seminario sul tema, invitando gli interessati in un ristorante di Helsinki. Dall'incontro nascono idee particolari, gli aspiranti suicidi vogliono compiere l'estremo atto in compagnia, ma in modo \"elegante\". \nPartono attraversando la Finlandia, cercando i compagni di sventura che non avevano potuto partecipare al seminario, trovando tra uno di loro un autotrasportatore proprietario di un pullman granturismo che guida la comitiva fino a Capo Nord, dove viene tentato il primo suicidio collettivo. I membri del gruppo non sono ancora tutti convinti, attraversano l'Europa per arrivare a compiere il gesto finale in Portogallo, ma tra avventure, incontri e perdite inaspettate di qualcuno del gruppo, gli appartenenti alla Libera Associazione Morituri Anonimi (cos\u00ec infatti si erano autodenominati) non ritengono pi\u00f9 necessario abbandonare la vita."}
{"id": "2335291", "revid": "1305772", "url": "https://it.wikipedia.org/wiki?curid=2335291", "title": "RPM Racing", "text": "RPM Racing (abbreviazione di Radical Psycho Machine Racing) \u00e8 un videogioco di guida creato dalla Silicon &amp; Synapse (ora conosciuta come Blizzard Entertainment) sotto contratto dalla Interplay Entertainment e pubblicato da Interplay.\nRPM fu uno dei primi giochi dello SNES sviluppato in alta risoluzione che permetteva dettagli pi\u00f9 nitidi ma meno colori. Per questo motivo il sequel di \"RPM\" (\"RPMII\" che fu in seguito rinominato \"Rock N' Roll Racing\") fu sviluppato in bassa risoluzione permettendo la visualizzazione di pi\u00f9 colori e dettagli grafici.\nModalit\u00e0 di gioco.\nNel gioco si pu\u00f2 partecipare a un campionato, gareggiare in corse singole e inoltre creare il proprio circuito. Le corse possono essere dritte e ovali come la NASCAR, piatte e con molte curve come la Formula Uno o collinose e imprevedibili come una corsa di Monster Truck. Il vincitore guadagna denaro e una possibilit\u00e0 di scrivere il proprio nome per il miglior tempo."}
{"id": "2335293", "revid": "1543377", "url": "https://it.wikipedia.org/wiki?curid=2335293", "title": "Giuseppe De Luca (baritono)", "text": "Svolse la gran parte della carriera al Metropolitan Opera House di New York.\nBiografia.\nStudi\u00f2 a Roma presso il Conservatorio di Santa Cecilia, dove ebbe per maestri due famosi ex-cantanti: Venceslao Persichini e Antonio Cotogni, e debutt\u00f2 nel 1897 a Piacenza come Valentino in \"Faust\". \nCant\u00f2 poi al Teatro alla Scala dal 1902 al 1910 e alla Royal Opera House di Londra nel 1907. Successivamente approd\u00f2 negli Stati Uniti divenendo rapidamente il baritono di punta del teatro Metropolitan, dove si esib\u00ec per vent'anni, dal 1915 al 1935, ritornando poi per un breve periodo fra il 1939 ed il 1940. Dopo il ritiro dalle scene insegn\u00f2 alla Juilliard School.\nDe Luca \u00e8 noto anche per aver creato i due ruoli di Sharpless in \"Madama Butterfly\" (Teatro alla Scala, 1904) e Gianni Schicchi (Metropolitan, 1918), oltre ai personaggi di Michonnet in \"Adriana Lecouvreur\" (1902) e di Gleby in \"Siberia\" (1903). \nArturo Toscanini disse di lui, \"assolutamente il miglior baritono che abbia mai conosciuto\". Spazi\u00f2 dal genere buffo al bel canto ottocentesco, fino a Verdi, con una breve escursione agli inizi della carriera nel repertorio wagneriano. \nLa sua arte \u00e8 documentata da numerose registrazioni fonografiche realizzate dalle etichette Fonotipia e Victor. In alcune di esse cant\u00f2 con altri grandi interpreti del Metropolitan del tempo, come Enrico Caruso e Rosa Ponselle. \nDi proporzioni fisiche minute, la voce non era molto potente, ma di timbro eccezionalmente bello e pastoso, in particolare nel registro mediano. Era considerato un maestro nell'esecuzione del legato. Fu anche un ottimo attore, specialmente nei ruoli comici."}
{"id": "2335299", "revid": "123456359", "url": "https://it.wikipedia.org/wiki?curid=2335299", "title": "Modern Moral Philosophy", "text": "Modern Moral Philosophy \u00e8 un saggio filosofico, pubblicato dalla filosofa Gertrude Elizabeth Margaret Anscombe nel gennaio del 1958 su \"The Journal of the Royal Institute of Philosophy\". \nContenuto.\nNel saggio Anscombe afferma che per riflettere sulla filosofia morale si deve far riferimento ai termini che usiamo nel linguaggio corrente (in particolare all'uso di parole come \u00abbene\u00bb, \u00abmale\u00bb, ecc.). Ella attacca direttamente la nozione di una morale fondata sul dovere (inteso come \u00ablegge\u00bb e \u00abnorma\u00bb), affermando che tale idea non ha pi\u00f9 alcun senso di esistere nel XX secolo.\nSecondo Anscombe, infatti, l'idea di una morale legata al dovere \u00e8 nata in seno alle religioni monoteiste. A tal proposito, Anscombe riconosce che ancora oggi la parola/concetto \u00abdovere\u00bb influisce su di noi come una formula magica. Ella sostiene che quando noi facciamo uso della parola \u00abdovere\u00bb, la usiamo con un significato pi\u00f9 ampio di quello normale. Il verbo esprime spesso in questi casi un desiderio, un bisogno, una motivazione legata ad un obiettivo, un interesse, ecc. La polisemia del termine nel suo uso corrente suggerisce che la sua analisi deve essere affrontata in maniera molto pi\u00f9 ampia.\nIl dovere non ha dunque solo il significato di \"norma\", ma fa riferimento ad un contesto pi\u00f9 generale:\nNominando questi ambiti nominiamo gli aspetti che ci muovono ad agire, e quindi entriamo nel terreno della psicologia morale."}
{"id": "2335300", "revid": "1305772", "url": "https://it.wikipedia.org/wiki?curid=2335300", "title": "Tuta (disambigua)", "text": ""}
{"id": "2335303", "revid": "729019", "url": "https://it.wikipedia.org/wiki?curid=2335303", "title": "Iliny", "text": "Iliny \u00e8 un comune dell'Ungheria di 197 abitanti (dati 2001). \u00c8 situato nella provincia di N\u00f3gr\u00e1d."}
{"id": "2335304", "revid": "98414498", "url": "https://it.wikipedia.org/wiki?curid=2335304", "title": "Paperobot contro i Paperoidi", "text": "Paperobot contro i Paperoidi \u00e8 una storia a fumetti Disney scritta e disegnata da Romano Scarpa su chine di Sandro Del Conte, pubblicata sui numeri 1317 e 1318 (febbraio - marzo 1981) di \"Topolino\", e in seguito riproposto su varie raccolte.\nLa trama.\nPaperopoli, primi anni ottanta. Mentre Paperone scruta l'universo alla ricerca di meteoriti d'oro, il re Ducklien, suo alter ego spaziale, viene esiliato dal proprio pianeta, un enorme asteroide aureo, e inviato per sempre a vagare nello spazio, assieme a sua nipote Zilia, lo scienziato Gallien (un Archimede del futuro) e i due fedeli Sock e Gonz, su un'astronave d'oro. \nIndividuata da Paperone, questi invia Paperino e Paperina in un'aeronave predisposta a succhiare l'oro contenuto a bordo, necessario per alimentare i motori. Frattanto Sock e Gonz, giunti sulla Terra, rubano l'oro di Paperone con la tecnica del teletrasporto. La situazione si conclude con un nulla di fatto poich\u00e9 le due masse auree sono state totalmente scambiate dall'azione contemporanea, tuttavia Paperone decide di scendere in campo personalmente, e sfida re Ducklien in un singolare duello. Due navette monoposto dotate di un braccio meccanico ciascuna vengono rapidamente approntate, e i due ricchi paperi si affrontano nello spazio per il possesso assoluto di entrambi i patrimoni. La situazione sembra ancora una volta destinata al pareggio, ma il mezzo paperoniano \u00e8 pi\u00f9 forte e riesce a battere l'aeronave di Ducklien. Quest'ultimo, privato dell'oro necessario ad alimentare i motori dell'asteroide, \u00e8 cos\u00ec condannato a perdersi nell'universo. \nTuttavia Paperone, mosso a piet\u00e0, concede ai paperi spaziali di tenere il suo oro, restituendone anche parte di quello aspirato e guadagnandosi cos\u00ec il loro rispetto. In cambio, chiede loro un motore aureo di scorta, che poi distrugger\u00e0 per farne lingotti, suscitando la delusione di Archimede.\nCuriosit\u00e0.\nNella prima tavola il titolo della storia \u00e8 preceduto dalla dicitura \"Storie stellari\", che probabilmente doveva riferirsi a una serie di storie di cui questa doveva essere solo la prima, ma in realt\u00e0 non ne furono realizzate altre.\nRiferimenti in altre opere.\nSempre disegnati da Romano Scarpa, i Paperoidi riappaiono in un episodio delle Paperolimpiadi (\"Le Paperolimpiadi \u2013 7\u00ba episodio: La minaccia dei Paperoidi\") nel numero 1711 di \"Topolino\"."}
{"id": "2335308", "revid": "767487", "url": "https://it.wikipedia.org/wiki?curid=2335308", "title": "Ipolytarn\u00f3c", "text": "Ipolytarn\u00f3c (in slovacco \"Ipe\u013esk\u00fd Trnovec\") \u00e8 un comune dell'Ungheria di 571 abitanti (dati 2001). \u00c8 situato nella provincia di N\u00f3gr\u00e1d."}
{"id": "2335310", "revid": "1305772", "url": "https://it.wikipedia.org/wiki?curid=2335310", "title": "Strata", "text": ""}
{"id": "2335312", "revid": "287204", "url": "https://it.wikipedia.org/wiki?curid=2335312", "title": "Donna Ginevra", "text": "Donna Ginevra \u00e8 il quinto album solista di Ginevra Di Marco, presentato il 26 aprile 2009 al Teatro La Pergola di Firenze, in un concerto a cui ha preso parte Mikrokosmos - Coro multietnico di Bologna, e il settimino di ocarine \"Il Concerto delle Ocarine\"."}
{"id": "2335313", "revid": "599013", "url": "https://it.wikipedia.org/wiki?curid=2335313", "title": "Giuseppe Ponzoni", "text": "Carriera.\nIn Serie A ha vestito le maglie di Pesaro, Reggio Emilia, Pavia e Gorizia."}
{"id": "2335315", "revid": "729019", "url": "https://it.wikipedia.org/wiki?curid=2335315", "title": "Ipolyvece", "text": "Ipolyvece \u00e8 un comune dell'Ungheria di 894 abitanti (dati 2001). \u00c8 situato nella provincia di N\u00f3gr\u00e1d."}
{"id": "2335317", "revid": "104035217", "url": "https://it.wikipedia.org/wiki?curid=2335317", "title": "Ippomaco", "text": "Ippomaco \u00e8 un personaggio dell'\"Iliade\" di Omero.\nMito.\nIppomaco era un giovane guerriero troiano, figlio di Antimaco (omonimo di uno dei cattivi consiglieri del re Priamo). Partecip\u00f2 alla difesa della sua citt\u00e0, quando gli Achei dichiararono guerra ai troiani in seguito al rapimento della sposa del re spartano Menelao. In una battaglia Ippomaco rimase ferito al ventre da una lancia del Lapita Leonteo; pot\u00e9 scampare alla morte grazie alla spessa cintura che lo proteggeva.\n&lt;poem&gt;\" \"Leonteo rampollo d'Ares, il figlio d'Antimaco \"\n\"fer\u00ec, Ippomaco d'asta, cogliendolo alla cintura\" \" &lt;/poem&gt;"}
{"id": "2335320", "revid": "94647", "url": "https://it.wikipedia.org/wiki?curid=2335320", "title": "Collage (album)", "text": ""}
