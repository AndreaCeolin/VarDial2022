{"id": "2276859", "revid": "1718925", "url": "https://it.wikipedia.org/wiki?curid=2276859", "title": "Capitan America", "text": "Capitan America (\"Captain America\"), il cui vero nome \u00e8 Steven Grant \"Steve\" Rogers, \u00e8 un personaggio immaginario dei fumetti creato da Joe Simon e Jack Kirby nel 1941 pubblicato negli Stati Uniti dalla Timely Comics e in seguito dalla Marvel Comics.\nNato come elemento di propaganda durante la seconda guerra mondiale come simbolo dell'America libera e democratica che si opponeva alla liberticida Germania nazista, \"Cap\" riscosse subito un grande successo (il primo numero della serie vendette quasi un milione di copie e i successivi si mantennero su questi livelli, superando riviste come \"Time\") e divenne il personaggio pi\u00f9 popolare dell'editore, portando addirittura alla nascita di un fan club denominato \"Sentinels of Liberty\". Con la fine del conflitto perse la sua popolarit\u00e0, nonostante un tentativo di rilanciarlo come cacciatore di comunisti durante i primi anni della guerra fredda, finch\u00e9 nel 1964 Stan Lee decise di riproporlo come comprimario nella serie \"Avengers\" privandolo degli elementi nazionalistici e dotandolo di una sensibilit\u00e0 e un'umanit\u00e0 tutta nuova, rendendolo protagonista di storie di denuncia sociale e facendone l'incarnazione della coscienza dell'America.\nIl personaggio ha avuto trasposizioni cinematografiche e televisive (un serial cinematografico in quindici episodi nel 1944 e un lungometraggio nel 1990) oltre a comparire come comprimario o protagonista in altri lungometraggi di successo nel Marvel Cinematic Universe degli anni '10 del XXI secolo. Nella classifica dei cento maggiori eroi della storia dei fumetti del sito web \"IGN\" \u00e8 stato inserito alla sesta posizione.\nStoria editoriale.\nGenesi del personaggio.\nNel 1940, lo sceneggiatore Joe Simon disegn\u00f2 un bozzetto di Capitan America, in un primo momento denominato \"Super American\" ma questo nome venne tuttavia poi scartato dallo stesso Simon per la grande diffusione di personaggi con nomi simili e scegliendo al suo posto \"Captain America\" perch\u00e9 \u00ab\"suonava bene\"\u00bb, e perch\u00e9 \u00ab\"non c'erano molti \"Captain\" in giro\"\u00bb. La spalla compagno di avventure Bucky venne chiamato cos\u00ec in onore di Bucky Pierson, un giocatore di basket amico di Simon.\nMartin Goodman, l'editore della Timely Comics, chiese a Simon di mettere in cantiere una serie regolare dedicata al personaggio. Lo scrittore contatt\u00f2 due giovani artisti:\nAl Liederman si occup\u00f2 dell'inchiostrazione del primo numero, mentre Howard Ferguson realizz\u00f2 il lettering.\nSimon ha dichiarato di come Capitan America sia stata una creazione consapevolmente politica: lui e Kirby erano disgustati dalle azioni della Germania nazista, e ritenevano inevitabile il coinvolgimento degli Stati Uniti nella seconda guerra mondiale: \u00ab\"Gli oppositori della guerra erano tutti ben organizzati. Ma anche noi volevamo dire la nostra.\"\u00bb\nEsordio e periodo Golden Age.\nLa serie dedicata al personaggio, \"Captain America \" (Vol. 1), esord\u00ec nel 1940; il primo numero, nella cui copertina il protagonista dava un pugno ad Adolf Hitler, vendette quasi un milione di copie. Nonostante il vasto successo, ci furono alcuni pareri negativi e lo stesso Simon rifer\u00ec in un'intervista che: \u00ab\"Quando usc\u00ec il primo numero, ricevemmo parecchie lettere di critiche; alcuni si dichiaravano del tutto contrari a quello che Cap rappresentava\".\u00bb Captain America non fu il primo supereroe a tema patriottico - era stato infatti preceduto da The Shield della MLJ - ma divenne rapidamente il personaggio pi\u00f9 popolare della Timely. Aveva anche un fan club denominato \"Sentinels of Liberty.\" Le vendite dei primi numeri erano sempre vicino al milione mensili, superando quelle di riviste come TIME.\nDopo il passaggio di Simon e Kirby alla DC Comics alla fine del 1941, la serie venne disegnata da Al Avison e Syd Shores. Il personaggio apparve anche in altre collane della Timely come \"All-Winners Squad\" (1-19), \"Marvel Mystery Comics\" (80-84 e 86-92), \"USA Comics\" (6-17) e \"All Select Comics\" (1-10). Con la fine della guerra, la popolarit\u00e0 dei supereroi and\u00f2 a calare; la Timely cerc\u00f2 di superare la crisi realizzando il suo primo super-gruppo, la All-Winners Squad; qui Bucky, la spalla del protagonista, venne sostituito dalla sua fidanzata, Betty Ross, nei panni dell'eroina Golden Girl. La serie con il gruppo \u00e8 composto da sole due storie pubblicate sui n. 19 e 21 di \"All-Winners Squad\".\nLa serie \"Captain America Comics\" (Vol. 1) venne chiusa nel 1950 con il n. 75 e, nel 1953 la Atlas Comics, nuova incarnazione della Timely, tent\u00f2 di reintrodurre il personaggio, insieme alla Torcia Umana originale e a Sub-Mariner, nel n. 24 di \"Young Men\". Dopo qualche apparizioni su quest'ultima serie e su \"Men's Adventures\", vennero realizzati tre ulteriori numeri della collana originale, dove il pericolo nazista era stato sostituito dalla paura per il comunismo; la rivista era dotata del sottotitolo \"Captain America, Commie Smasher!\". Tuttavia l'esperimento della Atlas non fu un successo e venne presto accantonato in favore di altre tipologie di fumetti.\nSilver Age e periodi successivi (1964-2013).\nIl personaggio ritorn\u00f2 durante la cosiddetta Silver Age esordendo nel 1964 nel n. 4 della prima serie dedicata ai Vendicatori, \"The Avengers\" (vol. 1) quando viene risvegliato dai membri dell'omonimo gruppo dopo avere trascorso ibernato decenni tra i ghiacci dell'Alaska e poi entra a far parte del gruppo. Precedentemente era comparso sulla serie \"Strange Tales\" (n. 114, novembre 1963) un personaggio omonimo - descritto come leggendario eroe della Seconda guerra mondiale, tornato dopo un periodo di presunto ritiro interagisce - ma alla fine era risultato essere un impostore. Una didascalia alla fine del racconto, scritto da Stan Lee e disegnato da Jack Kirby, avverte che questo era soltanto una prova per testare il gradimento dei lettori. Negli anni seguenti, le apparizioni postbelliche di Capitan America verranno spiegate tramite retcon, ovvero un espediente narrativo in cui si modificano eventi e situazioni descritti in precedenza, oltre che ad apparire nella serie dei \"Vendicatori\", di cui era diventato il leader, le storie in solitaria del personaggio verranno pubblicate nella collana \"Tales of Suspense\", insieme a Iron Man, a partire dal n. 59; con il n. 100 il personaggio diviene titolare della serie che cambia la testata in \"Captain America\" (vol. 1) che proseguir\u00e0 fino al n. 454 dell'agosto del 1996; sar\u00e0 seguita da \"Captain America\" (vol. 2) (13 numeri, novembre 1996 - novembre 1997), \"Captain America\" (vol. 3) (50 numeri, gennaio 1998 - febbraio 2002), \"Captain America\" vol. 4 (32 numeri, giugno 2002 - dicembre 2004), e \"Captain America\" vol. 5 (50 numeri, gennaio 2005 - luglio 2009) la quale chiuder\u00e0 con il n. 50, il quale - sommato a quelli delle serie precedenti - corrisponde all'albo n. 599 della testata dedicata al personaggio e pertanto, a partire dal numero successivo, la serie ha ripreso la numerazione originale della prima serie, \"The Avengers\" (vol. 1), che riparte dal n. 600 ad agosto 2009 e prosegue fino al n. 640 del febbraio 2013 quando la serie viene interrotta dal Marvel NOW!, il rilancio editoriale di tutte le serie dell'editore.\n\"Marvel NOW!\" (2013-2014).\nNel 2012 la Marvel, al fine di rilanciare le serie a fumetti, d\u00e0 vita al progetto Marvel NOW! che nasce come conseguenza degli eventi narrati nel crossover \"Avengers vs. X-Men\". A seguito di questo rilancio da gennaio 2013 esordisce la nuova serie regolare dedicata al personaggio, \"Capitan America\" (vol. 7).\n\"All New All Different Marvel\" (dal 2014).\nA seguito degli eventi narrati nel crossover \"Secret Wars\", parte nel 2014 un nuovo rilancio delle serie a fumetti della Marvel denominato All New All Different Marvel. All'interno di questo progetto la serie principale viene rilanciata nuovamente nel 2016 con una nuova testata, \"Captain America: Steve Rogers\", scritta da Nick Spencer e in cui Steve Rogers \u00e8 un agente segreto dell'Hydra.\nBiografia del personaggio.\nIl giovane Steve Rogers durante la seconda guerra mondiale avrebbe voluto arruolarsi per servire la patria in guerra. Scartato alla visita di leva a causa del suo fisico gracile, gli fu consentito di partecipare a un esperimento segreto chiamato \"Operazione Rinascita\", volto alla creazione di un esercito di super soldati. Tramite un preparato chimico realizzato dal dott. Abraham Erskine, le condizioni fisiche e mentali di Rogers vennero enormemente sviluppate. La morte dell'inventore del processo, ucciso da una spia nazista infiltrata, fece s\u00ec che Steve Rogers restasse l'unica persona a usufruire dei benefici apportati dal siero del supersoldato, divenendo cos\u00ec un esemplare unico.\nArruolato per missioni segrete oltre le linee nemiche, il mite Steve Rogers divenne cos\u00ec Capitan America, indossando un costume a stelle e strisce che richiamava esplicitamente la bandiera americana. Inizialmente venne fornito di uno scudo triangolare-rettangolo sempre in tema con la sua uniforme, ma in un secondo momento lo sostitu\u00ec con uno a forma circolare, praticamente indistruttibile, donatogli dal presidente Roosevelt in persona. Steve impar\u00f2 a utilizzare come arma di difesa e d'attacco lo scudo, che ben presto divenne il simbolo dell'eroe in tutto il mondo.\nCome simbolo da contrapporre all'ascesa della \"giovent\u00f9 hitleriana\", il governo gli affianc\u00f2 una giovane \"spalla\" di nome James Buchanan Barnes, pi\u00f9 noto come Bucky. Da soli o assieme ad altri eroi (gli Invasori) il duo combatt\u00e9 le forze dell'Asse durante tutta la seconda guerra mondiale; particolarmente cruente erano le battaglie che li contrapponevano al Teschio Rosso, uno spietato gerarca nazista. Cap spesso fu affiancato nelle sue battaglie dal sergente Nick Fury, leader degli Howling Commandos.\nVerso la fine della guerra, Cap e Bucky si recano in Gran Bretagna per fermare il Barone Zemo, uno scienziato nazista che si trova l\u00ec con il compito di far bombardare Londra da una V2; i due eroi non riescono a impedirne il decollo ma si lanciano al suo inseguimento: l'aereo esplode mentre era in volo sopra il canale della Manica, e Cap precipita in mare cercando di deviarne la rotta, mentre Bucky muore nell'esplosione.\nNel 1945 dopo la scomparsa del Capitan America originale e di Bucky, il presidente Harry S. Truman, per tenere alto il morale delle truppe americane, sceglie William Naslund, l'eroe noto come Spirito del '76, per diventare il nuovo Capitan America, affiancandolo al giovane Fred Davis, che veste i panni di Bucky II. Nel 1946 William Naslund muore salvando la vita al senatore John Fitzgerald Kennedy; Jeffrey Mace, il supereroe noto come Patriot, gli subentra come Capitan America III, raccogliendone l'eredit\u00e0. Prima degli anni cinquanta Jeff Mace smette i panni di Capitan America per sposare l'eroina Golden Girl e ritirarsi a vita privata.\nNegli anni cinquanta un insegnante di storia di nome William Burnside, affascinato dalla scomparsa del Capitan America originale, viene casualmente in possesso di alcuni appunti in cui era descritta la formula per replicare il siero del supersoldato. Si sottopone a un'operazione di plastica facciale per assomigliare in tutto e per tutto al Cap originale, assumendo il nome di \"Steve Rogers\" con l'intenzione di sostituirsi al suo idolo; quindi adotta un suo allievo, l'orfano Jack Monroe e in seguito si iniettano una variante del siero del supersoldato per diventare Capitan America IV e Bucky III, combattendo minacce \"rosse\" durante la guerra fredda, come ad esempio il nuovo Teschio Rosso (un sabotatore comunista di nome Albert Malik). La formula da loro assunta \u00e8 tuttavia imperfetta e comincia a procurare loro forti allucinazioni: difatti i due cominciano a vedere minacce comuniste ovunque, iniziando ad aggredire la popolazione civile, fino a quando l'F.B.I. non li cattura, mettendoli in animazione sospesa.\nNegli anni sessanta Steve Rogers torna in vita grazie all'involontario aiuto di Namor che, ancora furioso con i Vendicatori dopo la sconfitta subita alleandosi con Hulk, si reca sul Mare Glaciale Artico, dove trova degli eschimesi che si inchinavano davanti a un blocco di ghiaccio, credendolo un totem. Namor, che considera il gesto oltraggioso, si infuria e scaglia lontano l'iceberg. Il blocco comincia a scongelarsi per effetto delle correnti calde rivelando al suo interno un uomo in stato di animazione sospesa. Giant-Man riesce ad afferrare l'uomo e a trascinarlo nel sottomarino dei Vendicatori, dove lo identificano come Capitan America, sopravvissuto grazie al siero del supersoldato, che aveva impedito la cristallizzazione dei fluidi organici. Steve Rogers entra cos\u00ec a far parte del gruppo di eroi, di cui diventa uno dei leader riconosciuti e di assoluto valore: il suo acume tattico e la padronanza al comando, pur nel rispetto dei compagni e della loro grande personalit\u00e0, fa s\u00ec che Cap diventi uno dei cardini imprescindibili dei Vendicatori, con cui salva la Terra e l'Universo svariate volte. Il senso di colpa per non essere riuscito a impedire la morte di Bucky, tuttavia, lo tormenta a lungo.\nCap continua a lottare nel presente, inizialmente contro gerarchi del Terzo Reich come il Teschio Rosso e il Barone Strucker, che come lui erano in qualche modo sopravvissuti alla guerra; quindi vive periodi di dubbi esistenziali che trascorre a vagabondare per gli Stati Uniti d'America, rivelandone le storture e i disagi. \u00c8 in questi anni che si consolida la collaborazione con Nick Fury e lo S.H.I.E.L.D., da cui nasce anche il suo rapporto sentimentale con Sharon Carter, detta agente 13, che prosegue tra alti e bassi fino all'apparente morte di lei.\nPer un breve periodo Cap viene affiancato da Rick Jones, che assume l'identit\u00e0 di Bucky: il duo tuttavia si scioglie presto, data l'inadeguatezza del ragazzo al ruolo, ma la coppia affronta insieme la nascita di una nuova organizzazione terroristica chiamata HYDRA. Il nuovo Bucky, infatti, viene rapito dall'HYDRA per ordine della loro leader Madame Hydra (la futura Viper), per essere usato come ostaggio da utilizzare per attirare Capitan America in una trappola, ma si libera appena in tempo per avvertire Cap dell'agguato in atto per ucciderlo. Capitan America, trovandosi in una situazione che gli rende impossibile la fuga dagli uomini di Madame HYDRA, scambia il costume con un manichino e lo getta nell'acqua del porto facendo credere a tutti di esservi caduto. Quando uomini di Madame HYDRA sparano verso l'acqua, Rick reagisce con un grido disperato vedendo il corpo di Cap crivellato di colpi; quindi scappa, avvisando Nick Fury e lo S.H.I.E.L.D. dell'accaduto, come illustrato da Jim Steranko nella saga \"Stanotte muoio\".\nTutti i supereroi (i Vendicatori, lo S.H.I.E.L.D. e Sharon Carter) si recano al funerale di Cap per far convincere Madame HYDRA della sua morte, ma durante la funzione, quando Nick Fury chiude la bara, viene sprigionato dagli uomini dell'HYDRA del gas soporifero, che fa perdere i sensi ai presenti, tra i quali manca Bucky/Rick, che ancora non si d\u00e0 pace per la morte di Cap, ritenendosi colpevole. I seguaci di Madame HYDRA quindi cercano di seppellire vivi tutti i Vendicatori, Fury e Sharon Carter, ma Capitan America interviene, salvando tutti e sconfiggendo l'HYDRA.\nSteve Rogers decide di cambiare identit\u00e0 per non farsi scoprire, nascondendosi in una casa affittata temporaneamente. Il Teschio Rosso, che non \u00e8 persuaso della sua morte, va alla sua ricerca e, trovatolo, gli scaglia contro un colpo del Cubo cosmico per sorprenderlo. Alla fine della battaglia il Teschio scambia il suo corpo con quello di Capitan America e poi manda Steve Rogers (imprigionato nel corpo del Teschio) lontano dall'America, sull\"Isola degli Esuli\", abitata da alcuni pericolosi ex nazisti un tempo alleati del Teschio. Steve cerca di camuffarsi ma viene attaccato dagli Esuli, intenzionati a vendicarsi del loro ex capo. In quest'occasione Steve conosce Sam Wilson, un ragazzo di Harlem che diventer\u00e0 in seguito il supereroe Falcon, che lo aiuta a sconfiggere gli sgherri del Teschio. Wilson e Rogers riescono infine a giungere in America per la resa dei conti col criminale; il Teschio Rosso viene ricacciato all'interno del suo vero corpo, sconfitto da Steve Rogers, che torna nel suo grazie a un altro scambio effettuato tramite l'energia del Cubo cosmico.\nIn seguito Cap fa coppia con Falcon, destinato a diventare il miglior amico di Steve Rogers: i due saranno protagonisti di alcune storie di denuncia del disagio sociale nell'America di quegli anni e per un lungo periodo la testata diventa \"Capitan America e Falcon\". Proprio durante quel periodo tornano in scena i Cap e Bucky degli anni cinquanta che, risvegliati e controllati dal Dottor Faustus, si scontrano con il Cap originale credendolo un impostore; la battaglia si conclude con la morte del falso Cap e con quella apparente di Jack Monroe (Bucky).\nA questo ciclo di storie succede quello, altrettanto importante, in cui Cap si scontra con la corruzione di Washington: sono gli anni dello scandalo Watergate e questa scoperta ha su Steve Rogers effetti sconvolgenti; deluso dall'America e dal tradimento perpetrato ai danni degli ideali da lui rappresentati, decide di cambiare identit\u00e0 divenendo Nomad, un eroe che vagabonda con la moto per gli USA. Il suo posto come Capitan America \u00e8 preso da diversi emuli, tra cui Roscoe che viene brutalmente ucciso dal Teschio Rosso; alla sua morte Steve Rogers capisce di essere l'unico a dover combattere, e se serve morire, per la difesa del Sogno americano, tornando a vestire i panni di Capitan America.\nRogers smette di essere Capitan America una seconda volta alcuni anni dopo, quando la Commissione per le attivit\u00e0 superumane decide di imporre la sua autorit\u00e0 sull'eroe, privandolo della sua autonomia e indipendenza. Il ruolo di Cap viene quindi affidato a John Walker, un giovane patriota con idee pi\u00f9 conservatrici, che si era da poco messo in luce fermando un eco-terrorista nei panni dell'esordiente eroe noto come il \"Super Patriota\". Rogers, nel frattempo, indossa un costume nero somigliante al precedente (abbinato a uno scudo al vibranio donatogli dalla Pantera Nera) e continua la sua lotta al crimine con il nome di \"Capitano\". Walker viene addestrato a combattere e a usare lo scudo proprio come il suo predecessore e, proprio mentre iniziava a mettersi in luce grazie ad alcuni arresti, un'organizzazione criminale conosciuta come Cani da Guardia viene a conoscenza della sua vera identit\u00e0 e lo attira in una trappola, dopo avergli rapito i genitori. Nella battaglia che ne segue, Walker non riesce a impedirne l'omicidio, e di conseguenza cade in uno stato di shock che lo trasforma in una spietata macchina omicida.\nDopo lo scontro tra il nuovo Capitan America e quello originale, si scopre che la Commissione era segretamente manovrata dal redivivo Teschio Rosso (sopravvissuto grazie a un trapianto di coscienza in un nuovo corpo clonato, ricavato dalle cellule di Steve Rogers) e, dopo averne sventato i piani, scudo e costume di Capitan America vengono restituiti al legittimo proprietario, mentre Walker continua a lavorare per il governo nei panni di U.S. Agent, utilizzando l'uniforme e lo scudo che erano stati di Steve Rogers nel periodo in cui lo aveva sostituito. Poco prima di questi eventi, per\u00f2, riappare nella vita di Cap il Bucky degli anni cinquanta, Jack Monroe, il quale, guarito dalla crisi allucinogena che ne aveva obbligato il \"congelamento\", viene preso sotto l'ala protettiva di Rogers diventandone il partner nei panni del nuovo Nomad. Ben presto il duo si scioglie e Jack va per la sua strada.\nSteve Rogers ha dedicato tutta la sua vita alla causa in cui crede: ha sempre anteposto i suoi doveri come Capitan America a quelli del suo alter ego: a causa di ci\u00f2 si \u00e8 sempre precluso, oltre alla possibilit\u00e0 di carriera nelle varie professioni che ha svolto (esempio quella di poliziotto o quella di disegnatore free lance), una normale vita sentimentale: difatti nella sua lunga vita Steve ha avuto diverse relazioni, ma tutte sono presto o tardi finite a causa della sua doppia vita.\nDurante questo periodo, Cap scopre che Sharon Carter era ancora viva e che aveva simulato la propria morte per poter svolgere una missione segreta per conto dello S.H.I.E.L.D., ma i due inizialmente si limitano a un rapporto esclusivamente di lavoro, dato che la drammatica vicenda vissuta aveva drasticamente cambiato il carattere di Sharon.\nCome ogni supereroe, anche Capitan America ha difeso gelosamente la sua identit\u00e0 segreta per anni, fino a quando non decide di renderla nota al mondo; questo avviene quando uccide un terrorista mediorientale in diretta mondiale. Quest'ultimo aveva preso in ostaggio la popolazione di una cittadina di provincia, ammassandoli in una chiesa, minacciando di farli saltare in aria se in cambio non si fosse presentato Capitan America, per giustiziarlo davanti alle telecamere. Cap lo affronta e, per impedirgli di azionare il telecomando che avrebbe innescato gli esplosivi, \u00e8 costretto a ucciderlo in mondovisione. Per evitare ripercussioni sui cittadini americani - era da poco avvenuto l'attentato dell'11 settembre 2001 - Cap si smaschera e dichiara la sua vera identit\u00e0 al mondo intero, assumendosi ogni responsabilit\u00e0 dell'accaduto.\nAll'inizio del nuovo millennio una notizia ha sconvolto la vita di Capitan America: Nick Fury ha scoperto che il suo partner della seconda guerra mondiale, Bucky Barnes, non era morto nell'esplosione sopra il Canale della Manica, nella Costa britannica, ma che il suo corpo esanime era stato recuperato, semi-assiderato e privo di un braccio, da un sottomarino russo. L'alto comando sovietico, approfittando anche della sua amnesia, riprogramma la sua mente e lo dota di un braccio artificiale trasformandolo nel Soldato d'Inverno, spietato killer durante la guerra fredda; il suo compito era di operare nei Paesi occidentali e, ucciso il suo obiettivo, essere messo in animazione sospesa fino alla successiva missione (in questo modo, sembra che dal 1955 al 1976 sia invecchiato di appena 5 anni). Grazie all'uso del cubo cosmico, Cap riesce a guarire la sua mente e a liberarlo dal lavaggio del cervello subito.\nSpeciale 65\u00ba anniversario.\n Nell'aprile del 1944 gli Howling Commandos, Nick Fury, Bucky e Capitan America si paracadutano in territorio nemico e vengono attaccati dai nazisti che sopraggiungono su tre Volkswagen K\u00fcbelwagen. Capitan America riesce a neutralizzare alcuni tedeschi, ma quando questi iniziano a sparare con i mitra, tutti si nascondono dietro gli alberi, ad eccezione di Bucky che si espone al pericolo e lancia una granata Mk2 contro una delle macchine. Il mezzo esplode ma Bucky viene ferito al torace e perde i sensi. Cap lascia i compagni e accorre in suo soccorso.\nNon molto lontano da Teschio Rosso e i suoi nazisti impegnati in alcuni scavi presso le rovine del castello di Eisen, Cap trova la casa di un medico che vive con la figlia Gretchen. I due sono membri della Resistenza: il padre cerca di scoprire quanto pi\u00f9 possibile dai nazisti che cura e la ragazza trasmette le informazioni agli Alleati. Il medico opera Bucky in una stanza segreta e riesce a salvarlo. Successivamente l'uomo spiega a Cap che i nazisti stanno cercando qualcosa presso il castello e che al momento stanno cercando di sgomberare i tunnel sottostanti. Uno scienziato di nome Hermann Dexx, tenuto prigioniero dagli uomini di Teschio Rosso, potrebbe sapere qual \u00e8 il loro obiettivo.\nCapitan America ritorna dagli Howlers e riferisce loro la situazione. Vista la superiorit\u00e0 numerica dei nazisti, decidono di attendere la notte per fare la loro mossa: nascosti dalle tenebre, Cap e Nick Fury penetrano nell'accampamento del Teschio e riescono a fotografare alcuni antichi disegni del castello, ma vengono scoperti da una guardia e sono costretti a ucciderla. Nel frattempo, in citt\u00e0, Gretchen e Bucky si intrufolano negli archivi comunali e trovano una cronaca del barone del castello di Eisen vecchia di oltre 500 anni. Il barone era un inventore: cre\u00f2 macchinari agricoli, marchingegni volanti e un robot gigantesco, che utilizzava per proteggere i confini del castello e che viveva nelle viscere della montagna. Bucky e Gretchen riportano queste notizie a Cap e Nick Fury, che stanno anche analizzando documenti trovati nell'accampamento del Teschio Rosso. Questi sembrano scritti in una specie di codice probabilmente ideato dal barone e che Hermann Dexx potrebbe essere in grado di decriptare.\nA notte fonda, poco prima del cambio della guardia, gli Howlers attaccano il campo nazista e Capitan America cerca di raggiungere il Teschio Rosso, che ha iniziato il processo per risvegliare il robot. Bucky e Gretchen invece assaltano il Municipio e liberano Hermann Dexx. L'uomo ha effettivamente studiato le creazioni del barone von Eisen e conosce bene il fantomatico robot, detto il Dormiente: una volta attivato, l'unico modo per neutralizzarlo \u00e8 spezzargli il cuore. L'addome del robot, infatti, \u00e8 rivestito di vetro e contiene un cuore mostruoso. Il Dormiente cerca di colpire Cap con i raggi che gli escono dagli occhi, ma lo scudo di Capitan America riesce a bloccarli; non riesce, tuttavia, a scalfire la corazza d'acciaio del robot. Cap comprende che l'unica parte vulnerabile del Dormiente \u00e8 proprio l'addome e l\u00ec lo colpisce, distruggendo il cuore. Il robot va in fiamme. Mentre il castello crolla, il Teschio Rosso, Capitan America e gli Howlers riescono a mettersi in salvo.\nCompiuta la missione, gli americani si preparano a lasciare il paese e Bucky e Gretchen si separano con un bacio.\nCivil War.\nDurante \"Civil War\" Capitan America \u00e8 uno dei pi\u00f9 strenui oppositori del \"Superhuman Registration Act\" (SRA, \"Atto di registrazione dei superumani\"), perch\u00e9 la ritiene una violazione dei diritti civili, divenendo spontaneamente il capo della coalizione che si oppone a questo provvedimento.\nCi\u00f2 lo porta anche a combattere contro altri supereroi, guidati da Iron Man; Tony e Steve, colonne portanti dei Vendicatori, nel corso degli anni avevano avuto parecchie divergenze, ma non erano mai arrivati a uno scontro di proporzioni simili: i due cercano in diverse occasioni di riappacificarsi, senza per\u00f2 arrivare a un punto d'incontro.\nLa guerra civile tra supereroi porta Cap a stringere alleanze con personaggi con i quali, in circostanze normali, non avrebbe voluto avere a che fare, come ad esempio Kingpin o il Punitore.\nAlla fine si arrende, bench\u00e9 la sua fazione stia vincendo, per fermare la scia di distruzione che la guerra tra superumani sta causando alla citt\u00e0 e alla popolazione civile, affrontando cos\u00ec un processo. Mentre si sta recando alla corte federale che deve giudicarlo, un cecchino lo colpisce alla spalla. Nel caos che segue qualcuno gli spara tre volte allo stomaco, uccidendolo.\nSi scopre in seguito che l'attentato a Cap \u00e8 un complotto ordito dal Teschio Rosso, che ha usato Crossbones come cecchino e il Dottor Faustus per ipnotizzare Sharon Carter che, ignara delle sue azioni, ha esploso i tre colpi letali.\nCapitan America viene dichiarato ufficialmente morto al suo arrivo al Mercy Hospital.\nIl funerale si tiene al Cimitero nazionale di Arlington, dove in suo onore \u00e8 stato eretto un monumento che lo raffigura in azione, e vi partecipano tantissime persone provenienti da tutte le parti del mondo, accorse per dare l'estremo saluto al valoroso eroe.\nIn realt\u00e0 \u00e8 stato seppellito un manichino con le sembianze di Steve Rogers; il suo vero corpo \u00e8 stato immerso da Iron Man e Namor nelle gelide acque del Mare Glaciale Artico, proprio nello stesso punto in cui venne ritrovato molti anni prima dai Vendicatori.\nPoco prima di morire Cap aveva scritto le sue ultime volont\u00e0: nella lettera Steve chiede a Tony di salvare Bucky, di non lasciarlo sprofondare nella rabbia e di aiutarlo a rifarsi una vita; gli chiede inoltre di non lasciare che Capitan America muoia con lui, proprio adesso che l'America ha bisogno pi\u00f9 che mai di un eroe che ne rappresenti la parte migliore.\nPost Civil War: il Nuovo Capitan America.\nDopo la morte di Steve Rogers e la lettera ritrovata da Iron Man, quest'ultimo decide di esaudire entrambe le richieste del defunto Cap, rendendo Bucky il nuovo Capitan America.\nDotato di un costume-armatura e dello scudo di Steve, Bucky comincia a farsi conoscere salvando il candidato presidente degli Stati Uniti da un attacco di Sin, la figlia del Teschio Rosso, ed entra subito in azione per aiutare a salvare la Terra dall'invasione Skrull.\nDopo la battaglia con gli alieni, il nuovo Cap si \u00e8 unito ai Nuovi Vendicatori, a cui ha proposto di utilizzare il suo appartamento come base, seguendo quella che sarebbe stata la volont\u00e0 di Steve.\nCapitan America: rinato.\nDurante l'anniversario della morte di Cap, Sharon Carter fa un'importante scoperta recuperando la pistola con cui aveva sparato a Steve Rogers: non \u00e8 una normale pistola, bens\u00ec di un'arma composta da sofisticati elementi tecnologici.\nSharon si reca allora da Falcon, Bucky e i Nuovi Vendicatori, dicendo loro che Steve non \u00e8 morto e che esiste un modo per salvarlo. Falcon porta Sharon da Hank Pym, a cui la ragazza rivela di ricordare che il Teschio Rosso e Arnim Zola volevano usare una variante della piattaforma temporale del Dottor Destino (l'inventore della pistola con la quale spar\u00f2 a Cap) per riportare Steve indietro, ma questa fu distrutta da Sharon durante la sua fuga; ora la ragazza chiede a Pym e Reed Richards di trovare un modo di riportare Steve nel nostro tempo.\nInfatti, come conferma lo stesso Zola a Norman Osborn, la pistola utilizzata da Sharon era stata costruita da Destino per congelare Cap tra il tempo e lo spazio: Steve Rogers continua a rivivere alcuni dei momenti pi\u00f9 importanti della sua vita, lo sbarco in Normandia, la morte di sua madre, una missione contro Master Man, un colloquio col presidente Roosevelt, il giorno in cui assunse il siero del supersoldato, saltando continuamente da un ricordo all'altro, rivivendoli come in un film ma senza poter mai interagire.\nNorman, dopo aver rivelato al mondo che Sharon \u00e8 il secondo cecchino che spar\u00f2 a Cap, libera dalle loro celle Crossbones e Sin, con l'intenzione di far rintracciare loro il Teschio Rosso, che Norman vorrebbe ai suoi ordini nel corpo di Cap.\nNel frattempo, il nuovo Capitan America e la Vedova Nera si recano furtivamente nell'eliveivolo H.A.M.M.E.R. per recuperare dal deposito quel che resta della piattaforma temporale, ma vengono fermati e catturati dagli Oscuri Vendicatori, Ares e Venom, che li portano al cospetto di Osborn; Norman rilascia Natasha con il compito di intimare a Sharon Carter di consegnarsi: in caso contrario Bucky Barnes, passato sotto la custodia dei Thunderbolts, verr\u00e0 ucciso.\nNell'Oceano Artico intanto Reed Richards e Sub-Mariner recuperano il corpo di Steve Rogers (la cui psiche continua a balzare nel tempo) con la speranza di poterlo studiare, ma questo scompare sotto i loro occhi, come se non fosse mai esistito. Successivamente, sebbene Falcon liberi Bucky, che era prigioniero a bordo di un jet dei T-Bolts, Sharon Carter si costituisce a Osborn, mentre Sin e Crossbones rintracciano il Teschio, per accompagnarlo a Latveria, ospite del Dottor Destino.\nDurante l'ennesimo salto temporale nei suoi ricordi, Steve Rogers rivive la guerra tra Kree e gli Skrull, a cui aveva partecipato con i Vendicatori; in quel frangente Cap lascia un messaggio nel database mnemonico della Visione, che il sintezoide recapita nel nostro tempo al dottor Richards e Hank Pym; in questo modo i due scienziati capiscono come, grazie alle nanoparticelle contenute nel sangue di Sharon Carter, sia possibile riportare Capitan America nel presente.\nLa presenza di Sharon diventa quindi indispensabile, allora Bucky e Natasha Romanoff, accompagnati da Ronin, si mettono sulle sue tracce per riportala alla base. Sharon tuttavia \u00e8 stata condotta su ordine di Osborn a Latveria, dove scopre con orrore che il Teschio Rosso, che credeva di avere ucciso, \u00e8 vivo e che Destino e Arnim Zola hanno ricostruito il dispositivo temporale, a cui la donna e il Teschio vengono quindi collegati.\nCos\u00ec Steve Rogers, proprio mentre rivive il suo momento pi\u00f9 drammatico, ovvero la famigerata missione contro Zemo in cui lui e Bucky apparentemente morirono, viene riportato nel tempo presente; ma quando Sharon invoca il nome dell'uomo che ama, s'accorge con orrore che all'interno del corpo di Capitan America risiede la mente del Teschio Rosso, mentre Steve Rogers si ritrova intrappolato in una realt\u00e0 governata dal Teschio Rosso, in realt\u00e0 una prigione psichica ideata per lui affinch\u00e9 non possa riprendere possesso del suo corpo.\nCon il controllo del corpo di Cap il Teschio vola dunque alla volta di Washington, seguito da un aereo con a bordo Falcon, Bucky, la Vedova Nera, Hank Pym e Ronin, intenti a soccorrere Sharon; nel tentativo di liberarla Visione viene catturato, dopodich\u00e9 il loro aereo viene abbattuto e i Vendicatori si schiantano proprio di fronte alla Casa Bianca, dove affrontano una squadra di Super MODOK guidati da Crossbones.\nBucky si getta all'inseguimento del Teschio e lo affronta in combattimento di fronte al monumento di Lincoln, ma proprio quando il nemico sta per avere la meglio sull'eroe, Steve Rogers, dall'interno della sua mente, riesce a sconfiggere il suo mortale nemico; la coscienza del Teschio viene espulsa, permettendo a Cap di riprendere il controllo del proprio corpo.\nCon il ritorno di Capitan America, la mente del Teschio ritorna nel suo corpo robotico e Sharon, dopo essere stata liberata da Hank Pym, per non permetterne la fuga lo irradia con delle Particelle Pym, trasformandolo in un gigante.\nSteve e Bucky, finalmente riuniti dopo decenni, riescono insieme a distruggere il Teschio Rosso, approfittando delle sue dimensioni di gigante: al termine dello scontro, Steve Rogers \u00e8 certo che la coscienza del Teschio sia stata distrutta insieme al suo corpo - robot.\nDopo aver riabbracciato l'amata Sharon, Cap viene invitato da Natasha Romanoff a lasciare la zona immediatamente, in quanto gli uomini di Norman Osborn saranno l\u00ec a breve; Steve rimane sbigottito dal sapere che Osborn dispone di una propria squadra di Vendicatori.\nOsborn viene informato del ritorno di Cap e del fatto che a causa di un'esplosione, Sin \u00e8 stata sfigurata in volto, in modo da renderla molto somigliante al padre.\nUna volta a Brooklyn, Rogers rimugina su alcune visioni apocalittiche del futuro che ha avuto durante il suo vagare nel tempo e si interroga su come sia possibile evitarle. Mentre medita, Sharon arriva per portarlo alla festa in suo onore che si tiene al piano di sotto, ma Steve le chiede un altro minuto per stare da solo con lei.\nGiorni dopo, Cap contatta segretamente il presidente Barack Obama (tramite il vecchio telefono usato da Franklin Delano Roosevelt negli anni '40, ancora funzionante), chiedendogli un incontro all'insaputa di Norman Osborn; durante la conversazione, Steve dichiara che smetter\u00e0 per un po' di essere Capitan America e ha gi\u00e0 trovato un rimpiazzo (tacendo che sia Bucky); il presidente Obama firma un perdono presidenziale ma non pu\u00f2 fare altrettanto per gli altri Vendicatori, a causa dell'Atto di Registrazione.\nA chi andr\u00e0 lo Scudo?\nGli anni passarono, e Steve Rogers pens\u00f2 che a quel punto si doveva cercare un nuovo posto dove cominciare una nuova vita da persona normale. Dopo aver rifiutato l'offerta del Presidente degli Stati Uniti di rimanere Capitan America, cambi\u00f2 idea decidendo di rimanere un supereroe, quindi si cre\u00f2 una nuova identit\u00e0 segreta: Mr. Potenza; grazie a essa Steve si un\u00ec agli H.I.V.E Fivers, un gruppo di falsi supereroi che opprimeva le citt\u00e0 con le loro armi super avanzate di nascosto. Lo sfinito e distrutto Rogers cerc\u00f2 ogni volta e in qualsiasi modo di convertire il team al bene, ma invano. Rendendosi conto dell'errore che aveva commesso, Steve lasci\u00f2 il gruppo e per un breve periodo torn\u00f2 a essere l'eroe con scudo; ma dopo il nuovo litigio con i Vendicatori, nomin\u00f2 il suo erede (per ora): Sam Flicker, un soldato dei marines discretamente abile con le armi e combattimento.\nAssedio.\nNorman Osborn, leader degli Oscuri Vendicatori, decide di radunare tutte le sue forze per attaccare Asgard. Steve, vedendo in televisione quello che sta succedendo, raduna tutti i supereroi a sua disposizione, ossia i Nuovi Vendicatori di Clint Barton, i Giovani Vendicatori, i Potenti Vendicatori al servizio di Hank Pym e i Secret Warriors di Nick Fury per organizzare una contro offensiva. Nonostante Sam abbia ricevuto lo scudo, lo rende a Steve appositamente per la battaglia.\nDopo essere giunti ad Asgard, al grido di \"Vendicatori Uniti!\", Cap e i Vendicatori corrono in soccorso degli Dei norreni e di Thor. Steve affronta e mette alle corde Osborn, fino all'arrivo di Iron Man, che disattiva l'armatura di Iron Patriot. Intanto, i Vendicatori sconfiggono le truppe di Osborn. Ma Sentry perde il controllo di s\u00e9 stesso e scatena Void, che rade al suolo la dimora degli dei vichinghi.\nGrazie alle forze congiunte dei Vendicatori, appoggiati nell'occasione da un pentito Loki, anche la minaccia di Void viene sconfitta e Steve fa mettere agli arresti Osborn e i suoi Oscuri Vendicatori. Una volta ribadito a Bucky Barnes che sar\u00e0 lui l'unico e solo Capitan America, Steve viene promosso al rango di Comandante dal Presidente degli Stati Uniti, che gli offre il posto che fu di Fury, Stark e Osborn a capo della sicurezza. Rogers accetta, a patto che l'atto di registrazione dei superumani venga abolito, e in seguito forma una nuova squadra di Vendicatori.\nFear Itself e il ritorno come Capitan America.\nDurante \"Fear Itself\", Rogers guida i Vendicatori contro il rinato Serpente, e, durante il combattimento col medesimo, il suo iconico scudo va in frantumi. Data la disperazione, Steve molla la battaglia lasciando il posto al nuovo Cap, Bucky, che viene apparentemente ucciso in battaglia. In seguito, l'arma viene ricostruita con una lega di vibranio e uru, rendendolo ancora pi\u00f9 resistente e adatto allo scontro coi Valorosi. Dopo la morte del Serpente, ucciso da Thor, Rogers \u00e8 costretto a riprendere il ruolo di Capitan America, perch\u00e9 Bucky Barnes, creduto morto, decide di tornare a indossare l'identit\u00e0 del Soldato d'Inverno.\nComandante Rogers.\nSuccessivamente, \u00e8 tra i protagonisti della battaglia contro gli X-Men (Avengers vs. X-Men), al termine della quale decide di creare la Squadra Unione dei Vendicatori, cui pone a capo Havok. Inoltre, il Capitano deve affrontare un nuovo Flagello che sta eliminando tutti quegli ex-criminali che hanno deciso di collaborare col governo corrotto.\nSteve viene poi bloccato nella Dimensione Z di Arnim Zola per pi\u00f9 di dieci anni. Riesce tuttavia a ritornare a casa grazie a Sharon Carter, che si sacrifica per salvarlo uccidendo Zola. Tornato nella Squadra Unione, Rogers viene ucciso dal Sinistro Mietitore mentre tentava di contattare Immortus per salvare il mondo. Il suo sacrificio tuttavia viene ricompensato: i Vendicatori qualche tempo dopo compiono un viaggio temporale nel passato, cambiandolo e salvandogli la vita.\nA seguito di uno scontro con Iron Nail, Capitan America perde il siero del super soldato dal suo sistema corporeo, invecchiando di colpo. Non potendo pi\u00f9 continuare la sua carriera da eroe, affida lo scudo alla sua vecchia spalla Sam Wilson, Falcon. Abbandonati gli Avengers, Steve prende il ruolo di comandante dello S.H.I.E.L.D. e di alcuni Vendicatori. Con questo esercito, entra in guerra con gli Illuminati, per poi stipulare una tregua per salvare la Terra dalle Incursioni, obiettivo che non riuscir\u00e0.\nNel momento d'inizio dell'incursione finale tra la propria Terra e quella dell'universo Ultimate, Steve regola i conti con Stark: mentre intorno a loro infuria lo scontro tra gli eroi delle due Terre, Steve Rogers indossa un'armatura ipertecnologica e si presenta alla Stark Tower intenzionato a interrompere i rapporti amichevoli col compagno Vendicatore. Dopo un lungo e sanguinoso combattimento, i due muoiono schiacciati da un elivelivolo, subito dopo che Rogers ha fatto confessare a Stark che, seppur consapevole che non ci fosse comunque speranza di salvare il pianeta, avrebbe rifatto tutto lo stesso.\nIl Comandante Rogers ritorna tempo dopo come membro e capo della Squadra Unione dei Vendicatori, che stavolta include anche Inumani e Deadpool. Dopo una missione a Pleasant Hill, apparente tranquilla cittadina e in realt\u00e0 prigione per molti supercriminali coi ricordi alterati a causa di un lavaggio del cervello, Rogers ritorna di nuovo giovane grazie all'aiuto di Kobik (un cubo cosmico senziente con la mente di un bambino) e decide di riprendere a vestire i panni di Capitan America, ma con un nuovo scudo, lasciando il vecchio nelle mani di Wilson.\nDopo tutto ci\u00f2, Cap rapisce il dottor Erik Selvig per conto dell'Hydra, rivelandosi uno dei loro membri principali. Infatti, segretamente a tutti, Kobik \u00e8 stato indottrinato dal Teschio Rosso e, quando rid\u00e0 a Steve la sua giovinezza, riscrive il suo passato facendo di lui un agente segreto dell'Hydra.\nCivil War II.\nDurante questo nuovo conflitto, Rogers continua ad agire come membro dell'Hydra, ma si tiene fuori dal dissidio delle due fazioni, capeggiate da Tony Stark e Carol Danvers/Capitan Marvel; ma un giorno l'Inumano Ulisse ha una delle sue visioni che mostrano il nuovo Uomo Ragno stare sopra il cadavere di Cap sulla scalinata del Campidoglio; quando il giovane supereroe si presenta proprio l\u00ec, Steve lo raggiunge e i due parlano e convengono entrambi che, nonostante quello che Ulisse ha visto, nessuno dei due crede che ci\u00f2 corrisponda alla realt\u00e0; ma il colloquio si interrompe all'arrivo di Capitan Marvel, che vuole prendere Miles in custodia, prima con le parole poi con la forza; Steve cerca di far capire a Carol come, nonostante le sue buone intenzioni, la cosa le stia sfuggendo di mano, ma prima di poter parlare oltre interviene Iron Man; i capi delle due fazioni si scontrano, e alla fine Stark ha la peggio e, apparentemente, muore.\nGiorni dopo, il Capitano atterra su un elivelivolo SHIELD che ospita il corpo di Tony, rimasto in coma irreversibile; consapevole che Tony trover\u00e0 un giorno o ha gi\u00e0 trovato un modo per ritornare in vita, Steve ha con lui un monologo simile a quello che Tony pronunci\u00f2 all'epoca della prima guerra civile, davanti al defunto Steve; con la differenza che qui Steve rinfaccia apertamente a Tony i suoi difetti e svela il piano che sta per attuare per portare l'Hydra al comando.\nVita sentimentale.\nDurante questo periodo Steve ha avuto altre donne, tra le pi\u00f9 importanti si ricordano Bernie Rosenthal, Rachel Leighton e Connie Ferrari.\nNei film d'animazione \"Ultimate Avengers\" e \"Ultimate Avengers 2\", Capitan America ha una storia con Natasha Romanoff, la seconda Vedova Nera. Nel film d'animazione \"Next Avengers - Gli eroi di domani\" dai due \u00e8 nato un figlio, James Rogers.\nPoteri e abilit\u00e0.\nSteve Rogers \u00e8 considerato l'apice del potenziale umano e opera al massimo delle prestazioni fisiche, sensoriali e mentali grazie al suo potenziamento tramite il siero del supersoldato. Il siero ha notevolmente migliorato il suo corpo fragile e potenzia il suo cervello e tutte le sue funzioni metaboliche e previene l'accumulo di acido lattico nei suoi muscoli, dandogli una resistenza di gran lunga superiore a quella media di un essere umano. Ci\u00f2 spiega molte delle sue imprese straordinarie, come sostenere 363\u00a0kg e compiere distensioni su panca con 500\u00a0kg come riscaldamento, e correre fino a 48\u00a0km/h. Le sue prestazioni mentali, notevolmente migliorate, gli permettono di operare nel modo pi\u00f9 avanzato e rapido possibile, cos\u00ec come un'attitudine all'apprendimento accelerato. Possiede inoltre una memoria eidetica e un ricordo perfetto, il che significa che non dimentica mai ci\u00f2 che ha visto e sperimentato: pu\u00f2 leggere velocemente e capire intuitivamente cosa accadr\u00e0 e come affrontarlo al meglio; ci\u00f2 gli consente anche di ricordare qualsiasi tattica appresa e applicarla rapidamente a qualsiasi situazione. I segreti della creazione del siero furono persi con la morte del suo creatore, il dottor Abraham Erskine. Il siero gli dona un fattore curativo che gli permette di guarire da ferite non mortali pi\u00f9 velocemente di una persona media, cos\u00ec come un'elevata resistenza a tutte le infezioni e malattie, al knock-out e alla suggestione ipnotica, sebbene non sia immune, e un metabolismo troppo veloce per le bevande alcoliche. Il siero rallenta inoltre il suo invecchiamento e, in caso di ibernazione, fa s\u00ec che i suoi fluidi corporei non si cristallizzino: in questo modo entra in un particolare stato di animazione sospesa che pu\u00f2 durare decenni, ma per tutta la sua durata non invecchia di un giorno.\nL'esperienza in battaglia e l'addestramento ricevuto dall'esercito statunitense di Rogers lo rendono un tattico esperto, riconosciuto come uno dei pi\u00f9 grandi tattici del pianeta, sia dentro che fuori dal campo di battaglia, in grado di formulare strategie brillanti e adattarsi alle mutevoli esigenze della situazione. \u00c8 anche un eccellente comandante sul campo, con i suoi compagni di squadra che spesso seguono i suoi ordini in battaglia. I Vendicatori, gli X-Men, i Fantastici Quattro e altri eroi scelsero Rogers come loro leader durante le Guerre segrete; Thor disse che Rogers \u00e8 uno dei pochissimi mortali da cui prender\u00e0 ordini e seguir\u00e0 \"attraverso i cancelli dell'Ade\".\nRogers \u00e8 un combattente straordinariamente dotato: ha combinato aikid\u014d, boxe, judo, karate, jujutsu, kickboxing e ginnastica nel suo stile di combattimento ed \u00e8 un maestro di molteplici arti marziali. Anni di pratica con il suo scudo quasi indistruttibile lo rendono in grado di mirare e lanciarlo con una precisione quasi infallibile. La sua abilit\u00e0 con il suo scudo \u00e8 tale che pu\u00f2 attaccare pi\u00f9 bersagli in successione con un singolo lancio o addirittura farne un boomerang-come il ritorno da un tiro per attaccare un nemico da dietro. \u00c8 considerato da altri abili combattenti come uno dei migliori combattenti corpo a corpo nell'universo Marvel, limitato solo dal suo fisico umano. Sebbene il siero del supersoldato sia una parte importante della sua forza, Rogers si \u00e8 dimostrato ancora sufficientemente capace contro avversari pi\u00f9 forti, anche quando il siero \u00e8 stato drenato da Chiodo di Ferro riportandolo al suo fisico pre-Capitan America.\nRogers ha una vasta conoscenza militare degli Stati Uniti e spesso ha dimostrato di avere familiarit\u00e0 con le operazioni classificate del Dipartimento della Difesa in corso. \u00c8 un esperto di strategia di combattimento, sopravvivenza, acrobazie, parkour, strategia militare, uso delle armi, demolizioni e pilotaggio di qualsiasi veicolo aereo, marittimo e terrestre. Nonostante il suo alto profilo come uno dei supereroi pi\u00f9 famosi e riconoscibili al mondo, Rogers ha un'ampia conoscenza della comunit\u00e0 di spionaggio, in gran parte attraverso il suo rapporto con lo S.H.I.E.L.D.. Inoltre, la sua volont\u00e0 indomabile gli permette di superare le tentazioni e il controllo mentale, e resistere agli effetti di dolori, droghe e tossine, e la sua vasta esperienza lo ha reso anche un multilingue: parla fluentemente inglese, spagnolo, giapponese, tedesco e russo, e qualcosa di francese e italiano.\nInsieme a Jane Foster, \u00e8 l'unico essere umano degno di brandire Mjolnir, il martello di Thor.\nAvversari.\nLista parziale degli avversari di Capitan America:\nAltre versioni.\nAmalgam.\nNelle saghe della Amalgam Comics Capitan America, fondendosi a Superman, ha dato vita al Super Soldato, un eroe della seconda guerra mondiale (come Cap) dotato di incredibili superpoteri di origine aliena (come Superman); rimasto per decenni in animazione sospesa (come Cap) ha intrapreso la carriera di giornalista presso il pi\u00f9 grande quotidiano di Metropolis (come Superman). Il suo acerrimo nemico \u00e8 il Teschio Verde, un ricco magnate e scienziato nazista (come il Teschio Rosso) e che risponde al nome di Lex Luthor.\nIn un'altra occasione, Cap viene fuso a Capitan Marvel Jr., divenendo Capitan America Jr, che prende i poteri dai presidenti degli Stati Uniti e non dagli dei greci.\nHouse of M.\nNel mondo creato da Scarlet, Capitan America \u00e8 un vecchio veterano di quasi novant'anni, non essendo rimasto in animazione sospesa; lui e Bucky infatti non precipitano nel Canale della Manica, ma riescono a rispedire l'aereo teleguidato al Barone Zemo, che muore nell'esplosione. Sopravvivendo all'agguato, Cap riesce a catturare Adolf Hitler e a porre fine alla seconda guerra mondiale. Negli anni cinquanta viene messo sotto inchiesta dalla Commissione dedita alle attivit\u00e0 mutanti (capeggiata dal senatore Joseph McCarthy), che lo costringe a smascherarsi e a dimettersi quando rifiuta di testimoniare contro amici quali Namor e Toro. Diventato astronauta, Steve Rogers \u00e8 il primo uomo a camminare sulla luna e le sue prime parole sono rivolte alla collaborazione tra umani e mutanti, senza la quale non si sarebbe potuto raggiungere quel traguardo. Nel corso degli anni viene bollato come \"simpatizzante\" dei mutanti, ma quando Magneto inizia la sua scalata al potere, Rogers dichiara che le idee di Magnus gli ricordano quelle di uomini come Hitler o Stalin: quest'affermazione lo rende impopolare alla sempre pi\u00f9 numerosa comunit\u00e0 mutante, tuttavia Steve continua a rifiutare di unirsi a movimenti di separatisti umani. Steve Rogers invecchia nella pi\u00f9 totale solitudine, tanto che Emma Frost dice a Layla Miller di non risvegliarlo, ritenendolo inutile alla loro lotta data l'et\u00e0 avanzata.\nUltimate.\nNella serie \"Ultimates\" viene proposta la sua versione Ultimate, decisamente pi\u00f9 violenta e con meno scrupoli. Ha una relazione con Wasp ed \u00e8 venuto anche alle mani con Hank Pym. Appare pi\u00f9 ottuso ma anche confuso da una realt\u00e0 ben pi\u00f9 complessa e immorale di quella del '45.\nRispetto al Capitan America classico, eroe profondo e riflessivo, questo personaggio per molti versi ne \u00e8 l'esatto opposto: \u00e8 un militare filogovernativo, che non discute gli ordini ma li esegue, e questo lo rende pi\u00f9 simile a U.S. Agent.\nMarvel Zombi.\nNella serie \"Marvel Zombi\", ambientata nella realt\u00e0 alternativa nota come Terra-2149, a causa di un'epidemia, molti supereroi sono trasformati in zombi. Questa versione \u00e8 nota come Colonnello America. Prima del contagio venne eletto presidente degli Stati Uniti d'America. Dopo il contagio divora Silver Surfer ottenendone parte dei poteri. Durante l'attacco di Galactus rimane vittima del Teschio Rosso, che lo uccide. Il suo corpo, con una piccola porzione di cervello (quella contenente le memorie delle sue formidabili capacit\u00e0 di combattimento) viene utilizzata dagli scienziati wakandiani per contenere il cervello del figlio di re T'Challa e utilizzare il nuovo Colonnello nella battaglia contro i cosmo-zombie di Pym, tornati sulla Terra.\nBullet Points.\nIn questo What...if? a causa della morte del Dottor Erskine, a Steve Rogers non viene somministrato il siero del supersoldato. Grazie alla sua caparbiet\u00e0, Rogers riesce a partecipare a un altro progetto, chiamato \"progetto Iron Man\", che installer\u00e0 in lui un'armatura di ferro equipaggiata con armi. Chi la usa, deve per\u00f2 sacrificare la sua vita, perch\u00e9 il cuore viene collegato con l'armatura, e se Steve morisse, l'armatura esploderebbe. Steve diventa un grandissimo eroe conosciuto in tutto il mondo. In seguito affronta Hulk, in questo What... if? Peter Parker, ma viene ucciso.\nPubblicazioni in italiano.\nCapitan America.\nLe storie della \"golden age\" vengono pubblicate gi\u00e0 nel 1945 all'interno della rivista \"Il Pupazzetto\". Nel 1991 la Comic Art ha realizzato due volumi dal titolo \"Capitan America: The Classic Years\", contenenti i primi 10 episodi.\nL'Editoriale Corno ha pubblicato le avventure moderne su:\nDal gennaio 1990 \u00e8 la Star Comics a pubblicare le avventure di Capitan America, proseguito dalla Marvel Italia, poi trasformatasi in Panini Comics.\nIn seguito le storie del supereroe sono state pubblicate su:\nCapitan America nei Vendicatori.\nL'Editoriale Corno ha pubblicato le avventure del supereroe con il gruppo dei Vendicatori su:\nLa Star Comics ha pubblicato le avventure di Capitan America con il gruppo dei Vendicatori, proseguito dalla Marvel Italia, poi trasformatasi in Panini Comics su:\nAltri media.\nCinema.\nMarvel Cinematic Universe.\nSteve Rogers/Capitan America \u00e8 apparso nel Marvel Cinematic Universe dove \u00e8 stato interpretato da Chris Evans. \u00c8 uno dei protagonisti della Saga dell'Infinito insieme ad Iron Man, Thor, Hulk, la Vedova Nera e Occhio di Falco, nonch\u00e9 leader dei Vendicatori.\nTelevisione.\nSerie televisive.\nCompare in alcuni episodi della serie televisiva \"Agent Carter\" in alcuni flashback. Apparir\u00e0 nella serie animata \"What if...?\", anche se non sar\u00e0 Evans a dargli la voce."}
{"id": "2276865", "revid": "767487", "url": "https://it.wikipedia.org/wiki?curid=2276865", "title": "Orchestra Sinfonica Giuseppe Verdi di Milano", "text": "LOrchestra Sinfonica di Milano Giuseppe Verdi (\"laVerdi\") \u00e8 un'orchestra sinfonica italiana con sede nella citt\u00e0 di Milano.\nStoria.\nL'orchestra venne fondata nel 1993 da Vladimir Delman, gi\u00e0 direttore dell'Orchestra Sinfonica di Milano della RAI che era appena stata sciolta. La nuova orchestra riempiva il vuoto lasciato nel capoluogo lombardo dalla perdita di quella dell'ente radiotelevisivo e ne assorbiva molti elementi. Alla morte del Maestro Delman l'anno seguente venne nominato Direttore Musicale il Maestro gallese Alun Francis col quale l'orchestra intraprese un grande percorso nel repertorio sinfonico dell'Ottocento e Novecento. Dal 1999 al 2005 la carica di Direttore Musicale \u00e8 stata ricoperta da Riccardo Chailly che oggi ne \u00e8 Direttore Onorario. Dalla sua fondazione La Verdi si \u00e8 esibita nella propria sede a Milano (Auditorium di Milano in Largo Gustav Mahler) e nelle sale pi\u00f9 prestigiose in Italia e all'estero: nel 2002 oltre ad essere orchestra residente al Festival dei due Mondi di Spoleto, ha suonato in Francia, Spagna, Portogallo e Svizzera nella sua prima tourn\u00e9e europea; nel 2003, diretta da Oleg Caetani, La Verdi si \u00e8 esibita in Cile, Argentina e Brasile e nello stesso anno, diretta da Riccardo Chailly, ha suonato nelle principali sale da concerto giapponesi in una tourn\u00e9e con la partecipazione di Martha Argerich e del Coro Sinfonico di Milano Giuseppe Verdi diretto da Romano Gandolfi.\nNel 2004 l'Orchestra diretta da Riccardo Chailly ha debuttato al Festival delle Canarie ed \u00e8 stata impegnata come orchestra residente al Festival delle Nazioni di Citt\u00e0 di Castello. Nel 2005 l'Orchestra Sinfonica Giuseppe Verdi, diretta da Eiji Oue e con la partecipazione della violinista Hilary Hahn, ha effettuato una tourn\u00e9e in Germania e Francia, proseguendo poi nei concerti, sotto la guida di Riccardo Chailly, in alcune delle maggiori citt\u00e0 europee tra cui Francoforte, Vienna e Budapest. Nello stesso anno La Verdi ha debuttato alla 68\u00aa edizione del Maggio Musicale Fiorentino nel maggio 2005. Nell'autunno del 2006, sotto la guida del Maestro Marko Letonja, l'Orchestra Verdi ha effettuato la sua prima tourn\u00e9e italiana.\nIl 24 aprile 2008 in occasione del terzo anniversario del Pontificato di Benedetto XVI, l'Orchestra Sinfonica ed il Coro Sinfonico di Milano Giuseppe Verdi, diretti da Oleg Caetani, si sono esibiti in Vaticano alla presenza del Pontefice Benedetto XVI e del Presidente della Repubblica Giorgio Napolitano. Nel dicembre 2008 l'Orchestra Sinfonica e Coro Sinfonico di Milano Giuseppe Verdi sono stati invitati a Baku, Azerbaigian, al II Mstislav Rostropovich International Festival. Oltre ai moltissimi impegni in campo nazionale, nel 2011, con tre rappresentazioni della Carmen di Georges Bizet, ha aperto le celebrazioni di inaugurazione della spettacolare Royal Opera House di Muscat, Oman, che si candida ad entrare nella \u201ctop ten\u201d dei dieci migliori teatri del mondo.\nNel 2012 segue un'altra grande tourn\u00e9e in Russia e, in presenza di Benedetto XVI a Milano per il VII Incontro Mondiale delle Famiglie, cura la parte musicale della liturgia. Nel 2013, dopo una tourn\u00e9e in Germania con il violinista David Garret, viene invitata presso i BBC Proms, universalmente considerati la rassegna n. 1 al mondo di programmazioni sinfoniche per grandi orchestre. Nella splendida cornice della Royal Albert Hall l'Orchestra Sinfonica di Milano \"Giuseppe Verdi\", guidata dal suo Direttore Musicale, la signora Zhang Xian, e accompagnata dalla voce solista del tenore maltese Joseph Calleja, ha eseguito musiche di Verdi, per passare al sinfonismo puro con la Sinfonia Manfred di \u010cajkovskij.\nLe formazioni artistiche.\nAttorno all'Orchestra Sinfonica di Milano Giuseppe Verdi, nata nel 1993, negli oltre vent'anni di attivit\u00e0 si sono aggiunte altre realt\u00e0 importanti e apprezzate in Italia e all'estero.\nIl Coro Sinfonico di Milano Giuseppe Verdi, fondato nel 1998 sotto la direzione musicale di Romano Gandolfi \u00e8 oggi guidato da Erina Gambarini. Apprezzato e richiesto anche da altre importanti formazioni sinfoniche nazionali e internazionali il Coro Sinfonico \u00e8 composto da 100 elementi in grado di affrontare il repertorio lirico-sinfonico, cameristico e polifonico, spaziando dal Barocco al Novecento.\nNel 2008 viene fondata l'orchestra laBarocca. Guidato dal direttore d'orchestra Ruben Jais, l'ensemble \u00e8 il solo in Italia ad avere una stagione stabile di musica barocca eseguita secondo la prassi antica e su strumenti d'epoca. \nUn'altra formazione di eccellenza per laVERDI \u00e8 il Coro di Voci Bianche, nato nell'autunno del 2001 per volont\u00e0 del Maestro Romano Gandolfi e attualmente composto da circa 80 ragazzi di et\u00e0 compresa tra gli 8 e i 18 anni. Il Coro \u00e8 guidato dal 2008 da Maria Teresa Tramontin.\nlaVerdi conta tra le sue formazioni musicali anche un'orchestra amatoriale. \u00c8 laVERDI per tutti, formata da circa 100 elementi, un'orchestra aperta a ogni appassionato che, pur avendo studiato uno strumento, non ha poi fatto della musica una professione. laVERDI per tutti costituisce uno dei pochi esempi di orchestre amatoriali stabili attive in Italia. L'ensemble ha ricevuto nel 2008 ha vinto il primo premio nella categoria \"Filippo Siebaneck\" del XXVII Premio Franco Abbiati della critica musicale italiana.\nDopo la nascita dell'Orchestra Sinfonica Amatoriale, nella Fondazione nasce l'idea di creare, con la stessa visione, con gli stessi obiettivi e sulla base degli stessi presupposti, un'Orchestra Sinfonica giovanile. Cos\u00ec, nell'autunno 2007 nasce l'Orchestra Sinfonica Junior (OSJ), che debutta in Auditorium il 7 giugno 2008 e che oggi \u00e8 diretta da Pilar Bravo.\nDirettori.\nL'Orchestra Sinfonica di Milano Giuseppe Verdi \u00e8 stata diretta da Riccardo Chailly, Georges Pr\u00eatre, Riccardo Muti, Valery Gergiev, Rudolf Barshai, Claus Peter Flor, Christopher Hogwood, Helmuth Rilling, Peter Maag, Marko Letonja, Daniele Gatti, Roberto Abbado, Ivor Bolton, Kazushi Ono, Vladimir Jurowski, Yakov Kreizberg, Ulf Schirmer, Eiji Oue, Herbert Blomstedt, Krzysztof Penderecki, Leonard Slatkin, Vladimir Fedoseev, Wayne Marshall. L'attuale Direttore Musicale \u00e8 Claus Peter Flor."}
{"id": "2276867", "revid": "228587", "url": "https://it.wikipedia.org/wiki?curid=2276867", "title": "La scuola del profitto", "text": "La scuola di profitto \u00e8 un libro scritto da Francis Oppenheim, dirigente d'azienda e specialista di organizzazione aziendale. \nL'autore sostiene che nel mondo moderno l'impresa tradizionale deve aggiornarsi, e con essa anche l'imprenditore, troppo spesso non a conoscenza dei segreti dell'azienda e che in caso di difficolt\u00e0 tende ad addossare le colpe ai sindacati, al governo, all'aggressivit\u00e0 dei concorrenti, al Mercato comune.\nInvece l'autore ritiene che un'azienda che va male \u00e8 un indizio che l'azienda \u00e8 diretta male e quindi fornisce consigli agli imprenditori, anche perch\u00e9 si tratta di cose dopo tutto prevedibili, di rischi come gli incendi o i furti, contro i quali ci si assicura preventivamente.\nL'autore invita gli imprenditori ad assumere una visione globale dell'azienda, che contempli nello stesso momento e allo stesso modo la produzione, la vendita, il personale, l'amministrazione, considerando il tutto come diverse facce di un unico problema. \nE per aiutare il lettore ha diviso il libro in trentasei lezioni e una conclusione, ognuna delle quali approfondisce un argomento utile per conoscere l'azienda.\nIl saggio non si pu\u00f2 definire come un libro sul management o come una raccolta di test. L'autore vuole presentare un'innovativa immagine dell'impresa e dei suoi organi fondamentali, un'idea precisa e nuova dell'impresa, descritta come uno strumento di e in trasformazione, contrapposta alle istituzioni, ai ministeri, all'esercito, alla chiesa, che hanno invece la tendenza di mantenere lo \"status quo\".\nL\u2019impresa non \u00e8 un fenomeno statico, non \u00e8 un valore stabile. L\u2019impresa \u00e8 sempre un continuo flusso, un insieme di flussi. La scuola del profitto e di impresa consiste quindi nell\u2019insegnare a governare questi flussi. \nUno dei concetti chiave del saggio \u00e8 che gli imprenditori hanno clienti potenziali che devono convertire in clienti reali; possiedono delle materie prime che devono tramutare in prodotti; fruiscono di una solvibilit\u00e0, di una affidabilit\u00e0, perch\u00e9 le banche o i capitalisti, hanno dato loro una fiducia che deve essere trasformata in disponibilit\u00e0; hanno del personale generico e inesperto che deve essere trasformato in personale qualificato. \nIl libro, non privo di umorismo, \u00e8 scritto per gli imprenditori, ma anche per gli impiegati e per i sindacalisti. \nIl volume \u00e8 completato da numerosi disegni e da tavole esplicative."}
{"id": "2276868", "revid": "599013", "url": "https://it.wikipedia.org/wiki?curid=2276868", "title": "Gruppo di reclutamento della Legione straniera", "text": "Il Gruppo di reclutamento della Legione straniera (GRLE) \u00e8 un'unit\u00e0 dell'Esercito francese. \u00c8 l'unit\u00e0 incaricata del reclutamento nella Legione straniera francese.\nStoria.\nL'unit\u00e0, creata il 1\u00ba luglio 2007 da una scissione con il 1\u00ba Reggimento straniero, riprende le funzioni dell'ex Divisione di reclutamento della Legione straniera.\nMissioni e organizzazione.\nIl GRLE \u00e8 incaricata del reclutamento e della selezione dei candidati che si arruolano volontariamente nella Legione straniera.\nL'Unit\u00e0 \u00e8 organizzata in due compagnie:"}
{"id": "2276871", "revid": "123953821", "url": "https://it.wikipedia.org/wiki?curid=2276871", "title": "Sparks (Nevada)", "text": "Sparks \u00e8 una citt\u00e0 degli Stati Uniti d'America, situata nella Contea di Washoe, nello stato del Nevada. Al censimento del 2000 possedeva abitanti.\nEconomia.\nLa citt\u00e0 \u00e8 sede dell'azienda Precision Manuals Development Group"}
{"id": "2276877", "revid": "599013", "url": "https://it.wikipedia.org/wiki?curid=2276877", "title": "Franz Roth", "text": "Caratteristiche tecniche.\nGiocava normalmente in posizione di mediano.\nCarriera.\nClub.\nEsordisce in prima squadra con la maglia del nella stagione 1966-1967. Questa viene terminata con la conquista della prima delle tre Coppe di Germania totali, e, soprattutto, della Coppa delle Coppe: il giocatore si rivela decisivo nella finale di Norimberga, mettendo a segno al 109' l'unico gol della gara coi . Nella stagione 1968-1969 vince poi il primo dei quattro titoli nazionali, mentre nel 1973-1974 solleva la prima delle tre Coppe dei Campioni vinte insieme ai compagni: Roth apre le marcature nella seconda finale, terminata 2-0 sul , e l'unico nella terza contro il : realizza quindi tre reti nelle finali disputate. Con i \"Rossi\" vince anche la Coppa Intercontinentale 1976.\nRoth si trasferisce nel 1979 in Austria tra le fila dell'; rientrato in Germania Ovest termina la carriera nel 1985 dopo aver giocato nelle divisioni inferiori.\nNazionale.\nGioca 4 partite con la maglia della tra il 1967 e il 1970."}
{"id": "2276881", "revid": "2184720", "url": "https://it.wikipedia.org/wiki?curid=2276881", "title": "Frena", "text": "Frena \u00e8 il terzo singolo estratto da \"Smack!\", album d'esordio della cantante italiana Carlotta, pubblicato nel maggio 2000 per la Carosello.\nIl brano \u00e8 stato il maggior successo dell'interprete, stazionando per oltre cinque mesi fra i 20 dischi pi\u00f9 programmati dalle radio italiane, e vincendo la sezione Giovani del concorso Un disco per l'estate 2000.\nLa canzone \u00e8 stata usata in Italia come colonna sonora di uno spot della Citro\u00ebn e di una campagna pubblicitaria indetta dal Ministero della salute. Nel gennaio 2009, a quasi otto anni dalla sua uscita, la canzone \u00e8 tornata inaspettatamente nella top 10 digital download, senza alcuna chiara motivazione. Per spiegare il suo ingresso sono stati ipotizzati degli errori nella realizzazione della classifica, o un intervento esterno con ripetuti acquisti da parte dell'entourage dell'artista.\nCover.\nNel 2001 la canzone \u00e8 stata reincisa con il titolo \"Frena - Guido per vivere\" da un gruppo di cantanti e personaggi del mondo dello spettacolo formato da Ambra Angiolini, Jerry Cal\u00e0, Umberto Smaila, Lorenzo Ciompi, Adriana Volpe, Jimmy Ghione, Walter Zenga, Franco Ligas, Stefano Tacconi, Idris, Mirka Cesari, Alberto Rossi e Francesca Piri per una campagna di sensibilizzazione alla sicurezza stradale. Il ricavato dalle vendite \u00e8 stato devoluto beneficenza all'associazione \"Montecatone\" per lo sviluppo delle nuove tecniche di riabilitazione."}
{"id": "2276885", "revid": "986213", "url": "https://it.wikipedia.org/wiki?curid=2276885", "title": "Maria Sole Agnelli", "text": "Biografia.\nMaria Sole Agnelli \u00e8 figlia di Edoardo Agnelli e di Virginia Bourbon del Monte e quindi sorella di Clara, Susanna, Gianni, Giorgio, Cristiana e Umberto Agnelli.\nIn prime nozze spos\u00f2 il conte Ranieri Campello della Spina (1908-1959) da cui ebbe i figli Virginia (1954), Argenta (1955), Cintia (1956), Bernardino (1958). Rimasta vedova, spos\u00f2 in seconde nozze il conte Pio Teodorani-Fabbri (1924-2022), il quale era imparentato con Benito Mussolini in quanto la nipote del duce aveva sposato il cugino di Pio, da cui ebbe il figlio Edoardo (1965).\nFu sindaca di Campello sul Clitunno dal 1960 al 1970; venne eletta con 850 voti su 1 200 senza fare neanche un comizio.\nMaria Sole ha diretto un'importante scuderia di cavalli: un suo purosangue, \"Wooland\", vinse la medaglia d'argento alle Olimpiadi di Monaco nel 1972."}
{"id": "2276886", "revid": "2071655", "url": "https://it.wikipedia.org/wiki?curid=2276886", "title": "Sparks", "text": ""}
{"id": "2276888", "revid": "62748", "url": "https://it.wikipedia.org/wiki?curid=2276888", "title": "Festival dei due Mondi", "text": ""}
{"id": "2276894", "revid": "53508", "url": "https://it.wikipedia.org/wiki?curid=2276894", "title": "Diego Ribero", "text": "Carriera.\nFormatosi come ufficiale di bordo sotto Vasco da Gama (1502), Lopo Soares de Albergaria (1504) e Afonso de Albuquerque (1509), esperienza durante la quale aveva sicuramente potuto visionare le copie ufficiali in uso ai capitani lusitani del grande \"Padr\u00e3o Real\" di Lisbona, Ribero inizi\u00f2 a lavorare per Carlo V d'Asburgo nel 1518, quale cartografo della \"Casa de Contrataci\u00f3n\" di Siviglia. Prese la cittadinanza spagnola nel 1519, stilando anche le carte geografiche usate durante la prima circumnavigazione della Terra.\nIl 10 gennaio 1523 fu nominato Cartografo Reale e \"maestro nell'arte di costruire carte, astrolabi ed altri strumenti di navigazione\". Alla fine prese il posto di Sebastiano Caboto come primo cartografo. Caboto pubblic\u00f2 la sua prima carta geografica nel 1544.\nNel 1524 Ribero fece parte della delegazione spagnola presente alla conferenza di Badajoz, in cui Spagna e Portogallo discussero sul fatto che le Molucche si trovassero dalla parte spagnola o portoghese del trattato di Tordesillas.\nNel 1527 Ribero complet\u00f2 il \"Padr\u00f3n Real\", il planisfero ufficiale (e segreto) spagnolo usato come modello per le carte a bordo di tutte le navi spagnole. Viene considerata la prima carta geografica scientifica mondiale.\nNel 1531 invent\u00f2 una pompa d'acqua in bronzo in grado di pompare dieci volte pi\u00f9 velocemente dei precedenti modelli.\nMor\u00ec nel 1533.\nLa prima mappa scientifica mondiale.\nL'opera principale di Ribero \u00e8 la Padr\u00f3n real del 1527. La mappa, di cui copie sono esposte nella Biblioteca granducale di Weimar (Mundus Novus) e nella Biblioteca Apostolica Vaticana, nella Citt\u00e0 del Vaticano (Planisfero di Propaganda Fide), \u00e8 la prima mappa mondiale basata su osservazioni empiriche della latitudine. \u00c8 fortemente influenzata dalle informazioni raccolte durante il viaggio di Magellano ed Elcano.\nLa mappa riporta molto precisamente le coste dell'America centrale e meridionale. Australia ed Antartide non appaiono sulla mappa, ed il subcontinente indiano appare troppo piccolo. La mappa riporta, per la prima volta, la reale estensione dell'oceano Pacifico. Si vede anche, per la prima volta, la costa nordamericana come tratto continuo (probabilmente a causa delle informazioni ricevute dopo l'esplorazione di Esteban G\u00f3mez del 1525). Si trova sulla mappa anche il confine stabilito con il trattato di Tordesillas."}
{"id": "2276914", "revid": "198277", "url": "https://it.wikipedia.org/wiki?curid=2276914", "title": "Edoardo Longarini", "text": "Dopo le esperienze di costruttore edile ed editore, \u00e8 stato \"patron\" delle squadre di calcio dell', della e della .\nBiografia.\nOriginario di Tolentino, in provincia di Macerata, dopo essersi diplomato in ragioneria, inizi\u00f2 l'attivit\u00e0 di imprenditore. \u00c8 stato commerciante di olii per autoveicoli e segretario della Democrazia Cristiana di Falconara.\nLegato ad Arnaldo Forlani e al ministro per i Lavori pubblici Giovanni Prandini, negli anni settanta fond\u00f2 la \"Adriatica Costruzioni\", societ\u00e0 scelta dal Ministero dei Lavori pubblici per le opere di ricostruzione postbellica di Macerata, Civitanova ed Ariano Irpino, cui si aggiunse successivamente anche la ricostruzione di Ancona. I lavori non vennero per\u00f2 mai affidati, dando il via ad una battaglia legale.\nOltre al settore delle costruzioni, Longarini si interess\u00f2 anche al mondo dell'editoria; fu editore di un gruppo di \"gazzette\" nelle regioni Marche, Umbria e Toscana. All'interno del mondo del calcio, assunse il controllo dell', guidando la squadra per la prima volta in Serie A e alla finale della Coppa Italia. Nella stessa citt\u00e0 furono di sua propriet\u00e0 anche una stazione radio-televisiva (Galassia Tv) ed un cantiere navale ad Ancona.\nDal 1999 al 2003 fu proprietario della , terzo storico club calcistico di Roma, e del \"Centro Sportivo La Borghesiana,\" dove nel 2013 fond\u00f2 il club di calcio giovanile \"Borghesiana Soccer Academy\". \nNel 2005 rilev\u00f2 poi le quote della , il cui 43% venne da lui ceduto il 20 luglio 2017 all'Universit\u00e0 \"Niccol\u00f2 Cusano\"; la composizione societaria del pacchetto azionario della societ\u00e0 calcistica vide quindi la dichiarata fallita \"Sviluppo Editoriale S.r.l.\" di propriet\u00e0 dello stesso Longarini al 57,26% (azioni inizialmente sottoposte a sequestro giudiziario per il fallimento della Sviluppo Editoriale, poi revocato) ed \"Esperia Servizi Fiduciari\" al 49% Il 15 novembre 2017 fu poi annunciato il passaggio definitivo di tutte le quote societarie al gruppo Unicusano.\n\u00c8 deceduto a Roma, nella sua abitazione ai Parioli, il 1\u00ba settembre 2020, all'et\u00e0 di 88 anni.\nProcedimenti giudiziari.\nCon l'avvento di Tangentopoli, Longarini fu coinvolto in numerose inchieste, che si conclusero con una condanna in primo grado a 10 anni per truffa aggravata ai danni dello Stato. Egli sont\u00f2 solo due anni e nel 1997 la pena fu ridotta in appello a 3 anni e otto mesi, riduzione poi stata annullata dalla Cassazione per \u00abinsormontabili carenze e contraddizioni\u00bb. Il processo fu poi trasferito a Perugia, ove Longarini, al 2012, risultava essere ancora in attesa di giudizio definitivo.\nLongarini fu inoltre protagonista di una controversia legale contro lo Stato italiano, durata oltre 25 anni, per la mancata realizzazione (dopo l'affidamento in concessione) delle opere pubbliche relative al piano di ricostruzione di Ancona, Macerata ed Ariano Irpino. Nel 2011, dopo alcune sentenze della Corte di Appello di Roma e l'avvio di arbitrati concordati, fu liquidata allo stesso la somma di 250 milioni di euro per i lavori di Macerata e Ariano Irpino. Al 2017 il procedimento risultava essere ancora in corso per quanto riguarda i lavori nella citt\u00e0 di Ancona in quanto lo stesso Longarini present\u00f2 istanze di sequestro per 1,9 milioni di euro nei confronti di diverse istituzioni. In precedenza, a luglio 2016, Longarini vers\u00f2 al Comune di Ancona 9 milioni di euro per il mancato compimento dei lavori, dichiarando che a suo giudizio tali lavori non vennero completati per sua volont\u00e0."}
{"id": "2276915", "revid": "86599", "url": "https://it.wikipedia.org/wiki?curid=2276915", "title": "Maglia Kuiper", "text": "La maglia Kuiper \u00e8 una delle 15 maglie definite dal reticolato cartografico adottato dall'Unione Astronomica Internazionale per Mercurio. Comprende la porzione della superficie di Mercurio posta in latitudine tra i 22\u00b0 N e i 22\u00b0 S e in longitudine tra gli 0\u00b0 e i 72\u00b0 W ed \u00e8 identificata con il codice H-6.\nIl cratere Kuiper \u00e8 la struttura geologica presente al suo interno scelta come eponimo per la maglia stessa. Questa denominazione \u00e8 stata adottata nel 1976, dopo che la missione Mariner 10 rese disponibili le prime immagini della superficie di Mercurio. Prima di allora si chiamava maglia Tricrena dal nome dell'omonima caratteristica di albedo che era stata storicamente individuata in questa porzione della superficie. \nDurante i tre sorvoli ravvicinati di Mercurio si ottenne una cartografia parziale della sua superficie. Dopo la missione MESSENGER si pot\u00e9 completare la mappa e migliorare il dettaglio della parte gi\u00e0 nota. \nLa regione \u00e8 caratterizzata da una superficie molto accidentata per i numerosi crateri, tra cui il cratere Kuiper spicca per la sua elevata albedo e il cratere Hun Kal usato come riferimento per definire il meridiano a 20\u00b0 di longitudine."}
{"id": "2276939", "revid": "75421", "url": "https://it.wikipedia.org/wiki?curid=2276939", "title": "Jeremy &quot;Jem&quot; Finer", "text": ""}
{"id": "2276959", "revid": "125348487", "url": "https://it.wikipedia.org/wiki?curid=2276959", "title": "Gianni Oberto Tarena", "text": "Biografia.\nAvvocato, incominci\u00f2 la sua carriera nell'Azione Cattolica, percorrendo tutte le tappe della sua organizzazione, ma per la politica dovette attendere di ritornare dall'internamento in Germania; l'8 settembre 1943 era ad Ivrea quale difensore di un processo, con un'autorizzazione data sulla parola dal colonnello comandante la piazzaforte di Asti. Volle rientrare perch\u00e9 appunto aveva dato la sua parola di uomo e di ufficiale. Alle elezioni amministrative del 1951 fu eletto nelle lista della Democrazia Cristiana ad Ivrea e divenne capogruppo e tale rimase per 25 anni. Contemporaneamente era stato eletto consigliere provinciale per la provincia di Torino.\nDal 1957 fu anche presidente del Parco del Gran Paradiso, presidenza che mantenne sino al giorno della morte; fu tra i promotori del Salone della Montagna. Dal 1965 al 1970 fu presidente della provincia di Torino, incarico che lasci\u00f2 per entrare a far parte del Consiglio regionale da poco istituito e fu eletto per varie volte fino a diventare presidente del Giunta dal 1973 al 1975.\nOnorificenze.\nOBERTO TARENA Giovanni 02/06/1970 Cavaliere di Gran Croce Ordine al Merito della Repubblica Italiana\nOBERTO TARENA Giovanni 02/06/1966 Medaglia d'oro ai benemeriti della scuola della cultura e dell'arte\nOBERTO TARENA Giovanni 02/06/1957 Grande Ufficiale Ordine al Merito della Repubblica Italiana"}
{"id": "2276961", "revid": "212348", "url": "https://it.wikipedia.org/wiki?curid=2276961", "title": "Castello della Montanina", "text": ""}
{"id": "2276976", "revid": "697352", "url": "https://it.wikipedia.org/wiki?curid=2276976", "title": "Luca Guadagnino", "text": "Ha diretto le pellicole \"The Protagonists\" (1999), \"Melissa P.\" (2005), \"Io sono l'amore\" (2009) e \"A Bigger Splash\" (2015). Nel 2017 ha diretto l'acclamato film \"Chiamami col tuo nome\", candidato a tre Golden Globe, quattro Premi BAFTA e quattro Premi Oscar. Di questi ultimi, James Ivory ha vinto quello per la miglior sceneggiatura non originale.\nBiografia.\nNato a Palermo nel 1971 da padre italiano originario di Canicatt\u00ec (in provincia di Agrigento) e da madre algerina, fino all'et\u00e0 di sei anni vive in Etiopia, per poi far ritorno con la famiglia nel capoluogo siciliano, dove cresce e frequenta le scuole, conseguendo il diploma presso il locale liceo scientifico Galileo Galilei. Si \u00e8 laureato in lettere presso l'Universit\u00e0 La Sapienza di Roma con una tesi di Storia e Critica del Cinema sul regista statunitense Jonathan Demme.\nDal 1996 gira alcuni documentari e fa il suo esordio alla regia col lungometraggio \"The Protagonists\" (1999), presentato al Festival del cinema di Venezia. Nel 2002 dirige \"Mundo civilizado\", presentato al Locarno Festival nel 2003. Il suo docufilm \"Cuoco contadino\", del 2004, \u00e8 stato presentato nuovamente al Festival di Venezia, mentre \"Melissa P.\", trasposizione del controverso best seller \"100 colpi di spazzola prima di andare a dormire\" di Melissa Panarello, ha riscontrato ampio consenso commerciale l'anno successivo. Durante un'intervista del 2018, il regista ha rivelato che durante la post-produzione, gli venne tolto il montaggio finale. La versione del film arrivata in sala quindi non coincide con l'idea originale del regista.\nIl regista ottiene un buon riscontro nel 2009 con \"Io sono l'amore\", che ha diretto, scritto e prodotto. Presentato in varie rassegne cinematografiche (Venezia, Berlino, Sundance), il film \u00e8 stato un successo di critica e di pubblico. Nel 2010 il film \u00e8 stato candidato ai Golden Globe e ai BAFTA nella sezione \"Miglior film straniero\" e all'Oscar ai migliori costumi.\nLa sua attivit\u00e0 di regista prosegue nel 2011 con \"Inconscio italiano\", film-documentario presentato nuovamente a Locarno. Altro documentario \u00e8 \"Bertolucci on Bertolucci\" del 2013, presentato a Venezia, al London Film Festival e alla \"Cin\u00e9math\u00e8que fran\u00e7aise\" a Parigi. Co-diretto insieme con Walter Fasano, il documentario sul regista Bernardo Bertolucci \u00e8 ottenuto interamente da materiale di archivio.\nGuadagnino ha prodotto anche alcuni cortometraggi, tra i quali \"Diarchia\" (2010), diretto da Ferdinando Cito Filomarino, e il lungometraggio \"Padroni di casa\" di Edoardo Gabbriellini. \u00c8 stato pi\u00f9 volte membro in giurie di festival cinematografici. Ha partecipato due volte alla giuria del Torino Film Festival: nel 2003 per la sezione Cortometraggi e nel 2006 nella Giuria Ufficiale. Nel 2010 \u00e8 stato membro del Festival del Cinema di Venezia, nella giuria presieduta da Quentin Tarantino, mentre nel 2011 \u00e8 stato presidente della giuria del Beirut Film Festival e in quella del Locarno Film Festival.\nNel dicembre 2011 Guadagnino fa il suo esordio come regista di opera col Falstaff di Giuseppe Verdi al Teatro Filarmonico di Verona. Sempre alla ricerca di nuovi talenti, Guadagnino ha presieduto nel 2012 la giuria del \"Louis Vuitton Journey Awards\", una competizione internazionale per giovani cineasti. Ha anche partecipato come membro della giuria della prima edizione del \"Fashion Film Festival\" di Milano nel 2014.\nNel 2015 il suo \"A Bigger Splash\", girato a Pantelleria, \u00e8 presentato alla 72\u00aa Mostra internazionale d'arte cinematografica di Venezia. \nNell'estate 2016 gira a Crema e nei paesi limitrofi \"Chiamami col tuo nome\", ispirato all'omonimo romanzo di Andr\u00e9 Aciman. Il film ottiene la candidatura al Golden Globe per il miglior film drammatico 2018 e ai Premi BAFTA 2018. Ai BAFTA Guadagnino riceve anche la candidatura come miglior regista. Il 23 gennaio 2018 viene annunciato che \"Chiamami col tuo nome\" ha ottenuto 4 candidature ai premi Oscar: miglior film, miglior attore protagonista (per Timoth\u00e9e Chalamet), miglior canzone (di Sufjan Stevens \"Mystery of Love\") e migliore sceneggiatura non originale (di James Ivory), vincendo quest'ultimo.\nNel 2018 dirige il remake del film di Dario Argento \"Suspiria\", in uscita nelle sale italiane il 1\u00ba gennaio 2019, distribuito da Videa. Il film, le cui riprese sono iniziate nel 2016 vicino a Varese, vede nel cast la presenza di Tilda Swinton, Dakota Johnson e Chlo\u00eb Grace Moretz. Dal 2019 \u00e8 membro dell\u2019Academy of Motion Picture Arts and Sciences (AMPAS). Nel 2020 realizza il cortometraggio \"Fiori, Fiori, Fiori!\", filmato a Palermo e in Sicilia durante il lockdown nella pandemia di COVID-19, e presentato fuori concorso alla 77\u00aa Mostra del Cinema di Venezia.\nNel 2020 realizza la miniserie \"We Are Who We Are\", co-produzione italoamericana tra HBO e Sky Atlantic che racconta la vita di un gruppo di adolescenti nella base militare di Chioggia. La sceneggiatura \u00e8 stata scritta da Paolo Giordano, Francesca Manieri e lo stesso Guadagnino che figurano anche come soggettisti. Nel cast figurano Chlo\u00eb Sevigny, Jack Dylan Grazer, Alice Braga, Jordan Kristine Seam\u00f3n, Spence Moore II, Scott Mescudi, Faith Alabi e Francesca Scorsese mentre Dev Hynes, Timoth\u00e9e Chalamet e Armie Hammer compaiono in un cameo. Nello stesso anno il nome del regista \u00e8 stato associato a vari progetti quali il nuovo adattamento de \"Il signore delle mosche\", il secondo remake di \"Scarface\" e il nuovo adattamento seriale di \"Ritorno a Brideshed\" per BBC.\nNel 2021 ha iniziato le riprese di \"Bones and all\", tratto dal romanzo di Camille DeAngelis. Il film vedr\u00e0 protagonisti Timoth\u00e9e Chalamet e Taylor Russell in una storia d'amore atipica, con sfumature horror, tra due emarginati nell'America reaganiana. Per questo progetto rinnova le collaborazioni con lo sceneggiatore David Kajganich e gli attori Michael Stuhlbarg, Chloe Sevigny e Francesca Scorsese oltre il gi\u00e0 citato Chalamet.\nVita privata.\nHa vissuto e lavorato in un palazzo del XVII secolo nel centro di Crema, in provincia di Cremona. Apertamente omosessuale, dal 2009 al 2020 \u00e8 stato compagno del regista Ferdinando Cito Filomarino, regista della seconda unit\u00e0 di molti suoi film. La relazione si \u00e8 conclusa nel marzo 2020. Abbandona Crema per trasferirsi a Milano alla fine del 2018 con qualche polemica, accusato da alcuni d'ingratitudine.\nCollaborazioni.\nLuca Guadagnino ha la consuetudine di lavorare con alcuni attori in modo ricorrente. La seguente tabella elenca le collaborazioni avute tra Guadagnino e alcuni attori e attrici."}
{"id": "2276977", "revid": "1543377", "url": "https://it.wikipedia.org/wiki?curid=2276977", "title": "Ambrosia Software", "text": "Ambrosia Software \u00e8 un'azienda specializzata della produzione di software per i computer Apple Macintosh. La societ\u00e0 ha sede a Rochester, New York e sviluppa sia videogiochi che programmi di utilit\u00e0. Questi vengono distribuiti anche come prodotti shareware.\nIl programma di utilit\u00e0 di maggior successo della societ\u00e0 \u00e8 \"Snapz Pro X\" sebbene la societ\u00e0 sia nota per la distribuzione di videogiochi. La societ\u00e0 venne fondata da Andrew Welch il 18 agosto 1993 dopo che questo si era laureato presso la Rochester Institute of Technology nel 1992. Il primo videogioco della societ\u00e0 fu \"Maelstrom\", un remake del gioco \"Asteroids\". \"Maelstrom\" divenne rapidamente popolare nella comunit\u00e0 degli utenti macintosh e vinse diversi premi.\nIl successo iniziale spinse l'azienda a mettere in commercio diversi giochi arcade. Tra questi si segnalano \"Apeiron\" (un remake di \"Centipede\"), e \"Swoop\" (un remake di \"Galaxian\").\nLa mascotte non ufficiale di Ambrosia Software \u00e8 Hector il pappagallo.\nProdotti.\nVideogiochi.\nVideogiochi Ambrosia in ordine di distribuzione:\nAmbrosia in collaborazione con DG Associates ha presentato \"Escape Velocity Nova Card Game\".\nUtilit\u00e0.\nUtilit\u00e0 sviluppate da Ambrosia Software:"}
{"id": "2276980", "revid": "1005847", "url": "https://it.wikipedia.org/wiki?curid=2276980", "title": "Ministero dell'aeronautica", "text": "Il Ministero dell'aeronautica \u00e8 stato un dicastero del Regno d'Italia, e successivamente della Repubblica Italiana, con competenza sull'Aviazione sia militare che civile. Fu accorpato nel 1947 al neonato Ministero della difesa insieme al Ministero della guerra e al Ministero della marina.\nL'ultimo ministro in carica \u00e8 stato Mario Cingolani.\nStoria.\nOrigini.\nNel 1912, dopo la guerra italo-turca, venne istituito presso il ministero della Guerra un Ispettorato aeronautico, poi direzione dei servizi aeronautici \nIl Governo Orlando costitu\u00ec un \"Commissariato generale per l'aeronautica\" presso il ministero delle Armi e munizioni e il 1\u00ba novembre 1917 fu nominato commissario il deputato Eugenio Chiesa\nNel dicembre 1917 fu costituita la direzione generale di Aviazione, affidata al colonnello Giulio Douhet che per\u00f2 entr\u00f2 presto in rottura con Chiesa e lasci\u00f2 nell'aprile del 1918. Il 24 novembre 1918, i servizi del commissariato tornavano al ministero della guerra. Il 30 giugno 1919 la direzione generale dell'aeronautica fu trasferita al ministero dei trasporti marittimi e ferroviari.\nNel suo primo gabinetto il capo del governo Benito Mussolini il 24 gennaio 1923, istitu\u00ec un Commissariato generale per l'Aeronautica, con funzioni sia militari che civili, con commissario lo stesso presidente del Consiglio e vice commissario Aldo Finzi, che prepar\u00f2 i provvedimenti legislativi per l'istituzione dell'Arma e del ministero autonomo.\nNomin\u00f2 due direttori generali: Giulio Douhet divenuto maggior generale, per l'Aeronautica militare, e il tenente colonnello Arturo Mercanti per l'Aviazione civile.\nQuindi si giunse l'istituzione di una nuova forza armata, la Regia Aeronautica con il Regio decreto 28 marzo 1923 n. 645: ad essa erano affidate tutte le forze aeree militari del Regno e delle colonie, sia del Regio Esercito che della Regia Marina.\nIl 14 maggio 1925 veniva abolita la carica di vice commissario per l'aeronautica e creata quella di sottosegretario di Stato all'aeronautica, cui fu nominato il generale Alberto Bonzani.\nCostituzione.\nIl Ministero dell'Aeronautica fu istituito il 30 agosto 1925 con il r.d.l. n. 1513, che trasformava il commissariato in ministero. Si occupava dell'Aeronautica Militare e dell'aviazione civile e vi confluivano tutti i servizi dell'aeronautica gi\u00e0 spettanti al Ministero della guerra. Inizialmente ebbe tre Direzioni generali: Personale militare e Scuole aeronautiche, Personale civile aeronautico, Corpo del genio aeronautico.\nMussolini tenne per s\u00e9 il dicastero dal 1925 al 1929 e poi dal 1933 fino alla fine del regime fascista il 25 luglio 1943, con un militare (con l'eccezione di Raffaello Riccardi), nominato sottosegretario di Stato, che era delegato alla gestione ordinaria. Dal 1929 al 1933 ministro fu Italo Balbo, gi\u00e0 sottosegretario dal 1926, che diede un notevole impulso all'affermarsi dell'aviazione.\nL'edificio del ministero, che si trova a ridosso della Citt\u00e0 Universitaria e la Stazione Termini, \u00e8 costituito dallo storico Palazzo Aeronautica. Progettato nel 1929 dall'ingegner Roberto Marino ed inaugurato nel 1931, completato dalla palazzina della ex Scuola di Guerra Aerea, dal palazzo del Circolo ufficiali dell'Aeronautica, e dal Palazzo E.S.T.O. (Edificio Servizi Tecnico Operativi) costruito negli anni ottanta.\nSoppressione.\nUltimo ministro fu, nel primo governo della repubblica (De Gasperi II), Mario Cingolani, fino a quando col decreto n\u00ba 17 del capo provvisorio dello stato del 4 febbraio 1947, il Governo De Gasperi III ne dispose l'accorpamento insieme al Ministero della guerra ed al Ministero della Marina Militare nel nuovo Ministero della difesa, che mantenne la Direzione generale dell'aviazione civile e del traffico aereo fino a quando le competenze per l'aviazione civile andarono nel 1963 al Ministero dei trasporti e dell'aviazione civile.\nOrganizzazione.\nQuesta l'organizzazione del ministero nel 1942:"}
{"id": "2276981", "revid": "110157", "url": "https://it.wikipedia.org/wiki?curid=2276981", "title": "Spazio chimico", "text": "Lo spazio chimico \u00e8 lo spazio attraversato da tutte le possibili combinazioni stechiometriche, energeticamente stabili, di elettroni, nuclei atomici e topologie (isomeri) in molecole e anche in composti chimici in generale. Costituisce quindi l'insieme di tutte le molecole che possono esistere o essere sintetizzate.\nLe reazioni chimiche consentono di muoversi all'interno dello spazio chimico, esprimendo dei collegamenti tra i punti raggiungibili tra loro. La rappresentazione delle propriet\u00e0 molecolari nello spazio chimico spesso non \u00e8 unica, essendoci solitamente pi\u00f9 di una molecola che esibisce le stesse propriet\u00e0. Lo spazio chimico viene esplorato quando si esegue la progettazione dei materiali o nel processo di scoperta dei nuovi farmaci.\nSi ritiene che lo spazio chimico contenga oltre 1060 composti e che l'umanit\u00e0 non sar\u00e0 quindi mai in grado di creare tutte queste molecole. Calcolando la massa necessaria per tale enorme quantit\u00e0 di molecole, \u00e8 stato trovato che probabilmente non c'\u00e8 abbastanza massa nell'universo per formare tutte le differenti molecole. \u00c8 anche evidente dalla realt\u00e0 dei fatti che solamente pi\u00f9 44.000.000 di molecole sono state registrate (e sintetizzate) finora. L'esplorazione sistematica dello spazio chimico \u00e8 possibile creando database \"in silico\" di molecole virtuali."}
{"id": "2276996", "revid": "125669436", "url": "https://it.wikipedia.org/wiki?curid=2276996", "title": "Rete tranviaria di Torino", "text": "La rete tranviaria di Torino, gestita dall'azienda GTT, che la integra nel sistema di trasporto pubblico del capoluogo piemontese, \u00e8 la pi\u00f9 antica in Italia, risalendo le prime linee a trazione equina al 1871.\nLa rete attuale si ferma a 88,5\u00a0km di percorso, con 167\u00a0km di binari attivi, con un esercizio solamente urbano di 7 linee ordinarie di tram pi\u00f9 due linee speciali (7 e 9/).\nStoria.\nDalla nascita al 1948.\nNel periodo risorgimentale gi\u00e0 circolavano due linee di omnibus a cavalli (dal 1845), ma la prima concessione per mezzi trainati da quadrupedi circolanti su binari risale al 1871: la concessione venne data all'ing. Zaverio Avenati, a capo della SBT (\"Societ\u00e8 Belge-Turinoise de Tramways\"), societ\u00e0 con capitale belga. In pochi anni la SBT port\u00f2 a nove le linee circolanti.\nNel 1881 nacque un'altra societ\u00e0, la STT (\"Societ\u00e0 Torinese di Tramways e ferrovie economiche\"), che si incaric\u00f2 della gestione di ulteriori tre nuove linee. \nA partire dal 1895-96 si discusse della necessit\u00e0 di modernizzare la rete di tram a cavalli con l'elettrificazione dei veicoli. Due erano le correnti di pensiero: la prima vedeva negli accumulatori il sistema migliore per alimentare i tram, mentre la linea aerea era sostenuta da vari studiosi, tra cui Galileo Ferraris, che era al tempo anche consigliere comunale di Torino. Nel frattempo SBT e STT erano diventate un'unica societ\u00e0 e il Comune di Torino voleva riportare il mercato in regime di concorrenza; colse cos\u00ec l'occasione dell'elettrificazione per assegnare nel 1897 (poche settimane dopo la morte di Galileo Ferraris) la terza concessione alla \"Societ\u00e0 Anonima Elettricit\u00e0 Alta Italia\" (SAEAI), gi\u00e0 distributore italiano della Siemens. La SAEAI si impegnava cos\u00ec a installare le prime linee di tram elettrici, alimentati dalla linea aerea di presa.\nDal 1901 furono introdotte fermate fisse lungo il percorso.\nNel 1907 l'\"Alta italia\" venne municipalizzata, dando vita all'ATM, Azienda Tranvie Municipali. Nel 1922 si incorpor\u00f2 la STT-STB nell'ATM e si inizi\u00f2 il processo di unificazione della rete. Occorsero un paio d'anni per riorganizzare la rete e i veicoli ex SBT e STT, le cui linee erano in precedenza contraddistinte da lettere e non numeri. Lo scoppio della Seconda guerra mondiale blocc\u00f2 ogni sviluppo e i bombardamenti imposero limitazioni al servizio.\nDal 1949 al 1982.\nIl 1949 fu l'anno di massima espansione della rete, che comprendeva ventitr\u00e9 linee. Il declino inizi\u00f2 negli anni cinquanta, con la soppressione di sei linee nonostante il forte aumento di popolazione cittadina e la messa in servizio delle prime motrici articolate della serie 2700, lunghe oltre 18 metri.\nNegli anni sessanta, con l'avvento della motorizzazione di massa, il servizio tranviario segnava il passo ed ulteriori sei linee vennero soppresse a seguito di una \"riforma\" attuata nel 1966; le tredici linee sopravvissute interessavano ancora quasi tutti i quartieri cittadini ed erano strutturate in quell'anno sulle seguenti relazioni:\nNegli anni settanta la rete tranviaria, per certi versi, torn\u00f2 timidamente ad espandersi: la linea 5 fu prolungata da una parte a piazza Coriolano e dall'altra a via Fattori, le linee 3, 10 e 15 vennero prolungate a largo Gottardo, la linea 19 raggiunse piazza Galimberti. Nacque anche una nuova linea 7 da piazza della Repubblica a Sassi. D'altro canto la linea 6 venne limitata a piazza Castello, le linee 8 e 8 barrato furono unificate e la linea 14 soppressa e sostituita dall'autobus 72.\nDalla riforma del 1982 al 1999.\nIl 2 maggio 1982 fu attuata dal Comune di Torino una profonda riforma della rete tranviaria che mirava a sostituire l'originario impianto a struttura radiale con uno \"a griglia\" che consentisse altres\u00ec di eliminare le sovrapposizioni, allora ritenute antieconomiche. Ne nacque una rete completamente ridisegnata nella quale alcune linee preesistenti erano fuse in un'unica relazione, come nel caso della nuova linea 18 che ricalcava all'incirca il tracciato delle vecchie linee 1 e 8; contestualmente anche alcune linee automobilistiche furono modificate o soppresse.\nTale progetto prevedeva inoltre la costruzione di 5 linee da realizzarsi secondo quella che ai tempi veniva definita \"metropolitana leggera\", numerate da 1 a 5, che avrebbero dovuto rappresentare le linee di forza con lunghi tratti in sede riservata, supportate da linee tranviarie tradizionali (linee 10, 13, 14, 15, 16 circolare, 17 e 18). All'atto pratico fu costruita la sola linea 3, attivata parzialmente nel 1987 fino al provvisorio capolinea di corso Tortona/Corso Belgio, in attesa del completamento degli impianti sul fiume Po e fino a piazza Hermada, questi inaugurati solo nel 1989. Per l'impiego su tale infrastruttura furono realizzate dalla Fiat Ferroviaria di Savigliano le elettromotrici bidirezionali serie 7000, il cui acquisto iniziale previsto in 100 unit\u00e0 si ridusse a 51 per la mancata realizzazione delle altre linee di metropolitana leggera. Le altre linee di metropolitana leggera da realizzarsi ex novo, numerate 2 e 5, rimasero in esercizio come autolinee. \nAnche le linee tranviarie tradizionali 14 e 17 sono state gestite come autolinee sin dalla loro nascita, in quanto era necessaria la quasi completa costruzione degli impianti fissi. Nei mesi successivi alla riforma fu creata la linea 12 che andava a colmare, utilizzando impianti tranviari preesistenti, i vuoti lasciati dall'eliminazione delle soppresse linee 9 e 19. Nel 1998 anch'essa divenne automobilistica; nel 2002 la linea fu divisa in due linee distinte prolungate alle due estremit\u00e0: la 11 (da corso Stati Uniti a Venaria Reale) e la 12 (dal centro della citt\u00e0 a Mirafiori Nord).\nIn occasione dei Mondiali di Calcio di Italia 1990 fu istituita la linea 9, utilizzando parte dei binari costruiti per la linea 3 e parte di impianti tranviari preesistenti, opportunamente adeguati per rendere la linea 9 una seconda linea di \"metropolitana leggera\". La linea 9 venne inizialmente gestita con le elettromotrici a pianale parzialmente ribassato serie 5000, acquistate in 54 unit\u00e0, a completamento della commessa di acquisto delle motrici serie 7000; successivamente, fino al 2002, sulla linea 9 furono impiegate le motrici serie 7000, in modo da poter utilizzare le motrici a pianale ribassato serie 5000 sulle linee 4 e 10. La linea 9 divenne dunque il collegamento fra l'ex distretto fieristico di Torino Esposizioni con il quartiere di Barriera di Lanzo. In occasione delle partite di calcio la linea 9, attraverso un nuovo percorso tranviario protetto, comprensivo di un tunnel, giungeva, insieme alla linea 3 deviata, all'ex Stadio delle Alpi. Fra il 2002 e il 2007 la linea 9 \u00e8 stata gestita con autobus, a causa della sovrapposizione con i cantieri della linea metropolitana.\nAnni recenti.\nNei primi anni 2000 la linea 4 \u00e8 stata oggetto di profonda trasformazione: oltre al rifacimento di tratti gi\u00e0 esistenti, il percorso \u00e8 stato allungato alle due estremit\u00e0. La prima estensione \u00e8 stata realizzata a sud da piazza Caio Mario fino a strada del Drosso. Successivamente \u00e8 stata realizzata l'estensione a nord, attivata in un primo momento da piazza Donatori di Sangue (Ospedale Giovanni Bosco) a piazza Derna, poi fino a strada Cascinette, per attestarsi nell'attuale configurazione fino al quartiere Falchera, che si raggiunge attraverso il tunnel tranviario realizzato ex novo e che permette il superamento della ferrovia e dell'autostrada Torino-Milano. La linea 4 \u00e8 passata dagli originari 10\u00a0km agli attuali 18\u00a0km, molti dei quali in sede protetta.\nNel 2002, con l'avvio dei cantieri della metropolitana, la linea 1 tranviaria \u00e8 stata gestita provvisoriamente con autobus e il percorso \u00e8 stato limitato di volta in volta in seguito all'apertura delle diverse tratte della metropolitana, fino ad essere sostituita dalla linea 1 di metropolitana. Dal 2007 i lavori hanno coinvolto anche via Nizza e la linea 18 \u00e8 stata provvisoriamente esercitata con autobus: nel 2011 \u00e8 stata limitata a piazzale Caio Mario, introducendo per\u00f2 il transito in entrambe le direzioni presso la stazione ferroviaria Lingotto e unificando il percorso feriale e festivo. Il percorso di corso Settembrini, lasciato scoperto dalla linea 18, \u00e8 attualmente utilizzato dalla linea 10.\nA causa dei lavori per il passante ferroviario, da agosto 2006 la linea 10 nei giorni feriali viene limitata al Rond\u00f2 della Forca; il tratto Porta Susa-via Massari viene servito con la linea di autobus 10 Navetta. Nei giorni festivi l'intero percorso (limitato per\u00f2 alla tratta via Massari-piazzale Caio Mario) \u00e8 servito da autobus; nell'autunno 2019, per ridurre l'inquinamento cittadino, i tram sono tornati a viaggiare sulla linea. L'attestamento nord \u00e8 stato prima spostato al Rond\u00f2 della Forca e poi in piazza Statuto, dove attualmente viene effettuato inversione di marcia, mentre nell'ottobre 2011 la linea \u00e8 stata prolungata a sud lungo corso Settembrini sul percorso lasciato scoperto dal 18.\nPer alcuni anni, a partire dal 2002, durante il periodo pre-natalizio e nelle \"domeniche ecologiche\", veniva gestita con motrici storiche la linea 13/, che ricalcava il percorso del 13 sulla tratta piazza Statuto-piazza Gran Madre. La linea \u00e8 stata gestita anche per l'intera durata dei Giochi Olimpici di Torino 2006. La linea 13/ \u00e8 stata attivata anche nel 2014 con un periodo in cui ha fatto capolinea al Rond\u00f2 della Forca. Nel 2015 venne per\u00f2 soppressa in favore della nuova linea 6 Piazza Statuto-Piazza Hermada esercitata con motrici bidirezionali serie 6000 riutilizzando il percorso abbandonato della linea 3 oltre il Po.\nIn concomitanza con i festeggiamenti per il 150\u00ba anniversario dell'Unit\u00e0 d'Italia nel 2011 fu istituita la linea 7, servita con vetture storiche (in anteprima esercitata anche nel 2007 in occasione del centenario del GTT), il cui percorso e i cui orari variarono nel tempo; da settembre 2012 la stessa \u00e8 gestita al sabato e nei giorni festivi.\nIl 4 dicembre 2013 la linea 13 tranviaria venne soppressa e gestita con autobus, prolungando inoltre il suo percorso da piazza Campanella a via Servais. Dal 9 dicembre 2013, a causa della dismissione delle motrici bidirezionali serie 7000, la linea 3 esercitata solo con motrici monodirezionali \u00e8 stata quindi limitata a largo Regina Margherita, effettuando l'inversione nell'anello formato dai corsi Tortona e Belgio, dove effettua capolinea..\nA circa due anni dalla soppressione della gestione tranviaria della linea 13, nel dicembre 2015 venne annunciato il ritorno dei tram sulla linea. Nel mese di dicembre vennero avviati i lavori di ripristino della linea aerea in via Nicola Fabrizi; contestualmente vennero effettuate prove di percorso per abilitare la linea alla motrici della serie 5000, in quanto il percorso non era mai stato testato per tali mezzi. Dal 7 gennaio 2016, nei soli giorni feriali viene attuata la gestione tranviaria della linea 13 (gestione mista con serie 2800 e 5000) da piazza Gran Madre a piazza Campanella e istituita una navetta bus (linea 13N) per collegare piazza Campanella con via Servais. Dopo le 21.00, sempre nei giorni feriali, la linea viene interamente gestita con autobus, con il 13N che copre l'intero percorso da via Servais a piazza Gran Madre, mentre nelle giornate festive \u00e8 gestita con bus snodati.\nA met\u00e0 agosto 2016 sono iniziati i lavori di riqualificazione di piazza Baldissera (ex Stazione di Torino Dora) dove si riposizioneranno i binari della linea 10.\nDa inizio ottobre 2017 la linea 6 tram \u00e8 stata soppressa, sostituita dalla nuova linea 6 bus, gestita con autobus elettrici su un percorso diverso dal tragitto originale. Questa scelta \u00e8 stata fatta per intercettare un maggior flusso di utenti, ottimizzandone i costi. Inoltre ci\u00f2 ha consentito di poter meglio utilizzare le motrici bidirezionali serie 6000 sulla pi\u00f9 affollata linea 10, anche considerando il futuro ripristino fino al vecchio capolinea nord di via Massari previsto per il 2020. Dal 2 maggio 2018 la linea 10 ha arretrato di 2 fermate il suo capolinea, dal Rond\u00f2 della Forca a piazza Statuto.\nNell'ambito dei lavori per la demolizione del cavalcavia di corso Grosseto, nel 2018 \u00e8 stata spostata la sede tranviaria per non interferire con i lavori. La modifica, che ha interessato la linea 9 e le vetture di uscita e rientro dal deposito Venaria, seppur provvisoria durer\u00e0 fino a quando la sede tranviaria sar\u00e0 definitiva, con e una rotonda tranviaria di connessione con l'impianto di via Stradella.\nNel febbraio 2020 la sindaca di Torino ha annunciato il progetto di rinnovo della rete di trasporti GTT, che prevede il ripristino, atteso da anni, della linea 10 fino al capolinea settentrionale di via Massari e il ripristino della linea 12, che collegher\u00e0 Corso Lepanto a Via Amati (al confine con Venaria). Queste 2 estensioni sono previste per il 2023.\nAd agosto 2021 la linea 18, gi\u00e0 gestita con autobus, \u00e8 stata soppressa e sostituita, in parte, con la nuova linea automobilistica 8.\nCaratteristiche.\nLa rete tranviaria di Torino si compone di nove linee, di cui una, la 16, \u00e8 formata da due circolari (16 CS, 16 CD). Anche la linea 7 ha tracciato circolare, ma \u00e8 gestita esclusivamente nei festivi, nei prefestivi e nei periodi di maggior affluenza turistica; inoltre tutte le motrici che svolgono servizio sulla linea sono d'epoca e molte di esse sono state recentemente restaurate. La linea 9/ \u00e8 gestita solo in occasione di eventi sportivi allo Juventus Stadium. Le linee 10 e 13 effettuano servizio solo feriale, la prima da Piazza Statuto a corso Settembrini e la seconda da piazza Gran Madre a piazza Tommaso Campanella.\nA tali relazioni si aggiunge la tranvia Sassi-Superga, a cremagliera, formalmente separata rispetto alla rete urbana e catalogata come servizio turistico.\nLa rete si estende per 220\u00a0km di binari (di cui 100\u00a0km in sede protetta) con 470\u00a0km di cavi sotterranei, 696 scambi (di cui 195 a radiofrequenza) e 175 semafori che danno priorit\u00e0 al tram.\nIn Corso Unione Sovietica e corso Turati la linea 4 percorre il binario sinistro (unico caso in Italia) per poter aprire a destra le porte in corrispondenza della banchina alberata.\nIl GTT, assieme all'Associazione Torinese Tram Storici, organizza ogni anno il \"Torino Trolley Festival\", dedicato ai tram d'epoca italiani, con corse speciali su porzioni significative della rete.\nMateriale rotabile.\nMateriale in esercizio.\nIl parco tranviario torinese utilizza solo tram articolati. Alcuni sono il residuo dei gruppi di vetture realizzati fra gli anni sessanta e gli anni novanta, con le prime ottenute dalla ricostruzione di tram a cassa singola risalenti agli anni trenta. Fra il 1983 e il 2013 prestarono servizio le elettromotrici serie 7000, a suo tempo progettate per l'esercizio sulle cinque linee di \"metropolitana leggera\" previste dalla riforma del 1982 e realizzate solo in parte con la linea 3 e man mano accantonate e poi demolite. I mezzi pi\u00f9 moderni sono stati acquistati nei primi anni 2000.\nLa nuova Serie 8000 Hitachi.\nL'11 febbraio 2022, arriva a Torino il primo dei nuovi 70 tram nominati Serie 8000 ordinati alla Hitachi Rail Italy . \nSi tratta di tram monodirezionali da 28 metri, verranno utilizzati in futuro sulle linee 3, 9 e 10 e sostituiranno progressivamente i tram serie 2800 arancioni, i pi\u00f9 datati attualmente in servizio a Torino. \nElettromotrici in esercizio regolare.\nIl parco torinese \u00e8 completato da alcuni veicoli di servizio e da un nutrito numero di rotabili di interesse storico conservati da GTT in collaborazione con l'Associazione Torinese Tram Storici (ATTS). Alcune motrici circolano inoltre nella livrea storica in due toni di verde (unit\u00e0 2807, 2815, 2848, 2852 e 2855) o sono state dotate di particolari allestimenti (motrice 2841 \"Ristocolor\", 2823 \"Gustotram\", 3179 \"Tram Teatro\").\nRetrospettiva storica.\nMolto eterogeneo risulta il parco tramviario del passato, realizzato prevalentemente da aziende piemontesi e soggetto a significative ricostruzioni, le pi\u00f9 importanti delle quali si svolsero nel 1927, nel 1945 (a seguito dei danni di guerra) e nel 1977:"}
{"id": "2276999", "revid": "56818", "url": "https://it.wikipedia.org/wiki?curid=2276999", "title": "Flammekueche", "text": ""}
{"id": "2277000", "revid": "86599", "url": "https://it.wikipedia.org/wiki?curid=2277000", "title": "Maglia Beethoven", "text": "La maglia Beethoven \u00e8 una delle 15 maglie definite dal reticolato cartografico adottato dall'Unione Astronomica Internazionale per Mercurio. Comprende la porzione della superficie di Mercurio posta in latitudine tra i 22\u00b0 N e i 22\u00b0 S e in longitudine tra i 72\u00b0 W e i 144\u00b0 W ed \u00e8 identificata con il codice H-7.\nIl cratere Beethoven \u00e8 la struttura geologica presente al suo interno scelta come eponimo per la maglia stessa. Questa denominazione \u00e8 stata adottata nel 1976, dopo che la missione Mariner 10 rese disponibili le prime immagini della superficie di Mercurio. Prima di allora si chiamava maglia di Solitudo Lycaonis dal nome dell'omonima albedo che era stata storicamente individuata in questa porzione della superficie. \nDurante i tre sorvoli ravvicinati di Mercurio si ottenne una cartografia parziale della sua superficie. Dopo la missione MESSENGER si pot\u00e9 completare la mappa e migliorare il dettaglio della parte gi\u00e0 nota. \nLa regione \u00e8 caratterizzata da alcune raggiere e da numerosi crateri."}
{"id": "2277006", "revid": "26891", "url": "https://it.wikipedia.org/wiki?curid=2277006", "title": "Caproni Campini N.1", "text": ""}
{"id": "2277007", "revid": "1305772", "url": "https://it.wikipedia.org/wiki?curid=2277007", "title": "The Last Remnant", "text": " \u00e8 un videogioco di ruolo sviluppato dalla Square Enix. Il gioco \u00e8 uscito (per la prima volta) in tutto il mondo lo stesso giorno, il 20 novembre 2008, per Xbox 360, anticipando per motivi economici la versione per Microsoft Windows, uscita il 20 marzo dell'anno successivo in Europa. Il gioco \u00e8 stato mostrato in vari trailer all'E3 e ai Tokyo Game Show del 2007 e 2008, scatenando un grande entusiasmo e curiosit\u00e0 tra i presenti degli eventi.\nLa versione PlayStation 3 del gioco \u00e8 stata cancellata a seguito delle poche vendite fatte registrare per le piattaforme\nXbox 360 e Microsoft Windows. Cionondimeno l'11 settembre 2018 la Square Enix ha annunciato ufficialmente l'uscita di una versione remaster del gioco per PlayStation 4, la quale, oltre a prevedere tutte le migliorie gi\u00e0 presenti nella versione per PC, avr\u00e0 un nuovo motore grafiche e textures in alta risoluzione per risolvere i problemi del gioco originale. Successivamente \u00e8 arrivato per Nintendo Switch e dispositivi mobili un anno dopo.\nTrama.\nLa storia del gioco \u00e8 ambientata in un mondo dove regnano pace e serenit\u00e0 grazie ai Remnant, antichi artefatti creati da societ\u00e0 scomparse da secoli, che grazie al loro enorme potere sono usati dai governanti per mantenere stabile l'equilibrio mondiale. Il protagonista assoluto del gioco \u00e8 Rush Sykes, cresciuto sull'isola di Eulam con la sorella Irina e i loro due genitori, studiosi specializzati sui Remnant. Nel prologo Irina viene rapita e questo avvenimento dar\u00e0 origine all'avventura di Rush, che per salvare la sorella viagger\u00e0 per il mondo.\nMondo.\nIl mondo \u00e8 una sorta di Pangea, diviso in citt\u00e0-stato che controllano i vari territori. In ogni citt\u00e0 \u00e8 presente un Remnant unico che, essendo legato al reggente della citt\u00e0, ne permette la difesa in caso di attacco. Le citt\u00e0 principali sono: Elysion, Athlum, Celapaleis, Balterossa, Royotia, Nagapur. Nel mondo sono presenti quattro tipi di razze: "}
{"id": "2277013", "revid": "71155", "url": "https://it.wikipedia.org/wiki?curid=2277013", "title": "GUUE", "text": ""}
{"id": "2277016", "revid": "104265", "url": "https://it.wikipedia.org/wiki?curid=2277016", "title": "Armando Maugini", "text": "Biografia.\nAttivit\u00e0.\nArmando Maugini \u00e8 stato un agronomo tropicalista che ha diretto e animato le attivit\u00e0 dell'\"Istituto agricolo coloniale italiano\" (ora Istituto agronomico per l'oltremare) di Firenze per quarant'anni.\nNel 1924 assunse la carica di Direttore dell'allora \"Istituto Agricolo Coloniale Italiano\" guidandolo, attraverso la seconda guerra mondiale e la successiva trasformazione (1953) in Istituto agronomico per l'oltremare, fino al 1964, quando gli succedette il suo collaboratore e amico Ferdinando Bigi.\nHa diretto la rivista \"L'agricoltura coloniale\" (in seguito \"Rivista di agricoltura tropicale e subtropicale\") e pubblicato numerosi libri e centinaia di articoli sui temi di cui si \u00e8 occupato l'Istituto. Carattere riservato e deciso, ha dato un forte indirizzo tecnico nella direzione dell'Istituto, creando una vasta rete di collaborazioni con colleghi e organizzazioni di tutto mondo.\nStudi.\nDi formazione agro-economista, ha lavorato a lungo in Africa. All'inizio della sua carriera \u00e8 stato direttore dei \"Servizi agrari\" della Cirenaica, di cui ha studiato la vegetazione spontanea e le tradizioni agricole.\nIn seguito, in qualit\u00e0 di direttore del Laboratorio dell\"'Istituto agricolo coloniale italiano\" ha diretto numerosi studi sulle risorse naturali e agricole dei paesi tropicali. Divenuto direttore dello stesso Istituto, ha assistito l'opera di colonizzazione agraria degli Italiani in Africa e nel bacino del Mediterraneo tra le due guerre mondiali e successivamente l'emigrazione agricola italiana in America latina.\nHa lasciato una ricca documentazione archivistica e fotografica sull'opera degli italiani in Africa e in America latina e sull'ambiente e l'agricoltura dei paesi tropicali e subtropicali, custodita presso il \"Centro di documentazione\" e l\"'Archivio fotografico\" dell'Istituto agronomico per l'oltremare di Firenze.\nBiblioteca personale.\nParte della biblioteca di Armando Maugini (libri, opuscoli e carte) di argomento agronomico ed economico (1900-1970) con particolare riferimento al periodo fascista e ai possedimenti italiani in Africa \u00e8 stata donata dai suoi eredi alla sede di Agraria della Biblioteca di Scienze Tecnologiche, Universit\u00e0 degli Studi di Firenze."}
{"id": "2277017", "revid": "228587", "url": "https://it.wikipedia.org/wiki?curid=2277017", "title": "MOS 7501", "text": "Il MOS 7501 \u00e8 un microprocessore ad 8 bit sviluppato da MOS Technology per i computer Commodore della serie 264 che comprende il Commodore Plus/4, il Commodore 16 e il Commodore 116. \nIl modello successivo si chiama MOS 8501: rispetto al 7501, realizzato con i transistor HMOS-1 (\"high-performance n-channel metal-oxide-semiconductor\"), \u00e8 costruito utilizzando transistor HMOS-2. I transistor HMOS sono una tipologia di transistor con prestazioni pi\u00f9 elevate rispetto ai transistor NMOS dei precedenti chip della serie 65xx.\nDati tecnici.\nIl 7501 deriva dal MOS 6510 usato nel Commodore 64, a sua volta evoluzione del fortunato processore MOS 6502 usato in famosi computer come l'Apple II ed il Commodore VIC-20, con cui mantiene la compatibilit\u00e0 a livello di microcodice. Come il 6510, anche il 7501 ha un bus a 16 bit con il quale pu\u00f2 indirizzare fino a 64 kB di memoria e, come il 6510, ha 3 soli registri interni: il primo, chiamato \"Accumulatore\", o pi\u00f9 semplicemente \"A\", \u00e8 anche il pi\u00f9 utilizzato, dato che le istruzioni del processore (56 in tutto) in genere eseguono i calcoli proprio su di esso. Gli altri due registri, chiamati \"X\" ed \"Y\", sono per lo pi\u00f9 di appoggio. Per sopperire a questa carenza di registri le prime 256 locazioni di memoria del computer, da $0000 a $00FF, chiamate \"pagina 0\" (zero), sono utilizzate come registri aggiuntivi per memorizzare impostazioni addizionali della macchina. La CPU mappa anche lo stack in memoria, agli indirizzi compresi fra $0124 e $01FF.\nRispetto al 6502, il 7501 presenta un canale I/O bidirezionale a 7 bit (mappato all'indirizzo $0001) usato per il bank switching, una tecnologia che permette di gestire dinamicamente i banchi di memoria mediante la selezione di quelli visibili alla CPU: si possono, cio\u00e8, avere 2 banchi, uno ROM ed uno RAM, con lo stesso indirizzo e selezionare di volta in volta quello visibile alla CPU. Questa tecnologia \u00e8 stata poi ripresa anche nel MOS 8502, la CPU cuore del Commodore 128. La gestione dei banchi avviene in collaborazione con il TED mediante i piedini del bus di I/O, e la locazione di memoria $00FB contiene la configurazione corrente della memoria del computer.\nGrazie ai piedini del bus dati realizzati in logica tri-state, la CPU pu\u00f2 impostare questi pin in alta impedenza, scollegandoli di fatto dal bus di sistema e permettendo cos\u00ec ad altre periferiche di utilizzarlo per accedere direttamente alla memoria (DMA): nei computer della serie 264 tale accesso \u00e8 eseguito dal solo MOS TED, il chip deputato alla generazione dei segnali audio e video.\nIl clock del 7501 \u00e8 variabile: pu\u00f2 lavorare a 0,89 oppure 1,76 MHz. In condizioni normali il computer opera alla frequenza pi\u00f9 bassa: ci\u00f2 \u00e8 dovuto al fatto che il TED opera internamente anch'esso a 1,76\u00a0MHz ma impegna il bus di sistema per accedere alla memoria con il clock inferiore, rallentando anche il processore. Manipolando i registri del TED si pu\u00f2 disattivare il segnale video: in questo modo il TED non impegna pi\u00f9 il bus di sistema del computer permettendo alla CPU di operare alla frequenza pi\u00f9 elevata.\nDopo un reset il processore legge le locazioni di memoria $FFFC/$FFFD (byte basso/byte alto) e salta ad eseguire il programma all'indirizzo specificato; dopo un interrupt il 7501 legge invece l'indirizzo dalle locazioni $FFFE/$FFFF ed esegue la routine di interrupt l\u00ec presente, a meno che l'interrupt non sia stato disabilitato."}
{"id": "2277024", "revid": "1782831", "url": "https://it.wikipedia.org/wiki?curid=2277024", "title": "Adelaide di Sassonia-Meiningen", "text": "Biografia.\nEra la figlia primogenita di Giorgio I di Sassonia-Meiningen, e di sua moglie, Luisa Eleonora di Hohenlohe-Langenburg. Suo padre era il duca di Sassonia-Meiningen, un piccolo Stato tedesco, liberale, che permetteva una stampa libera e critica del sovrano. \nMatrimonio.\nA partire dal 1811, Giorgio, principe del Galles, venne nominato reggente del padre, Giorgio III, dichiarato pazzo. Il 6 novembre 1817 l'unica figlia del principe reggente, la principessa Carlotta, moglie del principe Leopoldo di Sassonia-Coburgo-Saalfeld (futuro re Leopoldo I del Belgio), mor\u00ec di parto. Carlotta era seconda nella linea di successione al trono. Con la sua morte, il regno rimase senza un erede che potesse continuare la dinastia. \nPer continuare la linea di successione, il principe Guglielmo, duca di Clarence, e gli altri figli di Giorgio III, cercarono matrimoni rapidi con l'intento di generare prole, che avrebbe potuto ereditare il trono. Guglielmo aveva gi\u00e0 avuto dieci figli illegittimi dalla popolare attrice Dorothea Jordan.\nAdelaide era una principessa di uno Stato tedesco minore, ma Guglielmo disponeva di una scelta limitata tra le principesse europee nubili e, dopo falliti accordi con altre candidate, venne organizzato un matrimonio con Adelaide, che sembrava la candidata ideale: era amabile, amante della casa e disposta ad accettare i figli illegittimi del futuro marito. Guglielmo scrisse al fratello maggiore: \"Lei \u00e8 condannata, povera cara innocente giovane creatura, ad essere mia moglie\". \nAdelaide e Guglielmo si sposarono in un doppio matrimonio l'11 luglio 1818, a Kew Palace, nel Surrey: l'altro era quello del fratello di Guglielmo, il principe Edoardo, con la principessa Vittoria di Sassonia-Coburgo-Saalfeld. \nAdelaide e Guglielmo ebbero due figlie, entrambe morte in tenera et\u00e0. Adelaide non riusc\u00ec quindi a dare un erede a Guglielmo; ci riusc\u00ec invece la cognata Vittoria di Sassonia-Coburgo-Saalfeld, che diede alla luce la futura regina Vittoria del Regno Unito. \nRegina Consorte (1830-1837).\nAl momento del loro matrimonio Guglielmo non era il presunto erede al trono, ma lo divenne quando suo fratello Federico, duca di York, mor\u00ec senza figli nel 1827. Considerata la piccola probabilit\u00e0 dei suoi fratelli maggiori ad avere degli eredi, la relativa giovinezza di Guglielmo e la sua buona salute, fu a lungo considerato estremamente probabile che sarebbe diventato re a tempo debito. \nNel 1830, alla morte del fratello maggiore, Giorgio IV, Guglielmo sal\u00ec al trono. Uno dei primi atti del nuovo sovrano fu quello di conferire l'incarico di Ranger di Bushy Park (per 33 anni detenuto da lui stesso) ad Adelaide. Guglielmo e Adelaide vennero incoronati l'8 settembre 1831 nell'Abbazia di Westminster. Adelaide era profondamente religiosa e prese molto seriamente la cerimonia, mentre Guglielmo la disprezz\u00f2, ritenendosi un personaggio in un'opera comica.\nAdelaide era molto amata dal popolo britannico per la sua piet\u00e0, modestia e carit\u00e0. Gran parte delle sue rendite annuali furono date in beneficenza. Trattava la giovane principessa Vittoria di Kent (presunta erede di Guglielmo) con gentilezza, nonostante la sua incapacit\u00e0 a generare un erede suo, e l'aperta ostilit\u00e0 tra Guglielmo e la madre di Vittoria, la Duchessa di Kent.\nAdelaide tent\u00f2, forse invano, di influenzare politicamente il re. Non parl\u00f2 mai di politica in pubblico; tuttavia appoggiava con forza il partito Tory. Non \u00e8 chiara quanto grande fu la sua influenza su Guglielmo durante il passaggio del Reform Act 1832. La stampa, il popolo e i cortigiani sospettarono che ella agisse dietro le quinte contro la riforma, divenendo impopolare tra i riformatori.\nCi furono voci di una sua relazione con il Lord Ciambellano, il Tory Lord Howe, ma quasi tutti a corte sapevano che Adelaide era inflessibilmente pia e fedele al marito. \nNell'ottobre 1834 un grande incendio distrusse gran parte del Palazzo di Westminster. Adelaide lo consider\u00f2 come un castigo divino per i capricci della riforma. Quando il governo whig Lord Melbourne venne respinto dal re, \"The Times\" accus\u00f2 la regina di averlo influenzato, anche se ella fu completamente estranea alla scelta del re.\nRegina Vedova (1837-1849).\nAdelaide si ammal\u00f2 gravemente nel mese di aprile 1837, quando era al capezzale della sorella a Meiningen, ma si riprese. Nel giugno dello stesso anno divenne evidente che il re era malato. Adelaide rimase accanto al letto di morte di Guglielmo per pi\u00f9 di dieci giorni. \nGuglielmo IV mor\u00ec di infarto nelle prime ore del mattino del 20 giugno 1837 al Castello di Windsor, dove fu sepolto. Adelaide fu la prima Regina Vedova in oltre un secolo (la moglie di Carlo II, Caterina di Braganza, mor\u00ec nel 1705 e Maria Beatrice d'Este, moglie del deposto Giacomo II, mor\u00ec nel 1718).\nDopo la morte del marito, la regina Adelaide si ritir\u00f2 dalla Corte e prese residenza a Marlborough House, dove mor\u00ec per cause naturali il 2 dicembre 1849.\nLuoghi dedicati a Adelaide.\nLa capitale dello Stato australiano dell'Australia Meridionale \u00e8 stata chiamata Adelaide in suo onore.\nDiscendenza.\nCome detto, ebbe due figlie:\nCollegamenti esterni.\n "}
{"id": "2277032", "revid": "22694994", "url": "https://it.wikipedia.org/wiki?curid=2277032", "title": "Microgestione", "text": ""}
{"id": "2277033", "revid": "330183", "url": "https://it.wikipedia.org/wiki?curid=2277033", "title": "Propulsore", "text": ""}
{"id": "2277034", "revid": "22695008", "url": "https://it.wikipedia.org/wiki?curid=2277034", "title": "Macrogestione", "text": ""}
{"id": "2277035", "revid": "22695022", "url": "https://it.wikipedia.org/wiki?curid=2277035", "title": "Micromanagement", "text": ""}
{"id": "2277037", "revid": "124811367", "url": "https://it.wikipedia.org/wiki?curid=2277037", "title": "Jade Goody", "text": "Biografia.\nJade nacque da due genitori molto giovani. Il padre era tossicodipendente e mor\u00ec di overdose quando lei era ancora una bambina. Divenne famosa in Gran Bretagna grazie alla partecipazione alla terza edizione (2002) del \"Big Brother\" (versione locale del \"Grande Fratello\"), dove si fece notare per gravi lacune culturali (ad esempio, credeva che Cambridge si trovasse a Londra) ed alcuni comportamenti scorretti (durante il programma si present\u00f2 nuda e visibilmente ubriaca). Nonostante questi avvenimenti, che le valsero molte critiche, conquist\u00f2 una buona posizione nel programma, arrivando in finale e classificandosi quarta.\nNegli anni successivi apparve in molte riviste e trasmissioni televisive. Nel 2005 lanci\u00f2 un profumo, che ottenne un grande successo. Nel 2006 Jade partecip\u00f2, assieme a sua madre, al \"Celebrity Big Brother\", il \"Grande Fratello VIP\" inglese, venendo eliminata per aver rivolto insulti razzisti ad un'altra concorrente, Shilpa Shetty, attrice di Bollywood, con circa l'82% dei voti. Malgrado l'eliminazione e le dichiarazioni del pubblico, il pessimo comportamento di Jade suscit\u00f2 l'indignazione dell'India e manifestazioni di protesta si verificarono nel paese asiatico. L'incidente diplomatico tra Regno Unito ed India fece parlare di s\u00e9 in tutto il mondo, con conseguente imbarazzo per Londra. Perfino il suo profumo ne pag\u00f2 le conseguenze: ritirato dagli scaffali, vi ritorn\u00f2 solo un anno dopo.\nNel frattempo Jade aveva gi\u00e0 avvertito i primi sintomi (tra cui continue emorragie) del male che avrebbe segnato il resto della sua vita. In segno di scusa per il suo comportamento nei confronti di Shilpa Shetty, nel 2008 partecip\u00f2 al \"Bigg Boss\", l'adattamento indiano del \"Grande Fratello\" condotto dalla stessa Shilpa Shetty, ma fu costretta a ritirarsi perch\u00e9 nel confessionale le comunicarono che le era stato diagnosticato un tumore al collo uterino. La chemioterapia intrapresa nella speranza di guarire la rese calva, ma fu inutile: nel 2009 le venne comunicato che il tumore era degenerato in metastasi e che ormai aveva raggiunto lo stadio terminale.\nAl corrente del fatto che ormai le restavano poche settimane di vita, il 22 febbraio spos\u00f2 il suo fidanzato Jack Tweed: il suo abito da sposa, donatole da Mohamed Al-Fayed, era dotato di tasche dove tenere i medicinali di cui aveva bisogno per contenere gli effetti della malattia. Jade trasform\u00f2 in un reality show i suoi ultimi giorni di vita. Con gli introiti voleva realizzare un desiderio: dare un futuro dignitoso alla sua famiglia e soprattutto ai suoi due figli. Aveva guadagnato circa 3 milioni di sterline. Oltre il 95% dei suoi connazionali condivise le sue scelte, in risposta a chi l'aveva accusata di mercificare sulla sua imminente morte.\nA seguito dell'interesse dell'opinione pubblica per il caso di Jade Goody, le autorit\u00e0 sanitarie britanniche registrarono un aumento sensibile delle richieste di screening oncologico del tumore al collo uterino, soprattutto da parte di giovani e giovanissime. Come conseguenza di ci\u00f2, il 13 marzo il National Health Service dell'Inghilterra dichiar\u00f2 che avrebbe rivisto la norma che non ammette lo screening oncologico gratuito per le donne minori di anni 25 (20 nel resto del Regno). Appresa la notizia, lo stesso giorno la Goody rilasci\u00f2 un'intervista nella quale raccont\u00f2 di sentirsi immensamente fiera di aver contribuito in tal senso. Jade Goody \u00e8 morta durante la notte tra il 21 e il 22 marzo, poche ore dopo la mezzanotte. I familiari hanno chiesto ai media di rispettare la loro privacy. Il premier Gordon Brown ha espresso le sue condoglianze e l'ha definita una donna coraggiosa. Messaggi di cordoglio sono giunti anche dal leader conservatore David Cameron. I funerali sono stati celebrati il 4 aprile successivo."}
{"id": "2277041", "revid": "287204", "url": "https://it.wikipedia.org/wiki?curid=2277041", "title": "Transenna (trasporti)", "text": "La transenna \u00e8 un tipo di barriera fissa o mobile utilizzata per regolare il traffico di persone o veicoli o sbarrare l'accesso del pubblico a determinate zone in occasione di eventi, manifestazioni ecc. \nOltre che per il suo scopo primario, pu\u00f2 essere usata quale elemento di arredo urbano e supporto per l'affissione di pubblicit\u00e0."}
{"id": "2277042", "revid": "339392", "url": "https://it.wikipedia.org/wiki?curid=2277042", "title": "Ratmir Kholmov", "text": ""}
{"id": "2277050", "revid": "767487", "url": "https://it.wikipedia.org/wiki?curid=2277050", "title": "Forget Paris", "text": "Forget Paris \u00e8 un film del 1995, diretto da Billy Crystal.\nTrama.\nMickey Gordon (Billy Crystal) \u00e8 un arbitro di basket che deve seppellire in Francia il cadavere del padre, osservando le sue ultime volont\u00e0, e per un caso fortuito fa la conoscenza di un'addetta al servizio reclami della compagnia aerea parigina.\nLa donna \u00e8 Ellen Andrews (Debra Winger), un\u2019americana come lui. I due dopo essersi conosciuti, si innamorano, lei lascia il marito e torna in America con Mickey. Ma la vita di coppia li mette a dura prova. Tutta la narrazione della loro storia si snoda al tavolo di un ristorante in attesa che i due protagonisti arrivino..."}
{"id": "2277053", "revid": "666668", "url": "https://it.wikipedia.org/wiki?curid=2277053", "title": "Coppa del Benelux", "text": "La Coppa del Benelux \u00e8 una competizione che mette di fronte la vincitrice del campionato olandese di calcio a 5 all'omologo del campionato belga di calcio a 5, sia maschili che femminili, la stessa denominazione ha anche il torneo riservato alle rispettive vincitrici delle coppe nazionali. Si tratta senza dubbio della pi\u00f9 antica competizione di calcio a 5 internazionale per il continente europeo, poich\u00e9 disputata per la prima volta nel 1977/1978, anche se non riconosciuta attualmente da nessun organismo ufficiale che governa il calcio a 5, cos\u00ec come l'analoga Copa Ib\u00e9rica de F\u00fatbol Sala tra squadre spagnole e portoghesi."}
{"id": "2277061", "revid": "4175", "url": "https://it.wikipedia.org/wiki?curid=2277061", "title": "Alexander Kotov", "text": ""}
{"id": "2277063", "revid": "767487", "url": "https://it.wikipedia.org/wiki?curid=2277063", "title": "Mike Niles", "text": ""}
{"id": "2277066", "revid": "1305772", "url": "https://it.wikipedia.org/wiki?curid=2277066", "title": "Museo Emilio Greco (Catania)", "text": "Il Museo Emilio Greco di Catania \u00e8 situato nel Palazzo Gravina Cruyllas dei Principi di Palagonia, sede anche del Museo civico belliniano.\nLe sale, ricavate negli ambienti privati di tutto un piano del palazzo, ospitano 150 opere autografe datate tra il 1955 e il 1992. \nStoria.\nIl museo venne aperto nella prima met\u00e0 degli anni novanta e inaugurato dallo stesso artista catanese nel 1994.\nPalazzo Gravina Cruyllas dei Principi di Palagonia, sede anche del Museo civico belliniano, fu prima abitazione del compositore. Il Palazzo apparteneva in origine ai Gravina Cruyllas, tra le famiglie di spicco nel XVII secolo catanese. I fasti dell'edificio si notano all'interno del Museo nella cappelletta di famiglia e negli stemmi che ne decorano il soffitto dell'atrio di ingresso. Nell'atrio d'ingresso del museo \u00e8 ancora visibile la volta della galleria esterna del Teatro romano, su cui il palazzo interamente fu costruito.\nDal 2007 al 2008 il museo \u00e8 stato temporaneamente chiuso, principalmente per il restauro dei locali, e se ne era progettata una fusione con il Museo Belliniano, creando un unico polo museale.\nLa riapertura del Museo \u00e8 avvenuta il 31 ottobre 2008 alle ore 18:00, ospitando opere di Emilio Greco nonch\u00e9 dello scultore catanese Eugenio Russo. Nel periodo compreso tra il 2 e il 16 maggio 2009 ha ospitato in qualit\u00e0 di ciceroni gli studenti dell'Accademia di belle arti di Catania che hanno accompagnato i visitatori tra le sale del Museo tutti i giorni negli orari d'apertura dello stesso.\nCollezione.\nLa collezione comprende 150 tra litografie e acqueforti, queste ultime nella pregevole serie dei 25 \"Commiati\" (in cui l'Artista analizza in maniera accurata il tormentato distacco tra uomo e donna cogliendone le infinite sfumature della \"vibratile fisicit\u00e0\", in una sorta di erotismo \"brancatiano\"). Sono esposte opere di ispirazione classica (\"Nausicaa\", \"Euriclea\", \"Aretusa\", \"Medea\", \"Saffo\", \"Ritorno di Ulisse\", \"Metamorfosi\", \"Ninfa e Fauno\") in cui le citazioni relative a Catullo sono piuttosto evidenti. Il grosso era di donazione dello stesso Emilio Greco, ma non mancavano taluni \"prestiti\" da parte dei parenti (soprattutto piccole sculture e disegni). \u00c8 presente anche una scultura di Hidetoshi Nagasawa, \"La Barca d'Oro\".\nBiblioteca.\nLa struttura ospita anche una ricca biblioteca (350 volumi), costituita dalle donazioni Greco e da testi di acquisizione del Museo."}
{"id": "2277067", "revid": "86599", "url": "https://it.wikipedia.org/wiki?curid=2277067", "title": "Maglia Tolstoj", "text": "La maglia Tolstoj \u00e8 una delle 15 maglie definite dal reticolato cartografico adottato dall'Unione Astronomica Internazionale per Mercurio. Comprende la porzione della superficie di Mercurio posta in latitudine tra i 22\u00b0 N e i 22\u00b0 S e in longitudine tra i 144\u00b0 W e i 216\u00b0 W ed \u00e8 identificata con il codice H-8.\nIl cratere Tolstoj \u00e8 la struttura geologica presente al suo interno scelta come eponimo per la maglia stessa. Questa denominazione \u00e8 stata adottata nel 1976, dopo che la missione Mariner 10 rese disponibili le prime immagini della superficie di Mercurio. Prima di allora si chiamava maglia Phaethontias dal nome dell'omonima albedo che era stata storicamente individuata in questa porzione della superficie. Prima della standardizzazione del nome, nelle prime mappe prodotte con le immagini della Mariner 10, venne anche chiamata mappa Tir dal nome di Tir Planitia.\nDurante i tre sorvoli ravvicinati di Mercurio si ottenne una cartografia parziale della sua superficie. Dopo la missione MESSENGER si pot\u00e9 completare la mappa e migliorare il dettaglio della parte gi\u00e0 nota. "}
{"id": "2277074", "revid": "4175", "url": "https://it.wikipedia.org/wiki?curid=2277074", "title": "Torneo di Capodanno di Reggio Emilia", "text": ""}
{"id": "2277080", "revid": "438678", "url": "https://it.wikipedia.org/wiki?curid=2277080", "title": "Fraternit\u00e0 preraffaellita", "text": ""}
{"id": "2277086", "revid": "1543377", "url": "https://it.wikipedia.org/wiki?curid=2277086", "title": "Chimica matematica", "text": "La chimica matematica \u00e8 l'area di ricerca impegnata nell'applicare la matematica alla chimica in modo originale e non ovvio; si interessa principalmente di modelli matematici applicati ai fenomeni chimici. La chimica matematica non deve essere confusa con la chimica computazionale.\nLe maggiori aree di ricerca della chimica matematica includono:\nIl termine \"chimica matematica\" venne coniato da Georg Helm, che nel 1894 pubblic\u00f2 il trattato \"Grundz\u00fcge der mathematischen Chemie\" (\"Principi di Chimica matematica\"). Alcune pubblicazioni periodiche internazionali specializzate in questo campo sono MATCH Communications in Mathematical and in Computer Chemistry, pubblicato la prima volta nel 1975, e il Journal of Mathematical Chemistry, pubblicato la prima volta nel 1987.\nI modelli fondamentali per la chimica matematica sono i grafi molecolari e gli indici topologici."}
{"id": "2277087", "revid": "599013", "url": "https://it.wikipedia.org/wiki?curid=2277087", "title": "Allen Leavell", "text": ""}
{"id": "2277092", "revid": "135224", "url": "https://it.wikipedia.org/wiki?curid=2277092", "title": "Cultura di Polada", "text": "La cultura di Polada (2200-1600 a.C. circa) \u00e8 il nome con cui ci si riferisce ad una cultura dell'et\u00e0 del bronzo antica, diffusa in gran parte dell'Italia settentrionale.\nIl nome deriva dalla localit\u00e0 di Polada, nel territorio del comune di Lonato del Garda, dove negli anni tra il 1870 e il 1875 si ebbero i primi ritrovamenti attribuiti a questa cultura in seguito a lavori di bonifica in una torbiera. Altre stazioni importanti si ritrovano nell'area tra Mantova e il Lago di Garda e il lago di Pusiano.\nCronologia.\nLa cultura di Polada viene solitamente assegnata al periodo che va dal 2200 al 1500 a.C. circa, o al 2400-1400 a.C. circa per A.F. Harding (2000); David-Elbiali &amp; David (2009) ne limita la cronologia tra il 2200 e il 1750 a.C. circa. \nLe cosiddette tavolette enigmatiche o \"Brotlaibidole\", trovate a Polada e nel Lago di Ledro, sono datate al periodo pi\u00f9 recente della prima et\u00e0 del bronzo nel sud delle Alpi e vengono correlate alla cultura di Polada. Secondo la cronologia proposta da Renato Perini, corrispondono al Bronzo Antico II e Bronzo Antico III (contesto Polada-B). Questi oggetti di argilla possono essere datati in Italia ad un periodo che va dal 2050 a.C. (Polada B, Lavagnone 2) al 1400/1300 a.C. (Lavagnone, dell'Isolone di Mincio). \nNel sistema cronologico di Paul Reinecke, la cultura Polada \u00e8 inclusa nell'et\u00e0 del bronzo BzA2 a BzC2, ma secondo David-Elbiali &amp; David (2009) solo nel BzA1a, BzA1b e BzA2a, cio\u00e8 nelle prime fasi dell'antica et\u00e0 del bronzo.\nL'insediamento di Lavagnone 1 \u00e8 assegnato a 2080/2050 a.C., Lavagnone 2 esistette per 65 anni (dal 2050 al 1991/1985 aC) e Lavagnone 3 a partire dal 1984 a.C..\nVenne succeduta nella media et\u00e0 del bronzo dalla facies delle palafitte e degli abitati arginati.\nOrigine.\nVi sono alcuni punti in comune con la precedente cultura del vaso campaniforme tra cui l'uso dell'arco e una certa maestria nella metallurgia. Secondo Barfield la comparsa della facies di Polada \u00e8 da collegare a movimenti di popolazioni provenienti dalla Germania meridionale e dalla Svizzera.\nContemporaneamente alla cultura di Polada, le seguenti culture erano diffuse nell'arco alpino:\nSecondo Bernard Sergent, l'origine della famiglia linguistica ligure - a suo parere imparentata alla lontana con quella celtica e quella italica - sarebbe da ricercare nella cultura di Polada e in quella del Rodano (prima et\u00e0 del bronzo), emanazioni meridionali della cultura di Unetice.\nDiffusione.\nLa maggior parte dei siti attribuibili a questa cultura sono stati scoperti intorno al lago di Garda, tra Lombardia orientale, Trentino e Veneto occidentale e intorno ai lago di Viverone e al lago Maggiore in Piemonte. \nInfluenze poladiane si riscontrano anche nelle culture della prima et\u00e0 del bronzo della Liguria, della Romagna, della Corsica e della Sardegna (cultura di Bonnanaro).\nInsediamenti.\nGli insediamenti in zona di laghetti e paludi intermorenici sono a palafitte appoggiate su \"bonifiche\" di tronchi orizzontali, disposti in piattaforma stratificata o cassonata. Avevano un'estensione abbastanza contenuta, circa un ettaro, e una popolazione che si aggirava fra i 200 e i 300 individui per villaggio.\nEconomia.\nL'economia delle genti poladiane era basata sull'allevamento, la caccia, l'agricoltura, la pesca e la raccolta in larga scala di frutti di bosco.\nIn un sito di questa cultura, presso Solferino, \u00e8 stato rinvenuto il pi\u00f9 antico esempio di cavallo addomesticato in Italia.\nCultura materiale.\nSe la ceramica \u00e8 di impasto ancora grossolano, le altre attivit\u00e0 umane crescono e si sviluppano: industria litica, in osso e corno, legno, metalli. Gli strumenti e le armi in bronzo mostrano somiglianze con quelli della cultura di Unetice e di altri gruppi del nord delle Alpi tra cui il gruppo di Singen e quello di Straubing. "}
{"id": "2277101", "revid": "767487", "url": "https://it.wikipedia.org/wiki?curid=2277101", "title": "Paul Dawkins", "text": "Carriera.\nDopo aver giocato per quattro anni nella Saginaw High School e per altri quattro con i Northern Illinois Huskies nella NCAA (con complessivi 17,3 punti e 7,7 rimbalzi di media a partita) va a giocare negli Utah Jazz nella NBA, con i quali scende in campo in 57 occasioni (5,5 punti di media in 13,6 minuti di media a partita)."}
{"id": "2277102", "revid": "712828", "url": "https://it.wikipedia.org/wiki?curid=2277102", "title": "Peverell", "text": ""}
{"id": "2277103", "revid": "6923", "url": "https://it.wikipedia.org/wiki?curid=2277103", "title": "Introversion Software", "text": "Introversion Software \u00e8 una software house Britannica che si autodefinisce \"The last of the bedroom programmers\" (\"Gli ultimi programmatori da camera da letto\"). \u00c8 stata fondata nel 2001 da tre amici, Chris Delay, Mark Morris e Thomas Arundel che si sono conosciuti mentre frequentavano l'Imperial College London.\nIntroversion \u00e8 una societ\u00e0 relativamente piccola, ma l'originale gameplay di alcuni suoi giochi ha permesso il formarsi di una forte comunit\u00e0.\nStoria.\nIl loro primo videogioco \"Uplink\" \u00e8 stato sviluppato e progettato esclusivamente da Chris, mentre Mark e Tom si sono occupati del marketing, del supporto logistico e di tutto quello che serve per mettere in vendita un prodotto. Un primo iniziale investimento ha permesso di comprare i CD-R e le cartucce per la stampante, le prime copie del gioco sono state confezionate a mano. La societ\u00e0, appena ha iniziato ad accettare gli ordini, ha potuto rientrare nell'investimento nel giro di qualche ora. Una comunity si \u00e8 formata intorno alla societ\u00e0 e Andy Brainbridge, un nuovo programmatore si \u00e8 aggiunto alla societ\u00e0, mettendosi a sviluppare i giochi \"Darwinia\" e \"DEFCON\".\nQuando fu messo in commercio, \"Darwinia\" divenne subito un gioco molto noto, e per favorirne la vendita venne diffuso anche attraverso il canale Steam il 14 dicembre 2005. Anche Uplink venne diffuso tramite Steam a partire dall'estate del 2006. Il 29 settembre 2006 la societ\u00e0 distribu\u00ec il gioco \"DEFCON\", questo spinse gli accessi del sito web della societ\u00e0 a nuovi record. Il 19 settembre 2008 la societ\u00e0 present\u00f2 il gioco \"Multiwinia\", questo gioco segue il precedente \"Darwinia\" aggiungendoci una componente multiplayer e un diverso gameplay.\nAndamento finanziario.\nIl lancio del primo gioco permise alla societ\u00e0 di realizzare forti guadagni (per una societ\u00e0 di quelle dimensioni). Durante la fiera E3 2002 il gruppo dell'Introversion sperper\u00f2 10\u00a0000 sterline in una settimana tra auto e motoscafi. Purtroppo la maggior parte dei guadagni (circa il 75%) nel settore dei videogiochi si fa entro sei mesi dal lancio del gioco e quindi la societ\u00e0 si trov\u00f2 rapidamente ad avere scarse entrate ma spese costanti. Durante il natale del 2003 l'editore Strategy First smise di pagare i diritti del videogioco Uplink per il Nord America e dichiar\u00f2 bancarotta. Nell'estate del 2003 la societ\u00e0 era sull'orlo della bancarotta, non avendo pi\u00f9 soldi sufficienti per pagare gli stipendi, lo sviluppo del gioco \"Darwinia\" continuava a subire ritardi e le scarse entrate del gioco \"Uplink\" coprivano a malapena le spese delle infrastrutture internet della societ\u00e0. La societ\u00e0 inizi\u00f2 a fare economie e i soci vendettero tutto quello che non era indispensabile pur di non far fallire l'azienda.\nNel marzo del 2005 venne realizzato \"Darwinia\", che ricevette delle recensioni lusinghiere e inizialmente vendette molto bene, ma rapidamente le vendite calarono ed entro sei mesi sembrava che la societ\u00e0 dovesse affrontare nuove difficolt\u00e0 finanziarie. In quel periodo venne siglato un accordo di distribuzione anche tramite la piattaforma \"Steam\" di Valve Software che dal 14 dicembre 2005 inizi\u00f2 a distribuire i prodotti della societ\u00e0. Questo nuovo mercato port\u00f2 nella casse della societ\u00e0 nuove entrate che migliorarono la situazione finanziaria e permisero alla societ\u00e0 di sviluppare il gioco seguente.\nIl 15 settembre 2006 venne distribuito il gioco \"DEFCON\" spendendo le ultime 1500 sterline per l'accettazione dei preordini. Il gioco ebbe un'accoglienza migliore di quanto sperata dagli stessi sviluppatori e rapidamente permise alla societ\u00e0 di accumulare fondi per almeno 12 mesi. La societ\u00e0 ha deciso di puntare molto sulla piattaforma di distribuzione digitale \"Steam\", ritenendola molto utile per il successo commerciale dei prodotti Introversion."}
{"id": "2277105", "revid": "599013", "url": "https://it.wikipedia.org/wiki?curid=2277105", "title": "Geoff Huston", "text": ""}
{"id": "2277117", "revid": "1442080", "url": "https://it.wikipedia.org/wiki?curid=2277117", "title": "Peramelinae", "text": "I Peramelini (Peramelinae ) sono una sottofamiglia di marsupiali della famiglia dei Peramelidi. Comprende sette specie di bandicoot, tra cui l'ormai estinto bandicoot del deserto (\"Perameles eremiana\")."}
{"id": "2277119", "revid": "1632387", "url": "https://it.wikipedia.org/wiki?curid=2277119", "title": "Seabound", "text": "I Seabound sono un duo tedesco di genere synthpop/futurepop, in attivit\u00e0 dal 1995.new CD Speak and Storm (2014)"}
{"id": "2277120", "revid": "436907", "url": "https://it.wikipedia.org/wiki?curid=2277120", "title": "Il cerchio magico del mondo", "text": "Il cerchio magico del mondo \u00e8 l'album di debutto del duo musicale dei Jalisse, pubblicato nel 1997."}
{"id": "2277125", "revid": "110157", "url": "https://it.wikipedia.org/wiki?curid=2277125", "title": "Teoria chimica dei grafi", "text": "La teoria chimica dei grafi \u00e8 una branca della chimica matematica che applica la teoria dei grafi ai modelli matematici utilizzati per descrivere i fenomeni chimici. I pionieri della teoria chimica dei grafi sono Alexandru Balaban, Ivan Gutman, Haruo Hosoya, e Nenad Trinajsti\u0107. Nel 1988 fu riportato che diverse centinaia di ricercatori lavorano in questa area producendo circa 500 articoli annualmente. Sono state scritte anche un certo numero di monografie in questa area, incluso il testo comprensivo di Trinajsti\u0107 in due volumi, \"Chemical Graph Theory\", che riassumeva le conoscenze acquisite nel campo fino alla met\u00e0 degli anni 1980.\nI fautori di questa teoria sostengono che le propriet\u00e0 di un grafo chimico, vale a dire una rappresentazione grafo-teorica di una molecola, fornisce una preziosa informazione del fenomeno chimico. Gli oppositori sostengono invece che i grafi abbiano solamente un ruolo marginale nella ricerca chimica. "}
{"id": "2277126", "revid": "278830", "url": "https://it.wikipedia.org/wiki?curid=2277126", "title": "Bombolo", "text": "Biografia.\nNato nel rione Ponte, nel centro storico di Roma, esercit\u00f2 per anni, fin dalla giovane et\u00e0, l'attivit\u00e0 di venditore ambulante come \"piattarolo\" (venditore di stoviglie, tovaglie e ombrelli ai passanti) nei vicoli del centro, nella zona attigua allo storico mercato di Campo de' Fiori. Durante l'estate del 1975 i registi Pingitore e Castellacci lo notano e lo introducono nel mondo del cinema, facendolo recitare come caratterista e, secondo Pingitore, durante le riprese del film continu\u00f2 a fare l'ambulante; nel 1976 esord\u00ec anche a teatro, debuttando al Bagaglino.\nConobbe Tomas Milian sul set del film \"Squadra antifurto\", inaugurando la gag dello schiaffo che il personaggio del commissario Nico Giraldi gli rifilava frequentemente. Fra gli anni settanta e ottanta partecip\u00f2 come caratterista a decine di film diretti soprattutto da Bruno Corbucci e Pier Francesco Pingitore. Nel 1983 rivel\u00f2 durante la trasmissione \"Domenica in\" di aver scelto il nome d'arte Bombolo poich\u00e9 questo era stato da sempre il suo soprannome ispirato alla canzone omonima del 1932 (\"Era alto cos\u00ec, era grosso cos\u00ec, lo chiamavan Bombolo\") scritta e musicata da Marf e Vittorio Mascheroni.\nIl suo ultimo film fu \"Giuro che ti amo\" (1986), insieme a Nino D'Angelo, nel quale appariva visibilmente dimagrito, segnato da un attacco di meningite acuta avuto pochi mesi prima che lo aveva portato anche al coma durante il ricovero ospedaliero e da cui si riprese solo parzialmente. Come riportato dalla biografia di Ezio Cardarelli, in collaborazione con la famiglia dell'attore, il subentrare di un male incurabile agli inizi del 1987 lo port\u00f2 a un nuovo ricovero ospedaliero e min\u00f2 definitivamente il suo stato di salute gi\u00e0 precario, costringendolo a un ritiro definitivo.\nLa sua ultima apparizione in scena, sul palco del Salone Margherita con la compagnia del Bagaglino risale all'8 maggio 1987. Quella sera fu aiutato a salire sul palcoscenico a causa della debolezza dovuta alla malattia oramai incombente. Mor\u00ec il 21 agosto 1987 all'ospedale Forlanini di Roma in seguito ad un arresto cardiaco. Venne seppellito nel Cimitero Flaminio, a Roma, e l'epitaffio sulla sua tomba riporta \"Ciao Bombolo Core de Roma\".\nTomas Milian ha raccontato che al funerale di Bombolo, avvenuto il 24 agosto 1987 nella parrocchia di Santa Maria in Vallicella, si nascose dietro una colonna affinch\u00e9 nessuno lo notasse e quando il feretro pass\u00f2 davanti a lui, gli diede un affettuoso buffetto, in ricordo di tutti gli schiaffoni che, sul grande schermo, nei panni dell'ispettore Nico Giraldi, aveva rifilato all'attore romano."}
{"id": "2277127", "revid": "767487", "url": "https://it.wikipedia.org/wiki?curid=2277127", "title": "Santa Clause \u00e8 nei guai", "text": "Santa Clause \u00e8 nei guai (\"The Santa Clause 3: The Escape Clause\") \u00e8 il terzo e ultimo film della serie di \"Santa Clause\". La traduzione del titolo segue il gioco di parole, usato anche nei primi due film, che si basa sull'omofonia tra Claus (il nome inglese di Babbo Natale, Santa Claus) e Clause (letteralmente \"clausola\", in quanto il protagonista dovr\u00e0 sottostare, durante l'avventura narrata nel film, a una serie di clausole contrattuali).\nTrama.\nCarol, la moglie di Santa Claus, rimane incinta. Ma Babbo Natale, confuso e disperato anche per la visita della sua ex moglie e dei suoceri, si spaccia per un giocattolaio del Canada insieme ai suoi elfi, facendoli passare per bambini-giocattolai canadesi. Ma il malvagio Jack Brina trama per il posto di Babbo Natale e con un inganno riesce a impossessarsi della pallina di neve di Babbo Natale, facendogli dire: \"Vorrei non essere mai diventato Santa Claus\"; cos\u00ec si ritrovano insieme nella notte in cui Scott divenne Santa Claus, Jack riesce a indossare il vestito e diventa Santa Claus. Il vero Santa Claus, invece, si ritrova intrappolato in un presente alternativo in cui lavora in ufficio senza l'ombra di un qualche rapporto sentimentale. Dopo qualche minuto, chiede a un assistente che cosa ne \u00e8 stato della sua famiglia, ed egli gli risponde che lui non ne parla mai. Ritorna a casa e scopre quindi che il Polo Nord non \u00e8 diventato altro che una noiosa fabbrica di giocattoli molto costosi. Tuttavia, grazie a un ingegnoso piano convince sua \"nipote\" a impossessarsi della pallina di neve di Santa Claus, ma Jack Brina se ne accorge e prende al volo la pallina. Scott, per\u00f2, ha la registrazione della voce di Jack che dice: \"Vorrei non essere mai diventato Santa Claus\" e insieme si ritrovano di nuovo nella prima notte, ma questa volta Scott \u00e8 pronto e riesce a trattenere Jack Brina, lasciando che il tempo riprenda il suo corso. Tornati al vero presente, Scott si riconcilia con sua moglie mentre Jack viene arrestato dai folletti poliziotti, Lucy senza timore di lui lo abbraccia e qualcosa nel cuore di Brina sta nascendo: esso ha compreso cosa vuol dire cos'\u00e8 l'amore, affetto che cercava fin dall'inizio senza riuscire ad ottenerlo. A fine film si vede Carol che parla ai folletti quando poi entra Scott con in braccio il loro bambino, Buddy Clause."}
{"id": "2277128", "revid": "599013", "url": "https://it.wikipedia.org/wiki?curid=2277128", "title": "Cedrick Hordges", "text": "Nel 2016, a seguito dell'aggravarsi delle sue condizioni di salute, il gruppo ultras della Fortitudo Bologna, la fossa dei Leoni, organizza una raccolta fondi per l'acquisto di un importante macchinario per la prosecuzione delle cure."}
{"id": "2277129", "revid": "116114375", "url": "https://it.wikipedia.org/wiki?curid=2277129", "title": "Kristen Bjorn", "text": " Le sue produzioni sono caratterizzate da ambientazioni esotiche, una fotografia estremamente curata e modelli selezionati da ogni parte del mondo, soprattutto Sud America ed Europa dell'Est.\nBiografia.\nVerso la fine degli anni settanta si trasferisce dall'Inghilterra a San Francisco, dove inizia a lavorare come modello posando per il fotografo Fred Bisonnes, le sue foto di nudo appaiono sulla rivista pornografica gay \"Mandate\". Nel 1981 inizia una breve carriera come attore pornografico, comparendo in tre video della Falcon Studios. Fu proprio in quell'occasione che gli affibbiato il nome d'arte di Kristen Bjorn, vista la sua somiglianza con il campione di tennis Bj\u00f6rn Borg.\nNel 1982 si trasferisce in Brasile, coltiva il suo sogno di diventare un fotografo professionista. In Brasile di ferma otto anni, in cui inizia a realizzare i primi scatti di nudo maschile, con protagonisti solamente modelli brasiliani, che vendeva a riviste gay statunitensi. Nel 1985 il suo amico e mentore Fred Bisonnes, che lavorava per la rivista \"Advocate Men\", lo invita a mandare i propri lavori alla rivista. Nel corso degli anni, sempre sotto la spinta di Bisonnes, inizia ad ampliare i suoi spazi creativi realizzando alcuni video softcore per la serie \"Advocate Men Live\".\nNel 1988 dirige e produce il suo primo lungometraggio \"Tropical Heatwave\", che consisteva in sei scene di masturbazioni con uomini brasiliani e muscolosi in ambientazioni esotiche. Con questo film, Bjorn stabilisce il proprio marchio di fabbrica, utilizzando un cast multi-razziale e ambientazioni naturistiche. Successivamente dirige \"Carnaval in Rio\" e \"Island Fever\", le sue prime pellicole hardcore in cui venivano rappresentate scene di sesso tra uomini, compresa la penetrazione ed eiaculazioni multiple.\nBjorn ha curato ogni aspetto dei propri film, dalla produzione passando dalla regia fino alla cura della fotografia, creando un proprio e riconoscibile stile. Se i suoi primi film erano privi di dialoghi, a parte la voce narrante, in seguito furono inseriti dialoghi nella sceneggiatura. Altra e primaria caratteristica dei film di Bjorn \u00e8 l'utilizzo di modelli sconosciuti, prevalentemente muscolosi e dotati una forte mascolinit\u00e0, non curandosi del fatto che essi si identificano come eterosessuali o omosessuali ma che siano semplicemente disposti a partecipare a scene di sesso maschile.\nDopo anni passati in Brasile, nel 1990, a causa del deteriorarsi delle condizioni economiche e sociali del paese, Bjorn decide di trasferirsi in Australia, pi\u00f9 precisamente a Sydney. Prima dell'avventura australiana si ferma per qualche tempo a New York, dove realizza altri film come \"Caribbean Beat\" e \"Manhattan Latin\". In Australia realizza diversi film con modelli del luogo, scoprendo modelli come Sean Davis e Alec Campbell, che in seguito lavorarono per i Falcon Studios.\nNel 1992 si muove nuovamente e si trasferisce in Canada, dove nelle sue produzioni canadesi inizia ad approcciarsi ad uomini di diverse etnie, avvicinandosi a modelli dell'Europa dell'Est. Per l'appunto nel 1995 dirige \"The Vampire of Budapest\" con attori prevalentemente ungheresi, tra cui \u00c1rp\u00e1d Mikl\u00f3s, divenuto negli anni uno dei pornodivi pi\u00f9 apprezzati del settore. Dal Canada si stabilisce a Miami, Florida, dove produce film con cast composti da latino americani e modelli caraibici. Attualmente vive a Barcellona, in Spagna.\nKristen Bjorn Productions.\nFondata nei primi anni ottanta, la Kristen Bjorn Productions nel corso degli anni si \u00e8 guadagnata fama internazionale, grazie ai suoi film di qualit\u00e0 dagli alti contenuti erotici, diventando un marchio riconoscibile nel settore. Assistente e collaboratore a tempo pieno di Kristen Bjorn \u00e8 il fotografo Barry Gollop, popolarmente conosciuto con lo pseudonimo \"The Bear\".\nDalla met\u00e0 degli anni novanta in poi la societ\u00e0 ha rigato il mondo alla ricerca di modelli e location per i propri video. Dal 2000 nasce la Sarava Productions, che vede la collaborazione di altri registi tra cui Lucas Kazan, alimentando il continuo ampliamento della societ\u00e0 principale. Oltre a film, la Kristen Bjorn Productions pubblica e distribuisce sul mercato film fotografici, calendari e CD musicali con le musiche originariamente composte per i propri film.\nDal 2006 la Kristen Bjorn Productions e la sua suddivisione Sarava Productions hanno distribuito sul mercato oltre 50 titoli."}
{"id": "2277131", "revid": "71433", "url": "https://it.wikipedia.org/wiki?curid=2277131", "title": "Kristen Bjorn Productions", "text": ""}
{"id": "2277132", "revid": "697352", "url": "https://it.wikipedia.org/wiki?curid=2277132", "title": "Fiume Han (Cina)", "text": "Il fiume Han ( o ) \u00e8 uno dei pi\u00f9 importanti affluenti del fiume Yangtze (Chang Jiang) della Cina. Ha una lunghezza totale di circa 1530 km. Il fiume Han ha le proprie sorgenti sui monti Shenqiong, una suddivisione dei monti Micang nell'estremit\u00e0 sud-occidentale della provincia dello Shaanxi. Il suo corso superiore assume sequenzialmente i nomi di Yudai, Yang e, a valle di Mianxian, Mian. Ad Hanzhong diviene noto come fiume Han. Scorre verso est ai piedi dei monti Qin (Tsinling), ricevendo da nord numerosi affluenti (tra i quali il fiume Xun \u00e8 il maggiore) e un gran numero di tributari che scorrono verso nord provenendo dai monti Daba a sud. Questa valle attraversata dal corso superiore del fiume Han \u00e8 per lo pi\u00f9 impervia e montuosa, ma attorno ad Hanzhong vi \u00e8 un bacino fertile lungo circa 100 km e largo 19 km. A valle di Ankang il fiume passa attraverso una serie di profonde gole ed emerge alla fine nel bacino centrale dello Yangtze a Guanghua (Laohekou) a monte di Yunxian nella provincia dello Hubei.\nIl corso inferiore del fiume Han scorre attraverso una fertile pianura. Il corso muta frequentemente, e la regione \u00e8 cos\u00ec pianeggiante che il pi\u00f9 piccolo cambiamento del livello del fiume pu\u00f2 inondare un'area considerevole; \u00e8 quindi necessario un vasto apparato di dighe. A monte di Xiangfan a Jun Xian, dove lo Han riceve il fiume Dan, una diga completata nel 1970 stabilizza la portata del fiume, prevenendo inondazioni, estendendo la rete navigabile, e consentendo l'irrigazione. Sul luogo sono inoltre in funzione alcuni generatori idroelettrici. Pi\u00f9 a valle di Xiangfan il fiume riceve il suo affluente pi\u00f9 grande, il fiume Baishui. Negli anni '50, allo scopo di prevenire le inondazioni, un vasto bacino di contenimento venne costruito presso la confluenza con il Baishui per accumulare le acque di piena e regolare cos\u00ec il bacino dello Han stesso; nell'area sono stati costruiti anche quattro vasti progetti per l'irrigazione.\nPassata Xiangfan lo Han serpeggia verso sud per poi svoltare a est fino a congiungersi allo Yangtze a Wuhan. In questo corso inferiore gran parte delle acque del fiume si disperdono nella innumerevole rete di ruscelli e laghi della parte meridionale della pianura della Cina del Nord. Nei pressi della confluenza con lo Yangtze, l'ampiezza del fiume diminuisce nettamente. Anche quest'area era in balia di frequenti e disastrose inondazioni, e, per prevenirle, nel 1954 venne costruito un secondo bacino di ritenzione a sud della confluenza con lo Yangtze.\nIl fiume Han costituisce un'importante via d'acqua. Il corso inferiore del fiume, con i suoi innumerevoli torrenti e canali, forma la spina dorsale di una fitta rete di trasporti fluviali che ricopre l'intera parte meridionale della pianura della Cina del Nord; le giunche possono viaggiare da Jingzhou a Wuhan percorrendo questi torrenti - ricoprendo cos\u00ec una distanza molto pi\u00f9 breve che navigando lungo il corso principale dello Yangtze."}
{"id": "2277134", "revid": "287204", "url": "https://it.wikipedia.org/wiki?curid=2277134", "title": "Premi C\u00e9sar 2003", "text": "La cerimonia di premiazione della 28\u00aa edizione dei Premi C\u00e9sar si \u00e8 svolta il 22 febbraio 2003 al Th\u00e9\u00e2tre du Ch\u00e2telet di Parigi. \u00c8 stata presentata da G\u00e9raldine Pailhas e trasmessa da Canal+. Per la prima volta, eccezionalmente non ha avuto un presidente, ma \u00e8 stata dedicata alla memoria del produttore Daniel Toscan du Plantier, presidente dell'\"Acad\u00e9mie des arts et techniques du cin\u00e9ma\", scomparso appena una decina di giorni prima, durante il Festival di Berlino.\nIl film che ha ottenuto il maggior numero di candidature (dodici) \u00e8 stato \"8 donne e un mistero\" (\"8 Femmes\") di Fran\u00e7ois Ozon (che non ha poi vinto neppure un premio), mentre il film che ha vinto il maggior numero di premi (sette) \u00e8 stato \"Il pianista\" (\"The Pianist\") di Roman Pola\u0144ski.\nVincitori e candidati.\nI vincitori sono indicati in grassetto, a seguire gli altri candidati."}
{"id": "2277135", "revid": "1632387", "url": "https://it.wikipedia.org/wiki?curid=2277135", "title": "Elegant Machinery", "text": "Gli Elegant Machinery sono un gruppo musicale svedese di genere synthpop/futurepop, formatosi nel 1988 e tuttora in attivit\u00e0.\nSono fra i pochi gruppi musicali ancora in attivit\u00e0 a dedicarsi alla musica synthpop tradizionale. Insieme a gruppi come i Page, S.P.O.C.K, Sista Mannen P\u00e5 Jorden e KieTheVez, gli Elegant Machinery hanno definito il sound del movimento synthpop svedese.\nInfluenzati da gruppi come Yazoo, Human League, Depeche Mode, Rational Youth e Robert Marlow, il gruppo fu fondato nel 1988 da Richard Jomshof e Leslie Bayne con il nome \"Pole Position\".\nRobert Enforsen si un\u00ec alla band come cantante nel 1989, ed il gruppo pubblic\u00f2 il loro primo demo, cambiando il nome nell'attuale elegant Machinery, nome preso in prestito da un album dei DATA, un gruppo britannico attivo negli anni ottanta. Johan Malmgren si un\u00ec al gruppo nel 1992.\nIl gruppo ebbe molto successo in Svezia, con un buon numero di singoli in classifica e diversi riconoscimenti. Nel resto d'Europa, la loro popolarit\u00e0 \u00e8 legata principalmente al singolo \"Process\" del 1992, che arriv\u00f2 sino alla quinta posizione dei singoli pi\u00f9 venduti in Spagna.\nLa band si sciolse nel 1999 per poi riprendere il sodalizio nel 2004."}
{"id": "2277136", "revid": "1632387", "url": "https://it.wikipedia.org/wiki?curid=2277136", "title": "De/Vision", "text": "I De/Vision sono un gruppo musicale Synthpop tedesco.\nStoria dei De/Vision.\nNascono nel 1988, come quartetto, dall'incontro di Thomas Adam, Steffen Keth, Stefan Blender e Markus Ganssert. La maggior parte dei testi della band \u00e8 cantata in lingua inglese, mentre solo una minor parte in tedesco.\nDall'iniziale quartetto, la band \u00e8 divenuta col tempo esclusivamente composta da Thomas Adam e Steffen Keth i quali collaborano con la \"Drakkar Records\" in Europa e con la \"Dancing Ferret Discs\" nel Nord America, producendo, a partire dal 1994, una media di un album studio e mezzo all'anno."}
{"id": "2277137", "revid": "599013", "url": "https://it.wikipedia.org/wiki?curid=2277137", "title": "Calvin Garrett", "text": ""}
{"id": "2277148", "revid": "123751910", "url": "https://it.wikipedia.org/wiki?curid=2277148", "title": "CPanel", "text": "cPanel (\"control panel\", cio\u00e8 \"pannello di controllo\") \u00e8 un pannello di controllo grafico per la gestione e l'amministrazione di siti internet e web hosting\nDescrizione.\nIl software \u00e8 distribuito da cPanel Inc. con licenza proprietaria. \u00c8 progettato per servizi di hosting commerciale e richiede il pagamento di un canone (mensile, annuale o pluriennale) per l'ottenimento della licenza d'uso.\ncPanel \u00e8 eseguibile su Red Hat Enterprise Linux, CentOS, FreeBSD e Windows Server 2008.\nDal 20 agosto 2011, dopo un accordo tra CPanel Inc. e FREE Inc. le due societ\u00e0 iniziano la distribuzione di una release dedicata ai soli clienti FREE che contiene grandi novit\u00e0 per il controllo e l'ottimizzazione del CLoudLinux OS oltre che l'uso potenziato di tutte le Componentistiche ad accelerazione hardware."}
{"id": "2277152", "revid": "1305772", "url": "https://it.wikipedia.org/wiki?curid=2277152", "title": "Darwinia (videogioco)", "text": "Darwinia \u00e8 un videogioco di strategia in tempo reale sviluppato da Introversion Software e pubblicato per Microsoft Windows, macOS, Linux e Xbox 360.\nTrama.\nDarwinia \u00e8 ambientato in un parco virtuale creato dal Dr. Sepulveda per portare avanti delle ricerche sulle forme di vita virtuali.\nQuesto piccolo mondo che, nella dimensione digitale, esiste da migliaia di generazioni, \u00e8 abitato dai Darwiniani, delle forme di vita artificiali, senzienti e dotate di grande vitalit\u00e0. Sfortunatamente, il brillante esperimento del Dr. Sepulveda \u00e8 stato bruscamente interrotto dalla comparsa di un pericoloso virus all'interno di Darwinia, un virus che, se non sar\u00e0 fermato, decreter\u00e0 la fine di tutti i Darwiniani. Scopo del gioco \u00e8 eliminare i virus presenti in ogni mappa e portare in salvo i Darwiniani. Per conseguire quest'obiettivo, il giocatore ha a disposizione una manciata di unit\u00e0: i plotoni, unit\u00e0 di combattimento (potenziabili) armate di laser, granate e razzi; gli ingegneri, indispensabili per conquistare le varie strutture e per la raccolta delle anime dei nemici sconfitti, e gli ufficiali, in grado di impartire ordini ai Darwiniani pi\u00f9 o meno come se fossero un gregge di pecore. Ognuna di queste unit\u00e0 pu\u00f2 essere creata a costo zero, ma \u00e8 possibile utilizzarne contemporaneamente solo un numero molto limitato. In aggiunta a unit\u00e0, virus e Darwiniani, il mondo di Darwinia contiene anche delle semplici strutture di trasporto o di raccolta."}
{"id": "2277154", "revid": "63727", "url": "https://it.wikipedia.org/wiki?curid=2277154", "title": "Mercedes 38/100PS", "text": ""}
{"id": "2277155", "revid": "599013", "url": "https://it.wikipedia.org/wiki?curid=2277155", "title": "Kurt Nimphius", "text": ""}
{"id": "2277164", "revid": "287204", "url": "https://it.wikipedia.org/wiki?curid=2277164", "title": "Team Katusha Alpecin", "text": "Il Team Katusha, negli ultimi anni Team Katusha Alpecin, era una squadra maschile russa di ciclismo su strada. \u00c8 stata attiva nel professionismo per undici stagioni, dall'inizio del 2009 alla fine del 2019, quando ha ceduto la propria licenza World Tour al team Israel Start-Up Nation.\nLa formazione, pur avendo avuto dal 2017 al 2019 licenza UCI svizzera, \u00e8 stata finanziata da compagnie russe come Gazprom, Itera e Rosneft, estrattrici di gas naturale e petrolio, facendo per anni parte di un pi\u00f9 ampio progetto di sviluppo del ciclismo in Russia sostenuto dalla fondazione \"Russian Global Cycling Project\".\nGareggiando per il Team Katusha lo spagnolo Joaquim Rodr\u00edguez si \u00e8 aggiudicato la classifica individuale mondiale UCI nel 2010, nel 2012 e nel 2013. Ciclisti della Katusha hanno inoltre ottenuto numerose vittorie nelle classiche e in tappe al Giro d'Italia, al Tour de France (sette in totale) e alla Vuelta a Espa\u00f1a.\nStoria.\nLa squadra Katusha () viene creata alla fine del 2008 su idea di Igor Makarov, uomo d'affari russo presidente del gruppo Itera (oggi ARETI), della Federciclismo russa e membro del comitato direttivo dell'Unione Ciclistica Internazionale. Katusha rileva la struttura del team Professional italo-russo Tinkoff Credit Systems, e acquisisce subito una delle licenze UCI ProTour per la stagione 2009, diventando cos\u00ec la prima formazione russa a competere nel massimo livello del ciclismo professionistico. La squadra mette presto sotto contratto ciclisti affermati come Robbie McEwen, Vladimir Karpec, Filippo Pozzato e Gert Steegmans, oltre a diversi tecnici e ciclisti provenienti dalla dismessa Tinkoff Credit Systems. Durante l'anno Sergej Ivanov vince la tappa di Besan\u00e7on al Tour de France, rendendo Katusha la prima squadra russa a vincere una frazione nella storia della \"Grande Boucle\".\nNel 2010 arriva in squadra il forte scalatore spagnolo Joaquim Rodr\u00edguez: vestendo i colori Katusha Rodr\u00edguez riesce ad aggiudicarsi la graduatoria individuale mondiale UCI nel 2010, nel 2012 e nel 2013, dando un netto contributo all'ascesa del team tra le prime cinque squadre al mondo. Con la maglia Katusha Rodr\u00edguez si classifica secondo al Giro d'Italia 2012, terzo al Tour de France 2013 e tre volte a podio alla Vuelta a Espa\u00f1a (terzo nel 2010 e 2012, secondo nel 2015), oltre a vincere due edizioni del Giro di Lombardia, nel 2012 e 2013, una Freccia Vallone e alcune gare a tappe di una settimana.\nTra il 2014 e il 2016 il norvegese Alexander Kristoff \u00e8 in evidenza nelle classiche (vince una Milano-Sanremo e un Giro delle Fiandre), raggiungendo nel 2015 il quarto posto nella graduatoria UCI e contribuendo, in quella stagione, al secondo posto mondiale del team. Negli stessi anni \u00e8 in evidenza anche il giovane Il'nur Zakarin, che nel 2015 vince il Tour de Romandie e una tappa al Giro d'Italia, e nel 2016 una frazione al Tour de France. Nelle prime otto stagioni di attivit\u00e0, il team Katusha vince in totale 217 corse, tra cui ventotto tappe di grandi Giri e quattro edizioni delle classiche monumento.\nNel 2017, a proseguimento di una progressiva internazionalizzazione del gruppo, il sodalizio Katusha assume licenza UCI svizzera. Con l'ingresso in societ\u00e0 del gruppo tedesco di cosmetici Dr. Kurt Wolff GmbH &amp; Co. (marchio di shampoo Alpecin), la squadra assume la denominazione Team Katusha Alpecin. Con la maglia del team nel 2017 Zakarin si classifica quinto al Giro d'Italia e terzo alla Vuelta a Espa\u00f1a. Nel 2018 la squadra mette sotto contratto il velocista Marcel Kittel, il quale, dopo aver vinto due tappe alla Tirreno-Adriatico, \u00e8 per\u00f2 protagonista di un'annata negativa, senza alcun risultato di rilievo, tanto da annunciare il ritiro dal ciclismo nella primavera 2019; in stagione la squadra ottiene solo cinque vittorie e pochi piazzamenti.\nNel 2019 Nils Politt si classifica quinto al Giro delle Fiandre e secondo alla Parigi-Roubaix, mentre Zakarin vince una tappa al Giro d'Italia concludendo al decimo posto nella graduatoria finale della corsa. A fine 2019, anche a causa della riduzione di budget e degli scarsi risultati colti nelle ultime due stagioni, Katusha cessa la sponsorizzazione del team. La licenza World Tour della Katusha viene acquisita dalla squadra israeliana Israel Cycling Academy, che avvia una \"partnership\" tecnica con Katusha Sport, fornitore di abbigliamento tecnico, e rileva in rosa alcuni ciclisti della dismessa squadra svizzero-russa, tra cui Alex Dowsett e Nils Politt.\nCronistoria.\nClassifiche UCI.\n\"Aggiornato al 31 dicembre 2019.\"\nPalmar\u00e8s.\n\"Aggiornato al 31 dicembre 2019.\""}
{"id": "2277170", "revid": "6923", "url": "https://it.wikipedia.org/wiki?curid=2277170", "title": "DEFCON (videogioco)", "text": "DEFCON \u00e8 un videogioco strategico in tempo reale per computer creato dalla casa di sviluppo indipendente britannica Introversion Software.\nIl gioco ricorda i grandi schermi che rappresentano virtualmente la guerra nucleare in film come \"\", \"A prova di errore\" e \"Wargames - Giochi di guerra\".\nStoria.\nIl gioco \u00e8 disponibile via download dal settembre 2006, attraverso il negozio online di Introversion e Steam. In Gran Bretagna \u00e8 stato distribuito ai negozi delle strade principali il 15 giugno 2007 e per un periodo limitato con incluso il primo gioco dello sviluppatore, \"Uplink\". Il 5 aprile 2007, l'editore americano Encore annunci\u00f2 che avrebbe messo in commercio il titolo anche negli USA, ordinando cinquantamila copie per la rivendita.\nModalit\u00e0 di gioco.\nIl gioco si basa su di una guerra di carattere mondiale (ambientata nella Guerra Fredda), dove bisogna collocare tutte le navi, gli aeroporti, i radar e i silos dei missili di cui si dispone nel proprio continente (che sono sei: Nordamerica, Sudamerica, Europa, Africa, Asia e Unione Sovietica), mentre un livello di pericolo (DEFCON appunto) indica il tempo mancante al prossimo livello e le azioni possibili, elencate qui sotto:\nInoltre, dopo che una determinata percentuale di missili \u00e8 stata lanciata (di default l'80%) partir\u00e0 il \"Timer Vittoria\", alla fine del quale finir\u00e0 anche la partita. L'obiettivo del giocatore \u00e8 avere un punteggio superiore agli avversari prima che scada il tempo.\nAi giocatori viene assegnata una mappa del mondo a tema computer con una grafica vettoriale anni '80, una vasta gamma di armi nucleari e convenzionali, e un obiettivo principale: massacrare quanta pi\u00f9 popolazione nemica possibile e cercare di evitare che lo stesso accada alla propria. Una partita tipo vede il numero delle vittime civili in milioni (in inglese \"megadeaths\") e i giocatori che cercano in ogni modo di annientare gli avversari.\nNella maggior parte delle partite entrambe le parti subiscono pesanti perdite, ma il giocatore col punteggio pi\u00f9 alto vince. Il punteggio dei giocatori \u00e8 stabilito in base a uno di tre criteri: \"Default\" (guadagno di due punti per ogni megadeath prodotta, perdita di un punto per ogni megadeath subita), \"Sopravvissuto\" (guadagno di un punto per ogni milione di sopravvissuti nel proprio territorio) o \"Genocidio\" (guadagno di un punto per ogni megadeath prodotta); pur essendo funzionalmente identici in uno scontro uno contro uno, ogni criterio di punteggio propone grosse differenze strategiche in combattimenti pi\u00f9 vasti.\nIl criterio di punteggio \"Default\" \u00e8 quello in genere usato, dove i giocatori possono scegliere liberamente le loro strategie e dove \u00e8 possibile identificare una maggiore quantit\u00e0 di variabili in gioco. \u00c8 un equilibrio intuitivo tra difesa e offesa. Il criterio \"Sopravvissuto\" spinge i giocatori ad essere pi\u00f9 difensivi e tattici nelle loro azioni, poich\u00e9 non si guadagnano punti uccidendo, producendo a volte partire lunghe ore. Le armi nucleari vengono spesso impiegate come ultima spiaggia, poich\u00e9 \u00e8 possibile vincere anche solo con le unit\u00e0 navali iniziali. Il criterio \"Genocidio\" \u00e8 pi\u00f9 simile a una sfida a oltranza (\"sudden death\"). Tutti i giocatori tendono a lanciare subito armi nucleari, creando partite veloci, un alto numero di morti e una strategia molto abbozzata.\nSi pu\u00f2 modificare anche il calcolo del tempo configurando la velocit\u00e0 a cui avvengono le azioni da \"tempo reale\" (un secondo nel gioco corrisponde a un secondo fuori dal gioco) a venti volte pi\u00f9 veloce. Per lo pi\u00f9 le partite durano dai trenta ai quaranta minuti, mentre quelle in tempo reale possono protrarsi anche per pi\u00f9 di otto ore, a seconda del sistema di punteggio. \u00c8 presente anche una modalit\u00e0 \"Ufficio\" dove il gioco \u00e8 sempre in tempo reale e pu\u00f2 essere ridotto a icona per dedicarsi ad altre attivit\u00e0 con il computer, permettendo al giocatore di controllare la situazione solo quando ha luogo un evento importante e giusto per il tempo di risistemare gli ordini del proprio assetto di gioco.\nCi sono in tutto sei aree da selezionare sia in multiplayer che contro un'intelligenza artificiale. Esse sono:\nTutte le aree possiedono una popolazione di 100 milioni di persone per default."}
{"id": "2277171", "revid": "770813", "url": "https://it.wikipedia.org/wiki?curid=2277171", "title": "Force A\u00e9rienne de la C\u00f4te d'Ivoire", "text": "La Force A\u00e9rienne de la C\u00f4te d'Ivoire (FACI), in italiano Forza aerea della Costa d'Avorio e conosciuta internazionalmente con la terminologia in lingua inglese C\u00f4te d'Ivoire Air Force, \u00e8 l'aeronautica militare della Costa d'Avorio e parte integrante delle Forces Republicaines de Cote d'Ivoire, le forze armate ivoriane.\nStoria.\nLa FACI venne creata nel 1961 in seguito alla consegna di 3 aerei da trasporto Douglas C-47 da parte della Francia. Negli anni seguenti, la Francia forn\u00ec tra il 1962 e il 1965 ulteriori sette aerei STOL MH-1521M Broussard che costituirono il nucleo della forza armata. Alla piccola flotta di aerei, si unirono agli inizi degli anni settanta alcuni esemplari di elicotteri A\u00e9rospatiale Alouette II e A\u00e9rospatiale Alouette III sempre forniti dalla Francia, cui negli anni ottanta in seguito si aggiunsero altri 3 elicotteri A\u00e9rospatiale SA 330H Puma.\nL'aeronautica militare ivoriana nel corso della sua esistenza si \u00e8 prevalentemente occupata dei voli presidenziali, ai quali nel 1980 ha affiancato l'istituzione di una squadriglia da caccia basata su sei Dassault-Dornier Alpha Jet e residente sull'aeroporto di Bouake, ai quali si \u00e8 aggiunto un altro Alpha Jet nel 1983.\nGli equipaggi si addestrano di frequente congiuntamente con l'Arm\u00e9e de l'air francese e ci\u00f2, insieme con la consistenza del parco aeromobili, rende la FACI la forza aerea pi\u00f9 consistente della sua regione del continente africano.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\"\n\"A causa della guerra civile in cui il paese \u00e8 ricaduto dal 2011, risulta difficile stabilire con esattezza quali e quanti siano i mezzi in servizio nella Force A\u00e9rienne de la C\u00f4te d'Ivoire, in particolare quelli da combattimento che risultano in organico, ma non operativi.\""}
{"id": "2277174", "revid": "1821847", "url": "https://it.wikipedia.org/wiki?curid=2277174", "title": "Nello Traquandi", "text": "Biografia.\nL'Italia Libera.\nFu compagno fraterno di Carlo Rosselli e di Gaetano Salvemini nell'Italia libera, un'associazione clandestina di combattenti antifascisti, nata a Firenze subito dopo il delitto Matteotti. Dai membri che ne componevano il direttivo, con la loro qualificazione politica, si pu\u00f2 avere una definizione dell'orientamento dell'Italia Libera. I componenti erano: per l'Unione Democratica Italiana, l'avvocato Enrico Bocci, nel cui studio, nel 1924, si tenne la prima riunione di questa associazione ed Ernesto Rossi, professore di scuola secondaria; per il Partito Socialista Unitario il medico Dino Vannucci; per il Partito Repubblicano il ferroviere Raffaele Cristofani e Nello Traquandi.\nL'OVRA e il Tribunale speciale per la difesa dello Stato.\nFu arrestato dall'OVRA, la cui nascita, il 2 dicembre 1930, fu annunziata ufficialmente con un comunicato-stampa. In questo documento si dichiarava che l'OVRA aveva scoperto \"un'organizzazione clandestina che ordiva delitti contro il Regime e che, fra l'altro, era riuscita a procurarsi bombe incendiarie che avrebbero dovuto servire per attentati terroristici in occasione della ricorrenza annuale della marcia su Roma\". Quindi seguiva un elenco delle persone arrestate, fra le quali \"Traquandi Nello di Francesco\" Traquandi fu condannato dal Tribunale speciale per la difesa dello Stato nel 1930. Nel 1934 e 1939 fu condannato al confino politico che scont\u00f2 a Lipari, Ponza e Ventotene. Fu liberato dopo il 25 luglio 1943.\nAttivit\u00e0.\nFond\u00f2 il Non Mollare e conflu\u00ec poi nel Partito d'Azione, del quale fu un dirigente durante il periodo della Resistenza fiorentina, fu un esponente di Giustizia e Libert\u00e0, del \"Movimento di unificazione socialista\" , della \"Lega italiana dei diritti dell'Uomo\", del \"Circolo di cultura Fratelli Rosselli\" , del quale fu organizzatore, insieme a Maria Luigia Guaita e a Lea Valobra e assessore del Comune di Firenze, nella Giunta di liberazione di Firenze (11 agosto 1944 \u2013 10 novembre 1946).\nI Fondi Nello Traquandi e Unit\u00e0 popolare.\nPresso l'Istituto Storico della Resistenza in Toscana si trova il Fondo Nello Traquandi, composto da documenti personali, relazioni riguardanti la sua attivit\u00e0, raccolta di testi su scritti relativi alla storia del Partito d'Azione e a quella di Giustizia e Libert\u00e0, una raccolta di fotografie dei funerali di Carlo e Nello Rosselli e cimeli del Partito d'Azione.\nNello Traquandi fu uno dei firmatari, insieme al segretario politico Giuseppe Candio, a Carlo Francovich, Cesare Grassi, Umberto Olobardi e Franco Rav\u00e0, della circolare della federazione socialista autonoma democratica di Firenze del 24 dicembre 1952, conservata nel Fondo Unit\u00e0 Popolare presso l'Istituto Storico della Resistenza in Toscana."}
{"id": "2277183", "revid": "970669", "url": "https://it.wikipedia.org/wiki?curid=2277183", "title": "Milano-Sanremo 2005", "text": "La Milano-Sanremo 2005, novantaseiesima edizione della corsa, si disput\u00f2 il 19 marzo 2005 e fu vinta da Alessandro Petacchi con il tempo di 7h11'39\". La corsa era valida come prova dell'UCI ProTour.\nAlla partenza, alle 9.35 a Milano, erano presenti 195 corridori, 165 dei quali portarono a termine il percorso; tre atleti, George Hincapie, Robbie McEwen e Ivan Fanelli, pur iscritti, non presero il via.\nPercorso.\nLa competizione si \u00e8 svolta sul percorso tradizionale, con il Passo del Turchino e il passaggio da Capo Mele, Capo Cervo, Capo Berta, il colle della Cipressa e la salita del Poggio a pochi chilometri dall'arrivo in via Roma.\nSquadre e corridori partecipanti.\nPresero parte alla prova le venti squadre con licenza UCI ProTeam. Ammesse tramite l'assegnazione di \"wild-card\" furono Acqua &amp; Sapone-Adria Mobil, Team Barloworld-Valsir, Ceramiche Panaria-Navigare, LPR-Piacenza e Naturino-Sapore di Mare.\nResoconto degli eventi.\nDopo diversi tentativi di attacco nei primi chilometri, all'altezza di San Martino Siccomario (km 32) nel pavese si stacca la fuga di giornata, un gruppetto composto da cinque corridori Jimmy Casper (Cofidis), I\u00f1aki Isasi (Euskaltel-Euskadi), Daniele Righi (Lampre-Caffita), Mauro Santambrogio (LPR) e Filippo Simeoni (Naturino). Dopo una ventina di chilometri il vantaggio sul gruppo era gi\u00e0 salito a 6'15\", con una coppia di inseguitori a 4'20\", Antonio Bucciero (Acqua &amp; Sapone) e Antonio Salomone (Barloworld). Nei successivi cinque chilometri il gruppetto di battistrada riusc\u00ec a guadagnare ulteriormente, portando il vantaggio a 11'15\". All'altezza di Tortona, dopo 72\u00a0km, il quintetto di fuggitivi raggiunse il vantaggio massimo dal gruppo principale di 17'40\".\nDopo aver scalato le rampe del Turchino (km 135), procedevano ancora con un quarto d'ora di vantaggio. Lungo la via Aurelia, statale che costeggia il mar Ligure, le squadre dei velocisti iniziarono a ridurre il distacco dai fuggitivi, riassorbirono Bucciero e Salomone, e all'altezza di Finale Ligure, 94 chilometri dal traguardo, il vantaggio dei battistrada era gi\u00e0 sceso a 7'30\". Dopo 24\u00a0km il gruppo era ormai a soli due minuti dal quintetto. Il tentativo di attacco di Andrea Tafi (Saunier Duval-Prodir) fu annullato e a 50\u00a0km da Sanremo il gruppo torn\u00f2 compatto\nTra Capo Cervo e Capo Berta si alternarono in testa Cofidis e Panaria e ci fu l'attacco di un giovanissimo Valerio Agnoli, ripreso proprio in cima al secondo Capo, a 40\u00a0km dal traguardo. Superato il Capo, nelle piccole strade di Onelia ci fu una caduta che frazion\u00f2 il gruppo in due tronconi, distanziati di 40 secondi uno dall'altro, con la Rabobank in testa a tirare ai piedi della Cipressa, 30\u00a0km da Sanremo. Lungo la salita si susseguirono diversi attacchi, principalmente portati dai Panaria, ma in cima il gruppo transit\u00f2 ancora compatto. Anche i tentativi di Mirko Celestino, Paolo Bettini e Davide Rebellin lungo la discesa furono annullati dalle squadre dei velocisti.\nTerminata la Cipressa, nei 10\u00a0km che separavano dall'ascesa finale del percorso, il Poggio, attacc\u00f2 nuovamente Bettini, inseguito come in precedenza dalle squadre dei velocisti, rimasti tutti nel gruppo principale. A 18\u00a0km dal traguardo, all'altezza di San Lorenzo al Mare, Ka\u0161e\u010dkin usc\u00ec dal gruppo e raggiunse Bettini, riuscendo a guadagnare insieme 15 secondi che mantennero fino alla base del Poggio, sulle cui rampe furono per\u00f2 riassorbiti. Lungo la salita l'attacco deciso di Davide Rebellin, port\u00f2 con s\u00e9 Franco Pellizotti, Kim Kirchen, Mirko Celestino e Axel Merckx, raggiunti poi da Alejandro Valverde. Proprio la presenza di Kirchen, compagno di squadra del velocista Petacchi, favor\u00ec il ritorno del gruppo e i sei fuggitivi furono ripresi a 2\u00a0km dal traguardo.\nSotto l'arco dell'ultimo chilometro ci fu l'ultimo, vano, tentativo di attacco, portato da Laurent Brochard (Bouygues) che fu ripreso dopo 400 metri. Ai 250 metri inizi\u00f2 la volata di Alessandro Petacchi che stacc\u00f2 di due biciclette Hondo e a 25 metri dal traguardo pot\u00e9 gi\u00e0 alzare le braccia in segno di vittoria, la sua prima in una grande classica."}
{"id": "2277214", "revid": "287204", "url": "https://it.wikipedia.org/wiki?curid=2277214", "title": "Tour Down Under 2008", "text": "Il Tour Down Under 2008, decima edizione della corsa e valevole come prima gara del circuito UCI ProTour 2008, si svolse in sei tappe dal 22 al 27 gennaio 2008, per un percorso totale di 835\u00a0km attorno ad Adelaide, Australia. Fu vinto dal tedesco Andr\u00e9 Greipel, che termin\u00f2 la corsa in 18h46'18\".\nLo stesso tedesco della High Road vinse la Down Under Classic 2008, apertura ufficiale del Tour.\nSquadre e corridori partecipanti.\nLa squadra della nazionale australiana chiamata Team UniSA-Australia \u00e8 stata l'unica squadra non-UCI ProTour invitata alla corsa."}
{"id": "2277218", "revid": "129019", "url": "https://it.wikipedia.org/wiki?curid=2277218", "title": "Forte Benghisa", "text": "Il forte Benghisa (in maltese \"Il-Fortizza ta' Beng\u0127isa\", in inglese \"Fort Benghisa\") \u00e8 una fortificazione dell'isola di Malta.\nIl forte si trova su un'altura rivolta verso il mare di punta Benghisa che costituisce il braccio meridionale della baia di Marsa Scirocco (o \"Marsaxlokk\"). \u00c8 un forte poligonale costruito dalla Gran Bretagna e si tratta dell'ultimo forte poligonale costruito a Malta, nel 1909.\nIl forte \u00e8 di propriet\u00e0 privata e l'interno del forte \u00e8 inaccessibile. L'entrata e il fossato rivolto verso il mare sono in riparazione. "}
{"id": "2277221", "revid": "260760", "url": "https://it.wikipedia.org/wiki?curid=2277221", "title": "Pesissimo", "text": ""}
{"id": "2277222", "revid": "287204", "url": "https://it.wikipedia.org/wiki?curid=2277222", "title": "Luisa Gullotti", "text": "Biografia.\nSi \u00e8 formata nel club Aikya, a Palermo, sotto la guida di Gianpaolo Calaj\u00f2, gi\u00e0 campione mondiale. Fa inoltre parte del Team Bestfighter, fondato dal coach della nazionale italiana, Gianfranco Rizzi, e collabora al progetto Intensive Pontfight Training ideato da un altro titolatissimo atleta allenato sempre dal palermitano Calaj\u00f2: Gregorio Di Leo.\nHa partecipato a numerose competizioni nazionali e internazionali, riportando numerosi titoli, sei volte campionessa italiana individuale (2006-2008-2009-2010-2011-2013) e quattro volte campionessa italiana a squadre (2007-2009-2011-2012), titolare della nazionale italiana dal 2008, vice-campionessa mondiale a Lignano 2009, campionessa mondiale a Dublino 2011, campionessa europea a Bucharest 2012, vincitrice del Golden Glove, Italian Open, Athens Challenge, Irish Open, Austrian Classics, Best Fighter e coppa del Mondo W.A.K.O..\nIn quanto titolare del team della nazionale italiana della specialit\u00e0 del semi-contact, nell'agosto 2010 ha partecipato al Torneo Mondiale di Arti Marziali e Sport da Combattimento, Sport-Accord Combact Game, che si \u00e8 tenuto a Pechino, ove sono state presenti anche federazioni gi\u00e0 riconosciute nel giro olimpico come la Boxe, il Taekwondo e il Judo. Nel torneo mondiale di Pechino ha ottenuto la medaglia d'oro, per la categoria -55 kg, vincendo la finale con l'atleta austriaca Bianca Pfahringer per 15:5.\nHa frequentato il Liceo Classico \"Giuseppe Garibaldi\" ed \u00e8 oggi iscritta alla Facolt\u00e0 di Medicina e Farmacia di Palermo."}
{"id": "2277229", "revid": "1318658", "url": "https://it.wikipedia.org/wiki?curid=2277229", "title": "Bruce Ford", "text": "Biografia.\nFord studi\u00f2 all'Universit\u00e0 del Texas, poi alla Houston Grand Opera, dove interpret\u00f2 \"A Madrigal Opera\" di Philip Glass e Jeff nella prima assoluta di \"Willie Stark\" di Carlisle Floyd diretto da John DeMain con Timothy Nolen e Lowell Thomas nel 1981.\nGiunto in Europa, fece il suo debutto operistico a Wuppertal nel 1983, nei ruoli di Belmonte (\"Il ratto dal serraglio\") e Tamino (\"Il flauto magico\"), quindi si esib\u00ec a Mannheim nel 1985, nei ruoli di Ferrando (\"Cos\u00ec fan tutte\") e Don Ramiro (\"La Cenerentola\"). Nello stesso anno fu anche al Grand Th\u00e9\u00e2tre de Bordeaux ne \"Il barbiere di Siviglia\" nel ruolo del Conte d'Almaviva, e al Festival di Aix-en-Provence, nei panni di Lindoro ne \"L'Italiana in Algeri\".\nInizi\u00f2 quindi a specializzarsi nel repertorio belcantistico, in particolare quello rossiniano: cant\u00f2 al Rossini Opera Festival a Pesaro e al Festival di Wexford in ruoli come quello di Argirio in \"Tancredi\", Uberto in \"La donna del lago\", Rinaldo in \"Armida\", Agorante in \"Ricciardo e Zoraide\", Ilo in \"Zelmira\", Erisso in \"Maometto secondo\", Oreste in \"Ermione\".\nNel 1990 \u00e8 il conte Almaviva ne \"Il barbiere di Siviglia\" al Wiener Staatsoper.\nNel 1991 cant\u00f2 alla Royal Opera House di Londra debuttando come Almaviva ne \"Il barbiere di Siviglia\" con Carlo Rizzi (direttore d'orchestra) e Jennifer Larmore seguito da \"Mitridate, re di Ponto\" di Mozart, al Teatro Comunale di Bologna come Flamand in Capriccio (Strauss) diretto da Christian Thielemann con Raina Kabaivanska, Roberto Frontali, Pietro Spagnoli e Florindo Andreolli ed al La Monnaie/De Munt a Bruxelles e nel 1992 alla Scala di Milano come Giacomo V nella prima di La donna del lago diretto da Riccardo Muti con Giorgio Surian, Chris Merritt e June Anderson, al Metropolitan Opera di New York.\nNel 1993 al Teatro Massimo Vincenzo Bellini di Catania \u00e8 Ernesto in Don Pasquale con Armando Ariostini e Simone Alaimo e a Londra Lindoro ne \"L'Italiana in Algeri\" diretto da Rizzi con Ruggero Raimondi, Marilyn Horne ed Alessandro Corbelli. \nNel 1994 alla Scala \u00e8 Paolo Erisso nella prima di Maometto secondo con Cecilia Gasdia e Samuel Ramey, Uriete ne La Creazione diretto da Muti con Ramey e Belmonte in Die Entf\u00fchrung aus dem Serail diretto da Wolfgang Sawallisch con Mariella Devia e Kurt Moll, a Londra Osiride in Mos\u00e8 in Egitto diretto da Paolo Olmi con Raimondi, Anna Caterina Antonacci ed Alaimo e a Catania \u00e8 Lindoro ne \"L'Italiana in Algeri\" diretto da Donato Renzetti con Valentina Valente, Sonia Ganassi, Alaimo e Corbelli.\nNel 1995 al Teatro Comunale di Firenze \u00e8 Lindoro ne \"L'Italiana in Algeri\" con Lorenzo Regazzo, Claudio Desderi e Corbelli e a Londra Ferrando in \"Cos\u00ec fan tutte\" con Simon Keenlyside, Thomas Allen e Susan Graham.\nNel 1997 a Catania \u00e8 Orombello in Beatrice di Tenda (dramma) diretto da Marcello Viotti con Lucia Aliberti e Frontali.\nNegli anni novanta inizi\u00f2 una lunga collaborazione con l'etichetta discografica britannica Opera Rara, in numerose esibizioni in forma di concerto e registrazioni di opere meno note di Gaetano Donizetti, Saverio Mercadante, Johann Simon Mayr, Giacomo Meyerbeer, Giovanni Pacini.\nFra le sue incisioni anche quelle di \"Rosmonda d'Inghilterra\", \"Maria de Rudenz\", \"Margherita d'Anjou\", \"Carlo di Borgogna\", \"Maria regina d'Inghilterra\", \"Zoraida di Granata\", \"Il crociato in Egitto\", \"Pia de' Tolomei\", \"Elisabetta, regina d'Inghilterra\", \"Otello\"."}
{"id": "2277230", "revid": "599013", "url": "https://it.wikipedia.org/wiki?curid=2277230", "title": "James Wilkes", "text": ""}
{"id": "2277234", "revid": "339392", "url": "https://it.wikipedia.org/wiki?curid=2277234", "title": "Josif Dorfman", "text": ""}
{"id": "2277236", "revid": "1318658", "url": "https://it.wikipedia.org/wiki?curid=2277236", "title": "Iritech", "text": "Iritech S.p.A. era una societ\u00e0 finanziaria italiana di venture capital, che assumeva partecipazioni finanziarie fino al 49% in imprese che operavano nel settore della tecnologia avanzata.\nStoria.\nIritech nasce l'8 maggio 1987 a Roma, nell'ambito del gruppo IRI, con il compito di investire sulle aziende ad alto contenuto tecnologico ed innovativo. Nel 1992 viene ceduta a Finmeccanica. Nel 2006 \u00e8 incorporata in Societ\u00e0 Generale di Partecipazioni - So.Ge.Pa. S.p.A. (Finmeccanica, dal 2016 Leonardo-Finmeccanica)."}
{"id": "2277237", "revid": "599013", "url": "https://it.wikipedia.org/wiki?curid=2277237", "title": "Jan M\u00f6ller", "text": "Carriera.\nClub.\nLa carriera di M\u00f6ller si svolse principalmente nel , squadra della sua citt\u00e0 nativa, in cui milit\u00f2 a partire dal 1971 arrivando a disputare, nel 1979 (anno in cui vinse il premio di calciatore svedese dell'anno), la finale di Coppa dei Campioni e di Coppa Intercontinentale.\nGioc\u00f2 nel Malm\u00f6 fino al 1988 (salvo una parentesi di quattro anni con il Bristol City e il Toronto Blizzard tra il 1980 e il 1984) per poi concludere la carriera giocando per due anni nell'Helsingborg ed uno nel Trelleborg.\nNazionale.\nConta diciassette presenze in nazionale tra il 1978 e il 1988, figurando come secondo portiere della rosa dei convocati ai Mondiali del 1978."}
{"id": "2277239", "revid": "287204", "url": "https://it.wikipedia.org/wiki?curid=2277239", "title": "Georges Speicher", "text": "Professionista dal 1930 al 1943, fu campione del mondo in linea nel 1933 e vinse Tour de France e Parigi-Roubaix.\nCarriera.\nFu il primo a centrare l'accoppiata Tour de France e mondiale nello stesso anno."}
{"id": "2277243", "revid": "767487", "url": "https://it.wikipedia.org/wiki?curid=2277243", "title": "Lowes Moore", "text": ""}
{"id": "2277247", "revid": "92723", "url": "https://it.wikipedia.org/wiki?curid=2277247", "title": "Rafael Vaganian", "text": ""}
{"id": "2277250", "revid": "1245083", "url": "https://it.wikipedia.org/wiki?curid=2277250", "title": "Galatea (A 5308)", "text": ""}
{"id": "2277256", "revid": "916580", "url": "https://it.wikipedia.org/wiki?curid=2277256", "title": "Pringlea antiscorbutica", "text": "Il cavolo delle Kerguelen (Pringlea antiscorbutica ) \u00e8 una angiosperma della famiglia delle Brassicaceae. \u00c8 l'unica specie del genere Pringlea.\nStoria.\nIl nome fu attribuito alla specie nel 1776 dal medico e naturalista William Anderson, appartenente alla spedizione di esplorazione di James Cook, in onore a Sir John Pringle, Presidente della Royal Society inglese.\nDescrizione.\nLa specie \u00e8 l'unica del proprio genere. Si tratta di una pianta ramificata i cui steli si sviluppano a partire da rizomi. La foglie sono ovali e formano una testa (rosetta) di colore blu-verdastro, che pu\u00f2 raggiungere una lunghezza di quasi 30\u00a0cm e una larghezza di circa 15\u00a0cm a piena maturazione. La rosetta \u00e8 composta da una quarantina di foglie. Le inflorescenze sono disposte tra le foglie, e i fiori a quattro petali si collocano all'apice di pezzioli disposti tra quattro sepali verdi.\nDistribuzione e habitat.\nLa pianta cresce nelle Isole Heard e McDonald, Crozet, Principe Edoardo e naturalmente nelle Isole Kerguelen. L'antenato di \"P. antiscorbutica\" probabilmente arriv\u00f2 dall'America meridionale circa cinque milioni di anni fa. Tutte queste isole sono localizzate nell'ambiente oceanico australe pre-antartico, in una fascia oceanica a circa 50\u00ba di latitudine sud, e sono continuamente spazzate da un vento violento, umido e gelido.\nBiologia.\nLa impollinazione della Pringlea \u00e8 fortemente basata sulla impollinazione, o auto-impollinazione anemofila, cio\u00e8 recata dal vento. Tale tipo di impollinazione spiega la presenza delle evidenti infiorescenze erette, a forma di stilo, prive di petali. Il clima particolarmente inclemente delle isole ed il vento costante rendono infatti pi\u00f9 vantaggiosa l'impollinazione anemofila rispetto a quella da insetti. Un particolare dittero senza ali (\"Calycopteryx moseleyi\") \u00e8 associato alla pianta e vive allo stato adulto sulle sue foglie, nutrendosi dei loro essudati, mentre le sue larve scavano gallerie nei rizomi della pianta.\nUsi.\nLa pianta \u00e8 commestibile e contiene elevati livelli di potassio ma soprattutto contiene un alto livello di vitamina C (nelle foglie centrali 155\u00a0mg ogni 100 grammi). Queste caratteristiche ne fanno un ottimo rimedio contro lo scorbuto e spiegano il nome di specie della pianta. Per la presenza di vitamina C fu quindi molto ricercata dai marinai che frequentarono quei mari."}
{"id": "2277263", "revid": "767487", "url": "https://it.wikipedia.org/wiki?curid=2277263", "title": "Mike Harper", "text": ""}
{"id": "2277267", "revid": "767487", "url": "https://it.wikipedia.org/wiki?curid=2277267", "title": "Wally Rank", "text": "Carriera.\nDopo aver frequentato la Carson High School, Rank passa alla San Jose State University dove nei quattro anni di permanenza mette a segno 1.432 punti con un massimo di 40 punti in partita singola.\nViene poi chiamato al draft NBA 1980 con la 99\u00aa scelta dai San Diego Clippers, franchigia con cui debutta nella NBA. La stagione successiva approda in Italia giocando una parte di campionato con il Basket Rimini.\nNel corso della sua carriera \u00e8 stato anche convocato dalla nazionale samoana."}
{"id": "2277273", "revid": "962319", "url": "https://it.wikipedia.org/wiki?curid=2277273", "title": "Clinton Hill (Brooklyn)", "text": "Clinton Hill \u00e8 un quartiere del borough di Brooklyn, situato nella citt\u00e0 statunitense di New York. Confina ad est con Bedford-Stuyvesant, a ovest con Fort Greene a nord con Wallabout Bay e a sud con Prospect Heights. Fedelmente al suo nome \u00e8 il punto pi\u00f9 alto di Brooklyn.\nStoria.\nDagli anni 1840 diventa un quartiere alla moda per le persone pi\u00f9 ricche di Brooklyn; negli anni 1880 e 90 in Clinton Avenue vengono costruite numerose case di milionari, alcune delle quali esistono ancora oggi. Una delle abitazioni pi\u00f9 famose era quella di Charles Pratt, che ne fece costruire qui una per s\u00e9 e tre per tre i suoi quattro figli; nel quartiere \u00e8 anche presente il Pratt Institute, una scuola di arte e design fondata del 1887. Grazie anche a questo istituto il quartiere \u00e8 ancora oggi frequentato da numerosi artisti ed in quel periodo subisce una gentrificazione.\nTrasporti.\nIl quartiere \u00e8 servito dalla metropolitana di New York attraverso tre stazioni:"}
{"id": "2277275", "revid": "73843", "url": "https://it.wikipedia.org/wiki?curid=2277275", "title": "Clinton Hill", "text": ""}
{"id": "2277278", "revid": "125006305", "url": "https://it.wikipedia.org/wiki?curid=2277278", "title": "Ludi Saeculares", "text": "I Ludi Saeculares (it. Giochi Secolari, originariamente \"Ludi Tarentini\") erano una celebrazione religiosa, che comportava sacrifici e spettacoli teatrali, tenuti nell'antica Roma per tre giorni e tre notti che delimitava la fine di un \"saeculum\" (secolo) e l'inizio del successivo. Un \"saeculum\", presumibilmente la massima lunghezza possibile della vita umana, era considerato durare tra i 100 ed i 110 anni.\nAlcuni autori antichi hanno riportato indietro nel tempo le celebrazioni ufficiali dei Giochi al 509 a.C., ma le uniche celebrazioni chiaramente attestate sotto la Repubblica romana ebbero luogo nel 249 e nel 140 a.C. circa.\nI Giochi tornarono a svolgersi nel 17 a.C., sotto la spinta del primo imperatore di Roma, Augusto, mentre gli imperatori successivi tennero celebrazioni negli anni 88 e 204, ad intervalli di circa 110 anni. I giochi si svolsero anche sotto Claudio nell'anno 47 per celebrare l'ottocentesimo anniversario dalla fondazione di Roma, che condusse ad un secondo ciclo di Giochi, nel 148 e nel 248, che vennero infine abbandonati con l'avvento degli imperatori cristiani.\nLa Repubblica.\nSecondo la mitologia romana, i \"Ludi Saeculares\" ebbero origine con un sabino chiamato \"Valesius\", antenato della Gens Valeria. Quando i suoi bambini si ammalarono seriamente, lui preg\u00f2 i propri dei di curarli, offrendo in cambio la sua vita. Una voce gli disse di portarli al \"Tarentum\" e di dargli da bere acqua del fiume Tevere, scaldata su un altare di Dis Pater (Dite) e di Proserpina, divinit\u00e0 degli inferi. Presumendo di dover viaggiare fino alla colonia greca di \"Taranto\", nell'Italia meridionale, intraprese il viaggio con i suoi bambini. Navigando lungo il Tevere, gli fu ordinato da una voce di fermarsi al Campo Marzio, proprio in un luogo che si chiamava \"Tarentum\". Quando scald\u00f2 l'acqua del fiume e la diede ai bambini, essi guarirono miracolosamente e si addormentarono. Quando poi si svegliarono, informarono \"Valesius\" che era apparsa loro in sogno una sagoma e gli aveva detto di fare sacrifici a Dite e Proserpina. Scavando, \"Valesius\" trov\u00f2 che un altare a quelle divinit\u00e0 era stato seppellito in quel luogo, e comp\u00ec il rituale come gli era stato indicato.\nLe celebrazioni dei Giochi sotto la Repubblica romana sono scarsamente documentate. Anche se alcuni storici romani li fanno risalire indietro nel tempo al 509 a.C., alcuni studiosi moderni considerano che la prima celebrazione ben documentata ebbe luogo nel 249 a.C., durante la prima guerra punica. Secondo Varrone, un letterato del I secolo a.C., i Giochi vennero introdotti dopo che una serie di presagi condusse alla consultazione dei Libri sibillini da parte dei \"quindecemviri\". Secondo le istruzioni contenute in questi libri, vennero offerti sacrifici a \"Tarentum\", presso il Campo Marzio, per tre notti, alle divinit\u00e0 infernali di Dite e Proserpina. Varrone afferma anche che venne fatto il voto di far ripetere i Giochi ogni cento anni, ed effettivamente un'altra celebrazione ebbe luogo nel 149 o nel 146 a.C., al tempo della terza guerra punica. Comunque, Beard, North e Price suggeriscono che i Giochi del 249 e quelli del 140 a.C. si tennero entrambi sotto la pressione diretta della guerra, e che fu solamente in quest'ultima occasione che vennero ad essere considerati come una celebrazione centennale regolare. Questa sequenza avrebbe condotto ad una celebrazione nell'anno 49 a.C., ma a quanto pare le guerre civili lo impedirono.\nAugusto.\nNel 17 a.C. i Giochi ricevettero nuovo impulso dal primo imperatore di Roma, Augusto. La data fu motivata da un oracolo riportato nei Libri sibillini, che imponeva che i Giochi venissero celebrati ogni 110 anni, e da una nuova ricostruzione della storia repubblicana dei Giochi che ne colloca la prima celebrazione nel 456 a.C..\nPrima dei Giochi stessi, degli araldi andarono in giro per la citt\u00e0 ad invitare il popolo ad \"uno spettacolo a cui non avevano mai assistito e mai avrebbero rivisto in futuro\". I \"quindecimviri\" si riunirono sul Campidoglio e nel tempio di Apollo Palatino, e distribuirono gratuitamente ai cittadini torce, zolfo ed asfalto, da bruciare come mezzo di purificazione (questi rituali potrebbero esser stati mutuati da quelli in uso nei Parilia, le feste per l'anniversario della fondazione di Roma). Vennero fatte anche offerte di grano, orzo e fagioli.\nIl Senato decret\u00f2 che un'iscrizione dei Giochi dovesse essere realizzata al \"Tarentum\", affinch\u00e9 giungesse fino a noi per documentarci questo loro procedimento. I sacrifici notturni non venivano fatti alle divinit\u00e0 infere Dite e Proserpina, ma alle Parche (o \"Fatae\"), ad Ilizie (la dea del parto) e a Tellus (la Madre Terra). Queste erano \"divinit\u00e0 pi\u00f9 benefiche, che ciononostante condividevano con Dite e Proserpina la duplice caratteristica di essere greche nella classificazione linguistica e senza culto nello stato romano\". Questi sacrifici notturni alle divinit\u00e0 greche del Campo Marzio si avvicendavano con i sacrifici diurni alle divinit\u00e0 romane sui colli Campidoglio e Palatino.\nI ruoli chiave vennero svolti da Augusto e dal suo genero Marco Vipsanio Agrippa, in qualit\u00e0 di membri dei \"quindecimviri\"; Augusto partecipava da solo ai sacrifici notturni ma era accompagnato dal genero in quelli diurni. Dopo i sacrifici del 3 giugno, cori di ventisette ragazzi e ventisette ragazze cantavano il \"Carmen Saeculare\", composto per l'occasione dal poeta Orazio. Questo inno veniva cantato sia sul Palatino che poi sul Campidoglio, ma le sue parole si concentravano sulle divinit\u00e0 palatine Apollo e Diana, che erano accomunate pi\u00f9 strettamente con Augusto. L'inno aggiunge un ulteriore livello di complessit\u00e0 all'alternanza dei sacrifici tra divinit\u00e0 greche e romane, rivolgendosi alle divinit\u00e0 greche mediante nomi latini.\nOgni sacrificio era seguito da spettacoli teatrali. Una volta che i sacrifici di maggior rilievo erano terminati, i giorni tra il 5 e l'11 giugno erano dedicati alle commedie greche e latine, mentre il 12 giugno si svolgevano le corse dei carri e l'esposizione dei trofei di caccia.\nIl tardo Principato.\nI Giochi continuarono ad essere celebrati sotto i successivi imperatori, ma vennero usati due diversi sistemi di calcolo per determinarne le date. Claudio li tenne nell'anno 47, per celebrare l'ottocentesimo anno dalla fondazione di Roma. Secondo Svetonio, l'annuncio degli araldi di un spettacolo \"che nessuno mai aveva visto prima o mai avrebbe visto in futuro\" rallegr\u00f2 gli uditori, alcuni dei quali avevano gi\u00e0 presenziato ai Giochi tenutisi sotto Augusto.\nSotto gli imperatori successivi, i Giochi vennero celebrati sia col sistema di Augusto che col sistema di Claudio. Domiziano tenne i suoi nell'anno 88, presumibilmente 110 anni dopo una celebrazione augustea prevista nel 22 a.C., e ad esso seguirono quelli di Settimio Severo nel 204, 220 anni dopo l'effettiva celebrazione Augustea. In entrambe le occasioni la procedura usato nel 17 a.C. fu seguita fedelmente e un'iscrizione dei Giochi fu realizzata come quella di Augusto. Antonino Pio nel 148 e Filippo l'Arabo nel 248 seguirono Claudio nel celebrare gli anniversari dei 100 anni dalla fondazione di Roma. Ci\u00f2 comport\u00f2 dei rituali svolti al Tempio di Venere e Roma invece che al \"Tarentum\", e la data fu probabilmente cambiata al 21 aprile, i Parilia.\nNel 314, 110 anni dopo i Giochi di Settimio Severo, il cristiano Costantino divenne imperatore, e non si tennero pi\u00f9 \"Ludi Saeculares\". Lo storico pagano Zosimo (\"fl.\" 498-518), che scrisse il resoconto esistente pi\u00f9 particolareggiato dei Giochi, diede la colpa della decadenza dell'Impero romano all'abbandono di questo rituale tradizionale."}
{"id": "2277279", "revid": "86587", "url": "https://it.wikipedia.org/wiki?curid=2277279", "title": "Divisione Garibaldi &quot;Nino Nannetti&quot;", "text": "La Divisione Garibaldi \"Nino Nannetti\" fu una formazione partigiana durante la Resistenza italiana, nata dall'attivit\u00e0 del Nucleo partigiano \"Luigi Boscarin\"/\"Tino Ferdiani\" e del CLN Belluno.\nStoria.\nUna formazione inquadrata fra le Brigate Garibaldi, nasce dall'unione di diverse brigate operanti nel vittoriese e Bellunese, tra le quali il Gruppo Brigate Vittorio Veneto.\nOper\u00f2 nella sinistra Piave, nell'altipiano del Cansiglio, nell'area di Vittorio Veneto, nella valle del Vajont e in Cadore.\nAttivit\u00e0 partigiana.\nNumerose furono le azioni militari di cui la Divisione, attraverso le sue brigate, si rese protagonista. Azioni che andavano dalle semplici interruzioni ferroviarie e delle linee ad alta tensione, fino ai sabotaggi delle centrali elettriche; dagli assalti contro i presidi nemici, agli scontri diretti con tedeschi e repubblichini. Per questa attivit\u00e0 le vennero attribuite moltissime vittime sia nelle formazioni militari \nDi particolare importanza fu l'azione del 16 giugno 1944 a Baldenich nella quale dodici partigiani della Divisione Partigiana Nino Nannetti liberarono 70 prigionieri dopo esser riusciti ad entrare nel carcere travestendosi da soldati tedeschi.\nRiconoscimenti.\nIn provincia di Treviso diversi sono i paesi che hanno dedicato una via alla divisione; a Collalto \u00e8 stato eretto un monumento alla memoria dei caduti della Divisione."}
{"id": "2277281", "revid": "767487", "url": "https://it.wikipedia.org/wiki?curid=2277281", "title": "Rory Sparrow", "text": ""}
{"id": "2277284", "revid": "305330", "url": "https://it.wikipedia.org/wiki?curid=2277284", "title": "Ludi saeculares", "text": ""}
{"id": "2277285", "revid": "729019", "url": "https://it.wikipedia.org/wiki?curid=2277285", "title": "Autovetture Mercedes con motore aeronautico", "text": "Con il marchio Mercedes, la Casa automobilistica tedesca Daimler Motoren Gesellschaft ha prodotto alcune autovetture a motore aeronautico tra il 1913 ed il 1924.\nStoria e profilo.\nIl perch\u00e9 la \"Daimler\" abbia deciso ad un certo punto di costruire alcuni modelli a propulsione aeronautica pu\u00f2 essere fatta risalire ad almeno due ragioni: la prima stava probabilmente nel mostrare ad un pubblico pi\u00f9 vasto i progressi compiuti dalla \"Daimler\" stessa nell'ambito della propulsione aeronautica. La seconda ragione era riscontrabile nella forte concorrenza opposta alla Casa di Untert\u00fcrkheim da parte della Benz &amp; Cie. subito dopo il suo rilancio nella seconda met\u00e0 degli anni '900. Quest'ultima stava infatti lanciando diversi modelli di gran lusso con motori enormi. All'epoca erano le prestazioni e le dimensioni dei motori a fare la differenza tra un'auto di lusso ed una di fascia inferiore. Perci\u00f2 le stesse denominazioni delle vetture indicavano spesso la potenza dei loro motori, a volte sia quella fiscale che quella effettiva.&lt;br&gt;\nQuando nel 1912 la Benz per prima lanci\u00f2 la 39/100 PS una vettura di gran lusso destinata a pochissimi eletti e mossa da un motore aeronautico, la Mercedes non stette a guardare e di l\u00ec a pochissimo mise sul mercato la prima di una piccola serie di vetture dotate di motore aeronautico, per fronteggiare la concorrenza con modelli dotati di caratteristiche tecniche analoghe che le rendessero interessanti agli occhi dei potenziali clienti.\nLa 46/100 PS.\nLa prima Mercedes a motore aeronautico era la 46/100 PS, una vettura mossa da un enorme quadricilindrico della cilindrata di 12010 cm\u00b3 (alesaggio e corsa, 150x170 mm), ed in grado di erogare 100 CV di potenza massima. Questa vettura venne prodotta nel solo anno 1913.\nLa 79/200 PS.\nLa 79/200 PS fu il pi\u00f9 prestante fra i tre modelli di Mercedes a motore aeronautico prodotti. Tale modello era equipaggiato da un enorme 6 cilindri in linea da 20500 cc! Tale propulsore arrivava ad erogare l'allora astronomica potenza massima di 200 CV. Tra i pochissimi acquirenti di tale modello, vi fu anche un italiano, del quale si conosce solo il cognome, un certo signor Biglia, certamente assai facoltoso.&lt;br&gt;\nAnche la \"79/200 PS\" fu prodotta solo durante il 1913.\nLa 92/160 PS.\nIl terzo modello Mercedes a motore aeronautico fu la 92/160, che fra i tre modelli era anche quello dalla maggior cilindrata. Basti pensare che il suo 8 cilindri in linea, nato allineando due motori della \"46/100 PS\", raggiungeva ben 24030 cc!!! Tale motore raggiungeva una potenza di 160 CV. La \"92/160 PS\" fu prodotta tra il 1917 ed il 1918.&lt;br&gt;\nLa pi\u00f9 degna erede di questo modello fu la 24/100/140 PS, non pi\u00f9 equipaggiata da un motore aeronautico, bens\u00ec da un potente 6.3 litri sovralimentato da compressore volumetrico.\nLa 28/95 PS.\nQuesta autovettura era di cilindrata inferiore ma raggiungeva ugualmente prestazioni di spicco. Fu la pi\u00f9 famosa fra le vetture Mercedes con motore aeronautico e viene trattata a parte."}
{"id": "2277288", "revid": "1214201", "url": "https://it.wikipedia.org/wiki?curid=2277288", "title": "Thomas Sj\u00f6berg", "text": "Carriera.\nNel corso della sua carriera professionistica, che inizi\u00f2 nel 1974, anno in cui esord\u00ec tra le file del (squadra in cui gioc\u00f2 in tre periodi differenti, il primo tra il 1974 e il 1976, il secondo tra il 1977 e il 1978 e il terzo tra il 1979 e il 1982, in cui gioc\u00f2 anche la partita di Coppa Intercontinentale), Sj\u00f6berg milit\u00f2 anche in Bundesliga (nel Karlsruhe), in Arabia Saudita e nella NASL. Conta inoltre 45 presenze e 17 goal (tra cui uno segnato contro il Brasile durante la fase finale dei Mondiali del 1978) nella nazionale, tra il 1974 e il 1981.\nRitiratosi dal calcio giocato nel 1985, dopo aver disputato due stagioni con la squadra della sua citt\u00e0 natale, Sj\u00f6berg ebbe una breve parentesi come allenatore nello Young Boys tra il 1997 e il 1998, condividendo la panchina assieme al suo ex compagno di squadra Roland Andersson."}
{"id": "2277290", "revid": "348618", "url": "https://it.wikipedia.org/wiki?curid=2277290", "title": "Arimatea", "text": "Arimatea era, secondo il vangelo di Luca (Lc 23,51), una citt\u00e0 della Giudea, conosciuta per essere la citt\u00e0 natale di Giuseppe di Arimatea. \nIdentificazione.\nNella tradizione bizantina fu identificata con la \"Ramataim-Zofim\" citata in 1Sam 1,1 e con la toparchia samaritana di Ramataim, conquistata da Giuda Maccabeo (1 Mac 11,34). L'ubicazione della citt\u00e0 \u00e8 dibattuta. Secondo diversi studiosi, Arimatea si troverebbe circa 15 km a NE di \"Lidda\", l'odierna Lidda in Israele. Sono quindi poco attendibili l'identificazione medievale con la citt\u00e0 islamica di Ramla o con \"Rama di Beniamino\", l'odierna Al-Ram. Arimatea \u00e8 stata identificata anche con Al-Bireh o con l'odierna Rantis, situata a 20 km ad est di Tel Aviv; quest'ultima identificazione \u00e8 ritenuta la pi\u00f9 probabile."}
{"id": "2277291", "revid": "324090", "url": "https://it.wikipedia.org/wiki?curid=2277291", "title": "Charles Kao", "text": ""}
{"id": "2277292", "revid": "22698298", "url": "https://it.wikipedia.org/wiki?curid=2277292", "title": "Katy Hudson", "text": ""}
{"id": "2277293", "revid": "122315", "url": "https://it.wikipedia.org/wiki?curid=2277293", "title": "Caraciformi", "text": ""}
{"id": "2277295", "revid": "1305772", "url": "https://it.wikipedia.org/wiki?curid=2277295", "title": "It's Beginning to Look a Lot Like Christmas", "text": "It's Beginning to Look a Lot Like Christmas \u00e8 una celebre canzone natalizia, scritta - originariamente con il titolo It's Beginning to Look Like Christmas - nel 1951 dal compositore statunitense Robert Meredith Willson (1902-1984, autore, tra l'altro, delle musiche del musical \"The Unsinkable Molly Brown\").\nLe prime incisioni sono state quelle di Perry Como &amp; The Fontane Sisters con l'orchestra di Mitchell Ayres (settembre 1951) e di Bing Crosby (ottobre 1951).\nIl brano venne in seguito inserito nel musical di Broadway del 1963 \"Here's Love\", basato sul film di George Seaton \"Il miracolo della 34\u00aa strada\" (\"Miracle on 34th Street\", 1947).\nTesto.\nIl testo, di carattere \"laico\", descrive la stagione natalizia in una citt\u00e0 moderna con tutti i suoi stereotipi (giocattoli nei grandi magazzini, canditi, addobbi con l'agrifoglio, ecc.), mentre dei bambini di nome Barney, Ben, Janice e Jen aspettano che Babbo Natale porti a loro i regali auspicati.\nIl fatto che nel testo venga citato un \"Grand Hotel\" ha fatto pensare che la canzone sia stata composta durante la permanenza di Meredith Willson nel Yarmouth's Grand Hotel a Yarmouth in Nuova Scozia (Canada), ma non ci sono prove in proposito.\nIncisioni discografiche.\nOltre alle citate incisioni di Perry Como &amp; The Fontane Sisters e di Bing Crosby del 1951, il brano \u00e8 stato cantato anche da numerosi altri cantanti e gruppi, quali: America, Lori Andrews, Ray Anthony, Scott Bakula, The Chipmunks, The Countdown Kids, The Countdown Sisters, Harry Connick Jr., Dean Martin, Johnny Mathis, Anne Murray, Kate Smith, Dionne Warwick e, nel 2011, Michael Bubl\u00e9."}
{"id": "2277296", "revid": "216401", "url": "https://it.wikipedia.org/wiki?curid=2277296", "title": "Colle dell'Infinito", "text": ""}
{"id": "2277298", "revid": "767487", "url": "https://it.wikipedia.org/wiki?curid=2277298", "title": "Nostra Signora dei Turchi", "text": "Nostra Signora dei Turchi \u00e8 un lungometraggio drammatico del 1968, diretto e interpretato da Carmelo Bene.\nTrama.\nSeguendo un collegamento ambivalente e poi profetico della vicenda della strage degli 800 martiri a Otranto ad opera dei Turchi, Carmelo Bene, nei panni di un uomo pugliese, ripercorre un proprio cammino interiore. La sua filosofia che spiegher\u00e0 in un monologo fuori campo, come del resto fa in tutto il film, consiste nel manifestare il proprio essere interiore distrutto e deturpato da forze esterne. Tramite la mediocrit\u00e0 pi\u00f9 assoluta e il rifiuto anticonformista della salvezza e degli aiuti esterni, Carmelo Bene nelle vesti del personaggio pugliese arriva a compiere il suo dovere, autodistruggendosi. Ma l'invettiva lanciata da lui non \u00e8 solo contro il proprio ego, bens\u00ec contro anche quelle forze che hanno contribuito a renderlo insulso e sofferente.\nStoria della produzione.\nTratto dal romanzo omonimo, \"Nostra Signora dei Turchi\" segna idealmente la linea delimitante gli anni di gavetta da quelli successivi ormai costellati da un costante e crescente successo. Appena uscito, in piena \"contestazione\", \"Nostra Signora dei Turchi\", inizialmente della durata di 160 minuti fu ridotto poi a 125 per essere proposto alla Mostra Internazionale del Cinema di Venezia. I dissenzienti Pier Paolo Pasolini, Citto Maselli, Gillo Pontecorvo e tant'altri, solidarizzavano per gli operai di Mestre occupando la \"Mostra del Cinema\", cercando anche di coinvolgere inutilmente il refrattario Carmelo Bene. Vennero poi presi di forza e buttati fuori dalla polizia. Luigi Chiarini prese anch'egli le distanze dichiarando apertamente che il film \"Nostra Signora dei Turchi\" era pi\u00f9 che sufficiente a rappresentare l'Italia. Ma scatena subito accese ed aspre polemiche. L'Italia dei cinefili si spacca in due tra \"fautori\" e \"detrattori\". Tra i primi c'\u00e8 Oreste Del Buono, Luigi Chiarini, e gli amici e ammiratori di Carmelo Bene, come Leo De Berardinis, Perla Peragallo, Piero Panza, Mario Ricci, Cosimo Cinieri, Lello Bersani, e tanti altri. Fra i detrattori ci furono Carlo Mazzarella, uno dei principali inviati della Rai che volle stroncare in diretta televisiva \"Nostra Signora Dei Turchi\". Il risentimento di Carmelo Bene e dei suoi \"sfegatati\" fin\u00ec per causare addirittura alterchi con schiaffi e querele in tribunale. Lydia Mancinelli in un'intervista parlando di Carlo Mazzarella dice...\nBene sperava, anzi era sicuro, di vincere il \"premio di qualit\u00e0\" pi\u00f9 che altro, secondo quanto afferma Lydia Mancinelli in un'intervista, per la consistente somma di denaro che gli avrebbe consentito cos\u00ec di pagare tutti debiti contratti precedentemente, ma...\nGli fu comunque dato il \"Leone d'argento\" e pare proprio per la pressione e la protesta degli stranieri, giapponesi e francesi in testa, che acclamavano Bene come vincitore...\nCi furono anche schermaglie con Anica-Agis che si vedeva beffeggiata nei suoi investimenti miliardari, da questa nuova e geniale produzione della C.B. che vinse il festival del Cinema di Venezia spendendo soltanto una manciata di milioni di lire. Carmelo definisce \"Nostra Signora dei Turchi\" come \"film antisessantotto per eccellenza\", e inoltre pi\u00f9 che \"\"divertita parodia della vita interiore\" \u00e8 soprattutto \"sfigurata parodia del cinema\"\".\nTitoli dei giornali.\nA Venezia ci fu un incidente con la stampa italiana poich\u00e9 Carmelo Bene si rifiut\u00f2 categoricamente di parlare con la stampa italiana:\n\"Con la stampa italiana in genere non intendo parlare. Sono pronto a qualunque colloquio con la stampa estera.\"\nAccoglienza nelle sale cinematografiche.\n. ... . Carmelo Bene, nella sua autobiografia, ricorda questo \"tristo\" evento:\nIl problema della \"trama\".\nLa \"trama\" va sempre riferita a \"qualcosa di precedente\" da cui essa trae spunto, ma nel film di \"Nostra Signora dei Turchi\" le cose che \"precedono\" vengono smentite dalle \"successive\", in modo inaspettato, talch\u00e9 ci si ritrova senza un \"passato\" al quale possiamo riferire un aggancio ad una situazione presente. Insomma il film, e la sua \"non-storia\", gira su se stesso (\"filma se stesso\" direbbe Bene); le aspettative vengono disattesse appena sembra cominci un intreccio, illogicamente. Non c'\u00e8 un inizio n\u00e9 una fine, tutto quello che interessa si trova nel mezzo. Oltre a questo \"sfilacciamento della trama\", si avverte in pi\u00f9 costantemente questa \"solitudine\", questo \"monologo\" dei personaggi, che non hanno relazione fra di loro anche quando sembrano, al contrario, averne o addirittura abusarne. Si potrebbe parlare di \"trama\" (o \"storia\") singola per ogni personaggio, ma anche questa viene allo stesso modo puntualmente disattesa, poich\u00e9 il linguaggio normalizzato alla comunicazione viene stravolto, irriso, cortocircuitato.\nIncipit della \"trama\".\nSullo sfondo buio iniziano a manifestarsi le forme del palazzo moresco, poi con inquadrature sempre pi\u00f9 nitide e spericolate. La musica sinfonica tratta da \"Una notte sul Monte Calvo\" del compositore russo Mussorgsky, \u00e8 perfettamente amalgamata con le immagini e soprattutto con la voce fuori campo, stupendamente cantilenante di Carmelo Bene. Come un monaco registrante le vicende nei Chronicon di altri tempi, rievoca vicende fra lo storico e l'infantile (in) esperienza, dove tutto \u00e8 indefinito, citando cos\u00ec il tristo evento della \"presa di Otranto\" da parte dei Turchi:\nSi rivede cos\u00ec in un'altra vita, proprio 500 anni fa, quando scamp\u00f2 all'eccidio, non volendo, anzi rammaricandosene, avvertendo lo scampato martirio come un'umiliazione...\nVistosi alla fine pens\u00f2 di invocare Santa Margherita, non nominata esplicitamente ma che apparir\u00e0 pi\u00f9 in l\u00e0...\nPoi si succedono delle velocissime sequenze alternate di esterni del palazzo moresco con interni della cripta della cattedrale di Otranto, dove vengono cos\u00ec ad essere inquadrati le ossa dei martiri di quell'evento del passato.\nContinua l'inventario di quell'esperienza finch\u00e9 non si rivede in un teschio, il suo, che sembra volersi reincarnare.\nCon il \"ritorno\" al presente, e lui, in primo piano di profilo, che dice: \"S\u00ec, sono io\". In questo presente cerca il suo \"calvario\", questa volta voluto e auto-determinato, non pi\u00f9 causabile da un evento esterno. Cerca in tutti i modi il martirio mancato, cercando di farsi male, comunque, di rincretinirsi, di umiliarsi, ecc. Comportamento stranissimo, proprio da folle. Qui le musiche sono generalmente dissonanti contrariamente a quelle che caratterizzavano le sequenze precedenti. Tanto per cominciare lo troviamo auto-legato come un salame, da capo a piedi, cercando in tal modo di spostare quelli che sembrano degli elenchi telefonici, posti sopra una seggiola, per metterli dentro una valigia, usando a tale scopo la bocca, o le mani, per quel che pu\u00f2. In questa situazione di visibile incapacit\u00e0 scoppia nella stanza un incendio, e lui sempre sdraiato si agita impotente, cercando di mettere l'ultimo foglio nella valigia, qualche indumento, e poi di chiuderla. Tra fumo e fiamme lo vediamo rotolarsi verso...\nDall'alto di un dirupo lo vediamo impugnare con le due mani una pistola e sparare verso un individuo, il suo \"alter ego\", che corre in mezzo ai campi cercando di sfuggire a questa minaccia. Schivando fortunosamente i colpi arriva su uno spiazzo vicino al mare; sembra riprendere fiato, tira fuori un documento per leggervi... quasi tranquillizzato, ma il killer questa volta non lo manca, colpendolo con un colpo alla schiena, poi avvinatosi gli d\u00e0 il colpo di grazia. Il killer si inginocchia per prendere il documento ma il corpo del \"fuggiasco\", il suo \"alter ego\" non c'\u00e8 pi\u00f9.\nUna signora col battipanni in mano, forse una domestica, dalla balconata del palazzo sbadiglia, guardando non si sa dove. Lui cerca di arrampicarsi malamente, sprovveduto e incapace com'\u00e8; vuole scavalcare il muro... Mentre la signora indolente continua a battere i tappeti appesi alla balconata. Lo si vede ora vestito da cameriere che porta un mazzo di fiori. I fiori sono ora sul tavolo come fossero un quadro raffigurante una natura morta.\nSi avvicina adagio, verso la finestra, guarda, ammira, si appoggia con un braccio sulla balaustra, fumando la sua sigaretta, guarda in alto, forse gli uccelli o chiss\u00e0 cosa; si guarda intorno circospetto per vedere se fosse spiato da qualcuno; finisce di fumare e butta via la cicca; cerca di scavalcare la balaustra di spalle, da vero incapace; cerca di appoggiare prima il piede sinistro, poi con le mani si d\u00e0 uno slancio e precipita... Fa un bel volo, ritrovandosi cos\u00ec disteso e fracassato a terra. Inquadratura dall'alto. Qui la voce fuori campo...\nTutto indolenzito, lamentevole, con fatica cerca di muoversi, di rialzarsi, ma inutilmente. Infine esclama: \"stavolta li denuncio\". Non riesce ad alzarsi proprio e cos\u00ec carponi riesce ad uscire fuori dall'inquadratura.\nSi ritrova davanti allo specchio, con la faccia incerottata, con indosso vestito e cravatta, che sorseggia un liquore, diverse candele dal basso illuminano il tutto. Fa cin cin a se stesso stentando un sorriso. Dice qualcosa sottovoce...\nLa \"trama completa\".\nL'inizio della trama del film ha un netto collegamento con l'intera vicenda del personaggio di Bene. Bisogna prestare attenzione immediatamente dalla prime battute del protagonista riguardo all'assedio di Otranto avvenuto nel 1480 ad opera dei Turchi. Dopo l'evocazione di Bene di tale assedio in cui furono trucidati in un campo di grano ben 800 persone, Bene passa a descrivere la figura sgargiante e imponente di un palazzo moresco: l'odierna Villa Sticchi. Attraverso questo palazzo si rispecchia tutto l'animo del protagonista del film in cui s'incarna: sofferente, situato in un luogo a lui sconosciuto (il Salento appunto) e di conseguenza assalito dalla forza sconosciuta dei Turchi che hanno imposto un nuovo regime culturale e religioso. La trasformazione radicale del valore simbolico del Palazzo Moresco, inizialmente divenuto il quartier generale dei Turchi durante l'assedio e poi ritornato in possesso dei suoi vecchi padroni, ha fatto s\u00ec che il protagonista, cos\u00ec come il palazzo stesso, ne uscisse profondamente travagliato. Da qui inizia il viaggio nell'anima del protagonista Carmelo Bene, caratterizzata in tutto il film da un profondo senso di impotenza che lo porta di conseguenza ad apparire volutamente mediocre e reietto, sebbene lui stesso conosca il suo problema.\nUn fatto dev'essere ben chiaro: il personaggio di Carmelo Bene \u00e8 presentato e agisce in base ad un pregnante \"status\" di inettitudine e dabbenaggine, quasi stupidit\u00e0. Tutte le azioni che compie il suo \"personaggio chiave\", eccezion fatta per gli altri che interpreta nel film, sono relative a questo concetto.\nIl protagonista inizia a confrontarsi con s\u00e9 stesso.\nCarmelo Bene in vesti di un personaggio qualsiasi, si trova nella sua casa presso Santa Cesarea Terme nel periodo rivoluzionario del 1968. Tuttavia l'arco di tempo in cui il protagonista agisce pare incerto e irraggiungibile, come del resto il sinolo del vero stato d'animo dell'uomo. Egli sa solo che sta male e vorrebbe in tutti i modi accanirsi ancora di pi\u00f9 contro la sua stessa persona di prima di lasciare la Terra. Bene osserva con il suo sguardo arcigno e impenetrabile la vita comune dei paesani di Santa Cesarea e, cambiando direttiva, torna a lottare con s\u00e9 stesso. Gi\u00e0 una volta si butta dalla finestra di casa, avendo inutilmente cercato di raggiungere una ragazza per cui provava interesse. Quando cerca di auto-lesionarsi nuovamente, Carmelo Bene viene scorto da un uomo che, avendo lasciato immediatamente le sue faccende, corre per salvarlo. Ma improvvisamente, come se su di lui avesse agito una forza estranea, quasi sovrannaturale, l'uomo \u00e8 colto da un infarto non appena giunge sotto la casa del suicida e si accascia esanime.\nBene guarda la scena disgustato e si stacca dalla finestra. Ha intenzione di scrivere, comporre un resoconto di tutto ci\u00f2 che prova per arrivare ad una conclusione, oppure semplicemente per pura voglia di descrivere quello spaccato preciso della sua vita?\nNon ha il tempo neanche di mettersi all'opera che una figura entra dolcemente nella vita del protagonista Carmelo Bene: Santa Margherita (forse quella di Antiochia), protettrice del suo paese marinaro. Anche questo personaggio per\u00f2 nel film non \u00e8 del tutto omogeneo e spesso fa sorgere molti dubbi: \u00e8 veramente l'apparizione di una santa oppure \u00e8 vista cos\u00ec dal protagonista, essendo forse lo spirito in realt\u00e0 una semplice donna?\nMa una cosa \u00e8 certa nel film: la santa \u00e8 piena di buone intenzioni e vorrebbe aiutare il protagonista a redimersi da ci\u00f2 che lo fa soffrire, ma per Bene quella presenza \u00e8 portatrice di sventure e di mali ancora pi\u00f9 atroci, perch\u00e9 appunto si \u00e8 intromessa nella sua vita. Santa Margherita gli comunica che tutte le volte che ha provato a suicidarsi era stata proprio lei a salvarlo affinch\u00e9 potesse avere un'altra possibilit\u00e0. Lei cerca di consolare Carmelo Bene in un tenero passionale abbraccio sul letto di casa, ma il protagonista, sebbene in un primo momento si abbandona sconsolato, la rifiuta, esasperato dalla continua tiritera pronunciata senza fine dalla santa: \"Ti perdono! Ti perdono!\".\nBene dunque respinge via la santa, ma poi pare che ci\u00f2 che lo assilla per tutto il film non sia sparito del tutto. Dunque infuriato distrugge mobili e sedie e fa lo stesso preparandosi una camera esterna al chiaro di luna.\nLa filosofia del \"Vedere la Madonna\".\nScacciata per la prima volta Santa Margherita, lo spirito disceso dal Paradiso per vegliare sull'anima di quel particolare sfortunato, Carmelo Bene mette a fuoco la sua filosofia di vita. Tale parte del film tende all'autoesaltazione e al manifestare l'indiscutibilit\u00e0 del Genio, incompreso e rifiutato invece nella societ\u00e0 comune.\nParla la voce narrante, affermando che il mondo \u00e8 composto solo da cretini: cretini che hanno visto la Madonna e cretini che non l'hanno vista. Il protagonista fa parte di coloro i quali non hanno visto la Madonna: ci\u00f2 nondimeno, non pu\u00f2 sottrarsi dal desiderarne la visione. Tale condizione \u00e8 la trasposizione metaforica di coloro i quali non sono ancora riusciti ad affrancarsi dai significati (nel qual caso riuscirebbero dunque a scomparire nei soli significanti: in altre parole, nei 'corpi sonori' del linguaggio). Essi, per far ci\u00f2, non possono che perseguire l'auto-annientamento dei propri intenti, ovvero del proprio voler-essere soggetti: i 'salti dal balcone' non sono altro che 'voli mancati', in quanto testimonianze dell'incapacit\u00e0 di vincere la forza di gravit\u00e0. Viceversa, San Giuseppe da Copertino (vero riferimento 'differito'), mediante la sua levitazione, riusciva a volare con ali immaginarie verso il Cielo, colmando la distanza tra lui e la Madonna: essendo perci\u00f2 lui stesso la Madonna che vede (il miracolo \u00e8 quindi il superamento dello iato tra significati e significanti: esplicito riferimento alla semiotica di Ferdinand De Saussure). Ricapitolando, la gente che invece pretende di giungere alla visione della Madonna basandosi su fatti, volont\u00e0 e, in generale, l'intenzionalit\u00e0 dell'ego, non pu\u00f2 che vedere solamente se stessa (il miracolo non accade).\nRitorno al presente del protagonista.\nDopo una breve visita in paese del protagonista, tutto fasciato per le ferite riportate nella caduta iniziale, nella quale ascolta una telecronaca sul film \"Il generale della Rovere\", Carmelo Bene incontra un editore. Questi infatti, essendo in crisi economica, vorrebbe pubblicare le lettere e i testi che il protagonista stava scrivendo riguardo alle sue sensazioni. Bene sarebbe anche interessato, ma un dubbio lo sconvolge: avrebbe dovuto prima rileggere i suoi scritti, non per correzioni, ma per rituffarsi nei suoi antichi pensieri nell'intento disperato di arrivare ad un fine.\nTuttavia egli rallegra il modesto editore e ci si mette a ballare felicemente, come una coppia di amanti. Giunta la sera, Carmelo Bene si reca in paese, per assiste ad una festa, ma improvvisamente si sente male. Non riesce a stare in mezzo a tutta la ressa, dato che solo lui pare stare male e quindi desideroso di restare solo. Tutto ci\u00f2 che in Terra lo circonda pare fargli pena e disgusto. Allontanatosi dalla piazza, il protagonista si sposta in un campicello dove un pastore sta pascolando le capre. Il rumore assordante dei fuochi d'artificio fa impazzire il protagonista, che pare stia per esplodere, finch\u00e9 non giunge nuovamente Santa Margherita. Questa appare al protagonista dal cielo illuminato dagli spari, invitandolo freneticamente a ripensare su ci\u00f2 che ha fatto. Se lui non l'avesse respinta, adesso sarebbe in pace e senza quei dolori interni che lo attanagliano. Per\u00f2 Santa Margherita si dimostra ancora premurosa e continua a vegliare sull'anima di Carmelo. Questi continua il suo percorso sulla stradicciola, giungendo ad una casa diroccata. Giunge il momento della trama in cui il protagonista ha un fosco ricordo della sua infanzia. Egli trova davanti a s\u00e9 un bambino piangente e lo raccoglie, mentre nelle mura intorno a s\u00e9 dei fuochi e delle fiamme divorano l'intero spazio.\nIl giorno dopo Carmelo si trova sempre nella sua stanza, dolorante ancora per le ferite. Questa volta per\u00f2 si aggiungono ai mali degli spasmi convulsi, che fanno tossire ripetutamente il malato, ancora una volta visitato da Santa Margherita. Questa tenta ancora di aiutarlo nella sua lotta, ma con parole sconnesse Carmelo la invita ad andarsene nuovamente, aumentato il volume dei colpi di tosse, come se fosse proprio la santa a farlo soffrire di pi\u00f9 con la sua presenza. Margherita, disperata, si allontana piangendo.\nAllegoria di Cristo e altre vicende del protagonista.\nImprovvisamente la scena cambia: una grotta buia e umida prende il posto della camera da letto del protagonista. Carmelo Bene cerca di arrivare nel punto dove sente provenire dei sospiri. Scopre la Vergine Maria in lacrime che piange il corpo del figlio Ges\u00f9 Cristo. Lei, alzando lo sguardo, fissa quello stupefatto e spaurito di Bene, dicendogli che il figlio era morto per colpa sua. Di conseguenza la scena si sposta, dopo che il protagonista \u00e8 riuscito ad uscire dalla grotta. Ora lui e Santa Margherita si trovano in una barca nel mare, poco lontano dal molo Santa Cesarea. Segue un dialogo incomprensibile tra i due. Finalmente il protagonista apre la bocca, dopo quasi l'intero silenzio in tutta la prima parte del film; per\u00f2 le cose che dice alla santa sono quasi prive di senso. Inoltre a complicare l'apprensione del discorso sono le parole di Margherita, che si alternano a quelle pronunciate da Bene. Si tratta del tipico metodo beniano usato nei panni del protagonista per esprimersi: l'incomprensibile. Solo lui comprende e conosce il suo pensiero e se tenta di comunicarlo, risulta impossibile da assimilare di fronte alle altre persone, perfino a quella figura che impersona Santa Margherita. Dopo aver finito la conversazione, Bene si abbandona nella barca, allungandosi sulla prua e fissando il cielo.\nSegue la scena del Palazzo Moresco, il simbolo ed unico punto di riferimento del protagonista a cui appigliarsi. L\u00ec si incontra sempre con Santa Margherita, questa volta non pi\u00f9 in vesti di abitante del Paradiso. Sembra infatti una donna normale. I due entrano nel palazzo e improvvisamente le sequenze che seguono sono in bianco e nero, come una vecchia pellicola degradata del cinema muto. Nella sala principale mezzo diroccata vi \u00e8 un bambino che gioca a pallone, dando fastidio al protagonista. Inoltre l\u00ec Carmelo Bene d\u00e0 ancora prova del suo \"status\" demente e inetto, non riuscendo a portare un baule sopra le spalle, cadendo a terra e poi cercando di avere un'altra conversazione con Margherita. Ma ancora una volta le parole e le frasi sono senza senso e i due non riescono a capirsi perch\u00e9 ognuno parla sopra l'altra. Non sapendo pi\u00f9 che fare, il protagonista, sparita Margherita, si accascia a terra, accerchiato da tante candele accese.\nNelle altre due brevi sequenze che succedono, Carmelo Bene e il personaggio di Margherita giocano a carte, tentando ognuno di prevalere sull'altro. Ad un certo punto Margherita si accorge che l'altro sta barando e gli domanda il perch\u00e9. Il protagonista non risponde e cos\u00ec vince. Nella seconda scena breve si assiste, sotto un paesaggio sfocato e coperto in parte da mucchi di fiori, due amanti che si baciano.\nDialogo dei frati.\nLa lunga scena che segue \u00e8 una chiara critica di Bene nei confronti della Chiesa.\nEgli interpreta due frati e un penitente. Il primo \u00e8 un uomo rozzo, volgare e barbuto, l'altro uno pi\u00f9 mite di nome Ludovico e il penitente \u00e8 una deformazione esuberante del pellegrino fedele.\nLa scena si svolge sempre in casa di Bene a Santa Cesarea, dove il frate barbuto \u00e8 intento a preparare una cena a base di vino, pane e spaghetti al sugo. Mentre l'essere penitente d\u00e0 sfogo a tutta la sua stupidit\u00e0 invocando senza senso l'intervento salvifico del frate, Ludovico \u00e8 costretto a sottostare agli ordini gretti e precisi impostigli dal frate barbuto. Costui rappresenta il lato negativo della Chiesa: estremamente bruto, goffo e malfattore, talmente incastrato nei suoi vizi che spesso i suoi alterchi e borbottii risultano incomprensibili. Anche questo \u00e8 uno dei tanti personaggi resi deformi dall'esagerazione classica di Carmelo Bene.\nIl goffo frate barbuto fa cadere per terra gli spaghetti e dopo averli raccolti tra imprecazioni e parolacce, inizia a dialogare con il suo alter-ego Ludovico. Quest'ultimo vorrebbe apparire diverso da come appare agli altri e a s\u00e9 stesso. Lui si crede ancora buono e degno di redimersi finalmente dal peccato e da tutti i misteri che avvolgono la vita. Il frate barbuto gracchiando gli intima di lasciar perdere queste sciocchezze, in quanto il mestiere svolto dai frati come lui e l'altro \u00e8 il migliore per guadagnarsi la salvezza, il potere e il pane a pranzo e cena. Da come dichiara egli: \"La gente come noi si coniuga e non si declina!\", si capisce la difficolt\u00e0 del protagonista stesso a trovare uno sbocco di salvezza a queste due forze opposte che combattono. E come se non bastasse il fedele penitente interrompe tutto. Il frate barbuto continua a ridacchiare, consapevole di aver vinto su Ludovico e, tagliando la scena di colpo, ne passa ad un'altra. Il collegamento tra le due tuttavia \u00e8 evidente.\nQuesta volta il frate barbuto, truccandosi come un attore teatrale in camerino, cambia pian piano aspetto, divenendo quasi un'altra persona. Giunge per la quarta volta Santa Margherita, questa volta dichiarandogli senza preamboli il motivo per cui \u00e8 venuta da lui ancora. Carmelo Bene, fingendo di non capire, le dice che la persona che cerca (Ludovico, ossia la parte buona del protagonista stesso) \u00e8 nella stanza pi\u00f9 in fondo. Santa Margherita capisce allora il netto rifiuto del suo beniamino e lo ingiuria andandosene.\nLa metafora del Cavaliere Medievale.\nLa scena si sposta adesso indietro di 500 anni circa, basandosi Carmelo Bene sull'anno 1968. Una donna con un bambino attraversa il pavimento a mosaico della Cattedrale di Otranto, giungendo alla grande teca dei martiri. Improvvisamente la donna ha una visione: il teschio di uno dei martiri si anima e compare il volto di Carmelo Bene che invita la donna a seppellirlo al pi\u00f9 presto. La donna accetta, anche senza comprendere il significato di quelle parole, e se ne va. La sequenza si sposta al presente: il protagonista Carmelo Bene \u00e8 intento a scrivere ancora e finalmente si pu\u00f2 capire il nocciolo della metafora del suo modo di essere. La vicenda \u00e8 ambientata nel Medioevo, proprio come si \u00e8 visto poco prima nella cattedrale. Tuttavia Bene intende tracciare un collegamento permanente tra il suo periodo Sessantottino e quello in cui Otranto fu presa dai Turchi. Ci\u00f2 che segue si riallaccia perfettamente con quanto espresso dal protagonista narratore all'inizio del film: egli si risveglia in un mondo che non conosce, sebbene ci abbia sempre vissuto. Non accetta la realt\u00e0, rifiutando l'aiuto perfino di una guida spirituale come Santa Margherita. Cos\u00ec egli la congeda per sempre con le parole. Infatti, come all'inizio del film, Carmelo Bene ricorda la figura di un carnefice turco nell'atto di decapitare un nemico cristiano. Per un evento prodigioso il cristiano si salva, svegliandosi e vedendo davanti a s\u00e9 il suo boia crocifisso. Il prigioniero cristiano \u00e8 il protagonista Carmelo Bene.\nDunque egli, in vesti di cavaliere medievale, in quanto la sua figura attuale \u00e8 molto collegata a questo suo nuovo alter-ego, si presenta in casa sua di fronte ad una domestica. Questa non \u00e8 altri che la serva nella cattedrale di Otranto, anch'essa condotta nel presente del '68.\nCome sempre, anche questo personaggio beniano \u00e8 caratterizzato da profonda inettitudine e goffaggine, tanto che impiega molto tempo per arrivare al suo fine. Ossia egli non ha mai provato nulla per Santa Margherita, preferendo godersi i piaceri mondani assieme a quella nuova donna. In quel modo, come il 28 luglio 1480 a Otranto, il Cavaliere gode amando la serva. Inaspettatamente, mentre la donna \u00e8 sola nella paglia, irrompe in casa Santa Margherita, infuriata per l'atto del paladino cristiano. La santa trova ci\u00f2 che cerca in un'altra stanza e lo prega di non andare a combattere contro i Turchi invasori. Il Cavaliere la respinge senza parlare e sale in groppa al cavallo con la serva, fuggendo lontano dalla sua \"persecutrice\". Ora tutto ci\u00f2 che vede il Cavaliere non \u00e8 altro che il Palazzo Moresco, unico suo vero simbolo attorniato adesso da una presenza invadente\nTerminata la battaglia, Otranto \u00e8 perduta e cos\u00ec anche tutto il resto caro al Cavaliere. Egli entra barcollante nel Palazzo Moresco espugnato dai Turchi e incontra sopra l'altare Santa Margherita. Ora che tutto ci\u00f2 che gli era caro \u00e8 svanito nel nulla, il Cavaliere vorrebbe chiedere perdono, ma la donna non glielo concede. Purtroppo il protagonista, sia nel suo periodo che in quell'allegoria remota che evoca la battaglia di Otranto, ha tardato troppo ad accorgersi della reale verit\u00e0 ed ora non pu\u00f2 far nulla per redimersi. Sconvolto da tale dichiarazione di Santa Margherita, il Cavaliere con sguardo stupito e invocante emette lunghi e affannosi sospiri, fino ad accasciarsi senza vita sulla gradinata.\nProduzione.\nLe riprese del film durarono 40 giorni, senza sceneggiatura prestabilita.\nIl film \u00e8 stato girato tutto nel Salento, in particolare nei seguenti luoghi:\nLydia Mancinelli racconta che mentre, nei panni di \"Santa Margherita\", con tanto di peplo e con l'aureola in testa, stava aspettando nei pressi della chiesa dove sarebbe stata girata di l\u00ec a poco l'ultima scena del film di \"Nostra Signora\", passa un camioncino che bruscamente frena, addirittura sgommando; l'autista guarda incredulo, poi riparte, ritorna indietro titubante, non sa cosa fare e se ne va. Dopo nemmeno un quarto d'ora si appressa davanti alla chiesa una moltitudine di persone che volevano vedere la Madonna, almeno cos\u00ec, di primo acchito, avevano pensato ad un'apparizione mariana.\nIntervennero poi anche i carabinieri che consigliarono a Carmelo Bene e alla sua \"troupe\" di lasciare che la folla baciasse le mani della presunta Madonna, altrimenti non se li sarebbe tolti di torno. E cos\u00ec per un'oretta ci fu questa inaspettata devozione popolare, con tanto di complimenti, dopo aver smaltito la loro \"credulit\u00e0\", per Lydia: \"Come sei bella!... sembri proprio la Madonna!\"\nCritica televisiva.\nA Carlo Mazzarella, inviato di punta della Rai, per avere stroncato in diretta televisiva \"Nostra Signora dei Turchi\", Carmelo Bene moll\u00f2 due ceffoni (secondo Lydia Mancinelli) mentre nella \"Vita di Carmelo Bene\", forse pi\u00f9 attendibile, si legge che fu Perla Peragallo, attrice e complice, che tutta sbronza, molla un manrovescio al povero cronista, dopo aver prima chiesto: \"Che faccio, gli do uno schiaffo?...\" al che Bene risponde con un'altra domanda \"...e perch\u00e9 no?\". Divenne il tormentone abitudinario della ventinovesima \"Mostra\" del '68, quello di ordinare al bar dell'Excelsior \"mozzarelle allo schiaffo\".\nEdizione cartacea (romanzo).\nCarmelo Bene, \"Nostra Signora dei Turchi\", Milano, Sugar, 1966.\nAltri media.\nEsiste anche una versione radiofonica di \"Nostra Signora dei Turchi\"."}
{"id": "2277299", "revid": "599013", "url": "https://it.wikipedia.org/wiki?curid=2277299", "title": "Bras\u00edlia", "text": ""}
{"id": "2277301", "revid": "599013", "url": "https://it.wikipedia.org/wiki?curid=2277301", "title": "John Stroeder", "text": ""}
{"id": "2277313", "revid": "767487", "url": "https://it.wikipedia.org/wiki?curid=2277313", "title": "Billy Reid", "text": ""}
{"id": "2277314", "revid": "39884", "url": "https://it.wikipedia.org/wiki?curid=2277314", "title": "Pediculus humanus", "text": ""}
{"id": "2277315", "revid": "219110", "url": "https://it.wikipedia.org/wiki?curid=2277315", "title": "ISPConfig", "text": "ISPConfig \u00e8 un pannello di controllo di hosting, open source per Linux.\nIl progetto \u00e8 sviluppato da ISPConfig UG, dopo esser nato nell'autunno 2005 per decisione dall'azienda tedesca projektfarm GmbH. ISPConfig \u00e8 distribuito con licenza BSD.\nPanoramica.\nISPConfig consente di amministrare, all'interno di un servizio di hosting, siti internet, indirizzi email e DNS attraverso un'interfaccia grafica online.\nIl software dispone di quattro livelli di privilegio: amministratore, rivenditore, cliente e utente-email.\nCaratteristiche.\nSono supportati i seguenti servizi:\nUna lista completa delle caratteristiche e funzioni del software \u00e8 presente sul sito dal progetto."}
{"id": "2277317", "revid": "347361", "url": "https://it.wikipedia.org/wiki?curid=2277317", "title": "Thesaurus Linguae Grecae", "text": ""}
{"id": "2277318", "revid": "122315", "url": "https://it.wikipedia.org/wiki?curid=2277318", "title": "Pediculus humanus humanus", "text": ""}
{"id": "2277321", "revid": "86599", "url": "https://it.wikipedia.org/wiki?curid=2277321", "title": "Maglia Eminescu", "text": "La maglia Eminescu \u00e8 una delle 15 maglie definite dal reticolato cartografico adottato dall'Unione Astronomica Internazionale per Mercurio. Comprende la porzione della superficie di Mercurio posta in latitudine tra i 22\u00b0 N e i 22\u00b0 S e in longitudine tra i 216\u00b0 W e i 288\u00b0 W ed \u00e8 identificata con il codice H-9.\nIl cratere Eminescu \u00e8 la struttura geologica presente al suo interno scelta come eponimo per la maglia stessa. Questa denominazione \u00e8 stata adottata nel 2011 dopo che la missione MESSENGER rese disponibili sufficienti immagini di quella parte della superficie di Mercurio. Prima di allora si chiamava maglia di Solitudo Criophori dal nome dell'omonima caratteristica di albedo che era stata storicamente individuata in questa porzione della superficie."}
{"id": "2277322", "revid": "38833870", "url": "https://it.wikipedia.org/wiki?curid=2277322", "title": "Epistolografia", "text": ""}
{"id": "2277324", "revid": "729019", "url": "https://it.wikipedia.org/wiki?curid=2277324", "title": "Motorway M25", "text": "L'autostrada britannica M25 (\"Motorway M25\"), nota anche come \"M25 corridor\" o anche come \"London orbital\", \u00e8 un'autostrada lunga 188\u00a0km che circonda la Greater London in Gran Bretagna. \u00c8 famosa per la congestione del traffico e per l'elevato numero di incidenti che vi occorrono, e circonda Londra quasi completamente; la soluzione di continuit\u00e0 si verifica ad est con l'incrocio con la A282, che collega le due sponde del Tamigi. Progettata per attenuare il traffico nel centro di Londra, essa \u00e8 uno dei raccordi anulari pi\u00f9 lunghi al mondo. In Europa, la M25 \u00e8 seconda soltanto al raccordo anulare di Berlino (A 10) che \u00e8 lungo 196\u00a0km, otto in pi\u00f9 rispetto alla M25.\nDescrizione.\n L'autostrada ha sei corsie per gran parte della sua lunghezza (tre per entrambe le direzioni), anche se vi sono alcuni tratti, nei pressi delle uscite, che hanno quattro corsie e fra le uscite da 12 a 6 e nei pressi di Dartford vi sono otto corsie. La sua larghezza \u00e8 stata poi portata a dieci corsie fra le uscite 12 e 14 e al dodici corsie fra le uscite 14 e 15 nel novembre 2005. Esiste comunque un progetto di portare l'intero percorso della M25 a otto corsie ad eccezione del tratto fra le uscite 3 e 5 nonostante questo sia particolarmente trafficato.\nLa M25 \u00e8 una delle autostrade pi\u00f9 trafficate di Europa con un picco di 196.000 veicoli al giorno registrato nel 2003 fra le uscite 13 e 14 vicino all'Aeroporto di Heathrow, che \u00e8 comunque molto meno dei 257.000 veicoli al giorno registrati nel 2002 sull'autostrada francese A4 a Saint-Maurice, nei sobborghi di Parigi, i 216.000 veicoli al giorno registrati nel 1998 sulla autostrada tedesca A 100 vicino alla Funkturm di Berlino o ancora i pi\u00f9 di 200.000 veicoli al giorno che percorrono la tangenziale A23 nel sud di Vienna.\nLa M25 non \u00e8 un anello completo. Ad est di Londra esiste un attraversamento sul Tamigi fra Thurrock e Dartford che \u00e8 costituito da due tunnel e dal Queen Elizabeth II Bridge detto \"Canterbury Way\". Il transito sul ponte o nei tunnel \u00e8 soggetto a pedaggio.\nAll'uscita 5 vicino a Sevenoaks, gli automobilisti che intendono continuare il tragitto sulla M25, in entrambe le direzioni, debbono passare sulla M26 quelli che marciano in senso antiorario verso est (verso la M20) ed in senso orario sulla A21 coloro che vanno verso la costa sud.\nLa strada, lungo la sua lunghezza, passa in diverse regioni oltre che nel territorio della Greater London. Fra le uscite 1 e 5 corre sul territorio del Kent, fra la 6 e la 14 si snoda nel Surrey (passando dal territorio della Greater London al Berkshire), fra la 15 e la 16 entra nel Buckinghamshire, mentre fra la 17 e la 24 passa nell'Hertfordshire, nella 25 nel territorio della Greater London, fra la 26 e la 28 entra nell'Essex, nella 29 rientra nella Greater London per poi tornare nell'Essex fra la 30 e la 31. Il servizio di controllo su questa grande arteria \u00e8 svolto da un pool di polizie composto dalla Metropolitan Police Service, Thames Valley Police, Essex Police, Kent Police, Hertfordshire Constabulary e Surrey Police.\nLa distanza dell'autostrada dal centro di Londra (considerato Charing Cross) varia da circa 20\u00a0km vicino a Potters Bar a circa 32\u00a0km vicino a Byfleet. In alcuni centri come Enfield, Hillingdon e Havering, i confini sono stati allineati alla M25 mentre in altri, particolarmente in Essex e Surrey, essi sono distanti diversi chilometri. Grandi citt\u00e0 come Epsom, Watford e Loughton si trovano all'interno della M25 mentre North Ockendon \u00e8 l'unico comune della Greater London ubicato all'esterno della M25. Nel 2004, un'indagine realizzata fra il pubblico stabil\u00ec la richiesta di allineare i limiti della Grande Londra all'autostrada M25.\nLe tre aree di servizio sono ubicate a nord (uscita 23 South Mimms), sud est (Clacket Lane) ed est (Thurrock).\nStoria.\nL'idea della costruzione di un raccordo anulare intorno a Londra venne proposta nei primi anni del XX secolo e poi riesaminata diverse volte nella prima met\u00e0 del secolo.\nSoltanto negli anni sessanta, il Greater London Council svilupp\u00f2 un ambizioso progetto che prevedeva la costruzione di una rete di anelli stradali intorno alla capitale. Il piano incontr\u00f2 subito notevoli avversioni a causa delle demolizioni occorrenti per la costruzione degli anelli pi\u00f9 interni e per la conseguente enormit\u00e0 dei costi per gli espropri. Esso venne modificato diverse volte a seguito di opposizioni da parte dei residenti e del governo e venne poi definitivamente accantonato nel 1973. Alcuni tratti dell'anello iniziarono ad essere costruiti nel 1973 e vennero aperti al traffico nel 1975 come primo nucleo della M25 (uscite dalla 23 alla 24) e nel 1976 (uscite dalla 6 alla 8).\nLa costruzione della M25 continu\u00f2 fino al suo completamento avvenuto nel 1986. I lavori non vennero eseguiti con continuit\u00e0 ma in piccoli tratti cos\u00ec come quello da Dartford a Swanley (uscite da 1 a 3) e da Potters Bar ad Enfield Town (uscite da 24 a 25). Via via che detti tratti venivano completati, essi venivano collegati al tracciato esistente.\nLa M25 venne inaugurata ufficialmente il 29 ottobre 1986 dal Primo Ministro signora Margaret Thatcher, che apr\u00ec il tratto fra U22 e U23 (da London Colney a South Mimms).\nEssa venne subito considerata un'autostrada ormai sorpassata per via dell'aumento esponenziale del traffico intervenuto fra l'inizio della sua costruzione ed il completamento della stessa. Nel giro di pochi anni divenne troppo congestionata, tanto da meritarsi il nome di \"M25 car park\" (M25 parcheggio) e la situazione \u00e8 andata di male in peggio nei successivi venti anni.\nIl costo iniziale di costruzione della M25 fu di 631,9 milioni di sterline ma a questa somme vanno sommate le somme pagate per espropri e sistemazione delle costruzioni demolite.\nRecentemente, per ovviare alla perenne congestione del traffico nella sezione sud-ovest vicino Woking, \u00e8 stato costruito, in via sperimentale, un controllo automatico del traffico chiamato MIDAS (\"Motorway Incident Detection and Automatic Signalling\"). Esso \u00e8 costituito da un sistema integrato di sensori di rilevazione di pioggia, telecamere di rilevamento della velocit\u00e0 e del superamento dei limiti assistiti da pochi operatori. Il sistema comunque non ha realizzato grandi miglioramenti sulla congestione del traffico.\nMiglioramenti.\nQuando venne realizzato, il tratto di M25 ad ovest dell'uscita 25 fino al termine dell'\"Holmsdale Tunnel\" aveva soltanto due corsie. Questo causava degli ingorghi a causa del fatto che la maggior parte del traffico non lasciava l'autostrada. Venne pertanto decisa la realizzazione di lavori per l'allargamento del tratto con la costruzione di una nuova corsia per senso di marcia. Detti lavori ebbero termine, prima della data preventivata, verso la fine del 2007.\nNell'estate del 2007 vennero iniziati i lavori per allargare gli svincoli dell'uscita 28 in entrambe le direzioni di marcia, allo scopo di ridurre la coda di veicoli incolonnati sulle rampe di uscita nelle ore di punta.\nSviluppi futuri.\n\u00c8 stato deciso di allargare un tratto lungo 101\u00a0km fra le uscite 5-6 e 16-30 portandolo da sei ad otto corsie per un costo di pi\u00f9 di 5 miliardi di sterline La Highways Agency ha bandito una gara di appalto e sono state scelte alcune imprese che dovranno riformulare le loro offerte nel gennaio 2008."}
{"id": "2277326", "revid": "86599", "url": "https://it.wikipedia.org/wiki?curid=2277326", "title": "Maglia Derain", "text": "La maglia Derain \u00e8 una delle 15 maglie definite dal reticolato cartografico adottato dall'Unione Astronomica Internazionale per Mercurio. Comprende la porzione della superficie di Mercurio posta in latitudine tra i 22\u00b0 N e i 22\u00b0 S e in longitudine tra i 288\u00b0 W e i 360\u00b0 W ed \u00e8 identificata con il codice H-10.\nIl cratere Derain \u00e8 la struttura geologica presente al suo interno scelta come eponimo per la maglia stessa. Questa denominazione \u00e8 stata adottata nel 2011 dopo che la missione MESSENGER rese disponibili sufficienti immagini di quella parte della superficie di Mercurio. Prima di allora si chiamava maglia Pieria dal nome dell'omonima caratteristica di albedo che era stata storicamente individuata in questa porzione della superficie."}
{"id": "2277329", "revid": "300067", "url": "https://it.wikipedia.org/wiki?curid=2277329", "title": "Michael Brooks", "text": ""}
{"id": "2277330", "revid": "219110", "url": "https://it.wikipedia.org/wiki?curid=2277330", "title": "FFV1", "text": "FFV1 (FF video codec 1) \u00e8 un codec video senza perdita di qualit\u00e0 (lossless) utilizzante la tecnica intra-frame.\nPu\u00f2 usare sia una lunghezza di codifica variabile sia una codifica aritmetica per la codifica di entropia.\nIl codificatore e il decodificatore fanno parte di libavcodec, una libreria libera e open-source nel progetto FFmpeg, FFV1 \u00e8 incluso in ffdshow.\nFFV1 \u00e8 particolarmente popolare per le sue prestazioni in velocit\u00e0 e dimensioni finali del file, soprattutto rispetto ad altri algoritmi lossless come M-JPEG2000."}
{"id": "2277331", "revid": "599013", "url": "https://it.wikipedia.org/wiki?curid=2277331", "title": "Madame de Sevign\u00e9", "text": ""}
{"id": "2277333", "revid": "1305772", "url": "https://it.wikipedia.org/wiki?curid=2277333", "title": "Rocca Montanina", "text": "Rocca Montanina o La Montanina \u00e8 una frazione del comune di Castiglion Fiorentino, in provincia di Arezzo. \nPosta 5\u00a0km a est dal capoluogo comunale, sorge in prossimit\u00e0 dell'omonimo monte che ospitava un castello, di cui sono visibili solo i resti. \u00c8 costituita dal villaggio, ora praticamente disabitato, di \"San Lorenzo alla Montanina\".\nIl toponimo, secondo un'antica leggenda riportata anche dal Ghizzi, sembrerebbe aver origine da una fanciulla bellissima della famiglia Tarlati (a cui appartenne il castello), chiamata da tutti \"la bella montanina\".\nFino al novembre del 1774 fu comune a s\u00e9 stante, che si estendeva su parte della Val di Chio e sui territori che si affacciano sul torrente Nestore, affluente del Tevere. Esso, oltre a San Lorenzo, comprendeva anche i borghi di \"Querceta\" e Valuberti.\nIl villaggio di San Lorenzo, raggiungibile dalla strada provinciale della Val di Chio, ospita un eremo, gi\u00e0 chiesa parrocchiale, aperto al culto.\nCastello della Montanina.\nIl castello, attestato dal 1117, si trovava presso la vetta del monte denominato \"Rocca Montanina\" (672 m s.l.m.), in posizione strategica per il controllo del valico tra la val di Chio e quella del torrente Nestore.\nIl castello nel 1298 venne conquistato dai fiorentini; nel 1307 vi abitavano sei famiglie. In seguito divenne propriet\u00e0 dei Tarlati di Pietramala, quindi fece parte di Perugia per tre anni. Tornato ai Tarlati, venne nuovamente ceduto a Firenze nel 1384. Durante il XV secolo fu governato dai Sei di Arezzo. Nel 1425 fu ordita una congiura per consegnarlo ai Visconti di Milano, ma questa non riusc\u00ec. L'autore del complotto, tal Michele di Simone di Giovanni, venne scoperto ed arrestato. Processato, fu decapitato davanti alle mura della rocca. Nel 1516, essendo diminuita la sua importanza, il castello fu abbandonato. Nella seconda met\u00e0 del Cinquecento la torre e le mura erano gi\u00e0 in rovina; le costruzioni ospitavano malfattori e briganti che effettuavano le loro scorrerie nella zona. Nella seconda met\u00e0 dell'Ottocento venne smantellata l'ultima porzione della torre maggiore. Si conservano solo pochi resti delle mura e una piccola parte della torre.\nLa forma del castello \u00e8 riportata in un disegno del 1750 eseguito dal pievano di Montecchio don Antonio Vincenzo Meucci, basato su come si presentava il rudere allora (ancora in discreto stato). La cinta muraria aveva una forma ottagonale leggermente schiacciata con quattro torri lungo il perimetro. La pi\u00f9 grande di esse ospitava l'ingresso principale, protetto da una robusta saracinesca; in cima a detto torrione vi era probabilmente la campana del castello, che fu venduta nel 1540. All'interno vi erano dieci abitazioni a pi\u00f9 piani, attaccate alla cinta muraria ad esclusione della casa del castellano, probabilmente al centro del forte. Inoltre v'erano un forno ed un mulino.\nI ruderi della rocca si trovano in un luogo di difficile accesso, raggiungibile comunque con l'automobile. Dalla val di Chio si imbocca la comunale per il paese di Santo Stefano e si prosegue l'antica strada di valico, percorribile agevolmente fino all'ottocentesca casa di \"Caldesi\" (chiamata anche \"Osteria\": infatti fino all'anteguerra vi era un negozio di alimentari), dopo di che una strada in terra battuta conduce ai resti del castello.\nEremo e borgo di San Lorenzo alla Montanina.\nIl romito eremo di San Lorenzo ha origini molto antiche. Gi\u00e0 prima dell'anno Mille esisteva un edificio sacro dedicato a San Biagio; nel 1302 questo risultava suffraganeo della Pieve di Santa Maria a Chio. Nel 1379 al titolo di San Biagio venne aggiunto quello di San Lorenzo, che in seguito sostitu\u00ec il primo; nel frattempo venne costruito attorno un piccolo gruppo di case. Il borgo veniva chiamato \"San Lorenzo\" oppure \"San Lorenzo alla Montanina\" o semplicemente \"Montanina\".\nNel Cinquecento borgo e chiesa decaddero e divennero oggetto di scorribande, ma il sito riacquist\u00f2 splendore dopo il Seicento. Nel 1745 la Montanina contava 148 abitanti, che divennero 98 nel 1833 e 102 nel 1845. La parrocchia ha cessato di esistere nel 1987 quando \u00e8 stata inglobata in quella della Pieve di Chio. La chiesa \u00e8 stata restaurata e tutto il borgo \u00e8 stato ristrutturato in modo da ospitare chi si reca alla chiesa, ormai considerata eremo a causa della remota locazione, per un ritiro spirituale.\nLa chiesa, in pietra toscana ed a una sola navata, presenta una facciata molto semplice, sovrastata da un minuscolo campanile a vela con due campane non elettrificate.\nL'interno \u00e8 costituito da un piccolo vano, che termina nel presbiterio dove \u00e8 elevato l'altare maggiore. Sulla sinistra un altare secondario, decorato con stucchi tardo barocchi, \u00e8 sormontato da una nicchia che ospita una statua della Beata Vergine Maria.\nQuerceta.\nPoco al di sotto dell'eremo di San Lorenzo \u00e8 situato il villaggio della Querceta, che consta di due parti: Querceta di sotto e Querceta di sopra. A dispetto dei nomi, il primo si trova a circa 450 m s.l.m., mentre il secondo \u00e8 ad un'altitudine di 503 m s.l.m.\nQuerceta di sopra consta di una vecchia abitazione colonica con due annessi, che \u00e8 propriet\u00e0 privata. Si accede al villaggio tramite una strada sterrata che inizia dalla provinciale della Val di Chio e, passando attraverso olivi e boschi in contrada detta il \"Tamburo\", giunge al piccolo borgo.\nIl villaggio di Querceta di sotto, pi\u00f9 interessante, \u00e8 costituito da pi\u00f9 abitazioni, tutte restaurate, che appartengono a famiglie straniere che in estate soggiornano nel minuscolo borgo. Gli antichi abitanti del villaggio, detti \"quercetini\", sono emigrati a valle da molti anni rendendo disabitato il piccolo paesello.\nQuerceta di sotto \u00e8 raggiungibile con la macchina attraverso uno sterrato che conduce all'eremo di San Lorenzo, oppure a piedi attraverso un sentiero che si snoda tra oliveti e boschi a partire dalla casa dei Caldesi e, attraversando il fosso della Montanina, giunge alfine al piccolo villaggio.\nAl di sotto della Querceta vi sono le antiche case dette del \"Castelluzzo\" e della \"Gionchetta\". Non lontano dall'eremo vi \u00e8 un'altra casa, denominata \"Belvedere\", la cui posizione domina su tutta la Val di Chio.\nLa casa delle Rolle e la Torrinaja.\nDalla Rocca Montanina, proseguendo il sentiero di crinale verso nord, si giunge nei pressi di una boscosa altura denominata \"Poggio Montanina\".\nAi piedi dell'austero colle, vicino alla strada, vi \u00e8 il rudere di quella che fu la cosiddetta Casa delle Rolle (o \"Casa le Rolle\" o \"Ca' Rolle\"), la cui posizione domina tutta la val di Chio. La casa, costruzione molto antica, fu per tanto tempo abitata da contadini. Da svariati decenni \u00e8 abbandonata e ormai diroccata. In pessimo stato di conservazione, \u00e8 tuttavia ancora recuperabile.\nIl nome deriva dal latino \"Areola\", che significa porzione di territorio. Costruita totalmente in pietra toscana, possiede come annessi una resede ed una stalla i cui tetti sono crollati. L'ingresso stesso \u00e8 reso impraticabile dalla fitta vegetazione che negli ultimi anni ha preso il sopravvento.\nIl sito \u00e8 un ottimo punto panoramico, la cui vista spazia sulla Val di Chio, la Val di Chiana fino a giungere al monte Amiata e alle colline senesi. Alberi e sterpaglie hanno invaso la casa che, posta in un luogo romito e difficilmente raggiungibile, \u00e8 divenuta ormai un simbolo dell'abbandono delle campagne da parte dell'uomo.\nLa strada, denominata Strada delle Rolle, prosegue in direzione del poggio Fontanina; poco pi\u00f9 avanti della casa si incrocia un sentiero sulla sinistra che, scendendo verso valle, giunge alla casa detta La Torrinaja. Quest'ultima, a differenza della prima, \u00e8 stata restaurata. Ora usata come casa vacanze, anticamente era abitata, come Le Rolle, da famiglie del posto - i cosiddetti \"montagnini\" - i quali vivevano producendo carbone dalle carbonaie e vendendo castagne e altri prodotti del bosco.\nTornando sulla Strada delle Rolle, passato il bivio della Torrinaja, poco pi\u00f9 avanti ve n'\u00e8 un altro sulla destra, dove un sentiero sale fin sulla cima boscosa del Poggio Montanina. Proseguendo ancora dalla strada delle Rolle si giunge al cosiddetto \"passo del Beccarino\" dove vi \u00e8 un incrocio, anticamente segnato con una croce, da dove inizia la strada che conduce a Fonte Molino e a Polvano.\nContinuando dritti invece si percorre l'antica Strada di Castellonchio, percorso del Sentiero CAI n. 50, che prosegue verso il monte Corneta e il passo della Foce.\nChiesa di San Bartolomeo alle Fontanelle.\nNei pressi della Rocca Montanina, sulla strada provinciale che da Castiglion Fiorentino conduce a Citt\u00e0 di Castello, vi sono i ruderi della chiesa di San Bartolomeo alle Fontanelle, detta anche \"della Greppa\".\nLa villa di \"Fontanella\" viene menzionata nel 1239 nel diploma dell'imperatore Federico, ma allora non aveva una chiesa. Questa invece compare nelle decime del 1302 ed elencata tra le suffraganee della Pieve di Chio. Nella visita pastorale del 1583 venne definita chiesa parrocchiale di libera collazzone. Nel 1745 la popolazione del villaggio delle Fontanelle ammontava a sole 39 unit\u00e0. Nel 1783 il popolo della chiesa di San Bartolomeo, dapprima parte integrante della Rocca Montanina, viene unito a quello di Sant'Andrea di Petreto.\nNel 1806 la chiesa viene demolita per essere ricostruita di dimensioni pi\u00f9 ridotte e privata di sacrestia e canonica. Dal catasto granducale del 1823 risulta che il lotto di propriet\u00e0 della chiesa \u00e8 occupato dai seguenti edifici: \"casa del lavoratore, forno, resedi, capanna, aia e dalla medesima chiesa\". Dal 1879 l'edificio sacro venne usato solo come cappella mortuaria, per poi essere definitivamente abbandonato con lo spopolamento del villaggio. Le condizioni della chiesa si sono ulteriormente aggravate durante gli ultimi decenni, fino a diventare un vero e proprio rudere.\nL'edificio, costruito in pietra toscana, ha una facciata semplice sormontata da una vela (priva di campana dal 1879); l'interno \u00e8 ad una sola navata ed \u00e8 costituito da un vestibolo seguito dalla chiesa vera e propria. Sul fondo il luogo dove era posto in passato l'unico altare, sul quale vi era un quadro raffigurante una Madonna col Bambino ed accanto i santi Bartolomeo ed Anna.\nL'ingresso ad una casa antistante alla chiesa \u00e8 sostenuto da un architrave su cui \u00e8 scolpito un curioso disegno di una figura umana orizzontale che stringe la testa di un serpente. Taluni sostengono che il soggetto della scultura sia San Michele Arcangelo che schiaccia la testa al demonio."}
{"id": "2277334", "revid": "1305772", "url": "https://it.wikipedia.org/wiki?curid=2277334", "title": "Le donne", "text": ""}
{"id": "2277335", "revid": "6923", "url": "https://it.wikipedia.org/wiki?curid=2277335", "title": "Stazione di Feltre", "text": "La stazione di Feltre, situata al chilometro 54+560, \u00e8 la stazione ferroviaria a servizio della bassa val Feltrina. Si trova sulla linea Calalzo-Padova.\nStoria.\nLa stazione fu aperta l'11 novembre 1886 assieme al tronco Cornuda-Belluno che completava la linea Belluno-Feltre-Treviso.\nDurante l'occupazione austro-tedesca del 1917, fu costruita una linea ferroviaria a scartamento ridotto che collegava la stazione al comune contiguo di Fonzaso. Lo scalo fu dotato inoltre di un binario, sempre a scartamento ridotto, di tipo Decauville, che risaliva le vie del centro storico di Feltre in modo da agevolarlo nel rifornimento di munizioni e alimenti. Queste nuove piccole infrastrutture sono state eliminate al termine del conflitto.\nIn passato da questa stazione si dipartiva un binario di raccordo, diretto alla fabbrica metallurgica di Feltre, ora propriet\u00e0 della ditta Alcoa. Questo binario \u00e8 stato rimosso alcuni anni fa, in occasione della costruzione del nuovo deposito autobus della ditta Dolomitibus.\nIl 29 ottobre 2018 la stazione \u00e8 stata duramente colpita dall'uragano VAIA (che si \u00e8 abbattuto in tutta la provincia di Belluno), perdendo tutti gli alberi di alto fusto che la caratterizzavano. In quest'occasione, la stazione ha visto la sospensione del traffico ferroviario per la chiusura della linea Calalzo-Padova (poi riaperta il 2 novembre 2018) a causa degli alberi caduti ed allagamenti.\nNel 2019, la stazione ha visto un'importante opera di riqualificazione dei locali e dei marciapiedi, con la posa dei blocchi dei pali T.E. in vista della futura elettrificazione della linea.\nStrutture ed impianti.\nIl piazzale \u00e8 composto da tre binari passanti ai quali si aggiunge un binario tronco. Nella stazione \u00e8 ancora presente una colonna, e il relativo serbatoio, che permetteva il caricamento dell'acqua nelle cisterne delle locomotive a vapore.\nAll'interno del fabbricato viaggiatori \u00e8 presente un bar-edicola, una biglietteria con personale ed una automatica. La biglietteria con personale prevede anche la possibilit\u00e0 di acquistare i biglietti per gli autobus che partono dal piazzale a fianco della stazione.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le regioni interessate.\nIl traffico passeggeri \u00e8 abbastanza sostenuto, dato che la stazione \u00e8 il punto di riferimento ferroviario dei comuni della bassa Val Feltrina. L'impianto \u00e8 infatti servito dai treni regionali con destinazioni Belluno, Calalzo di Cadore, Montebelluna, Padova, Treviso e Venezia.\nIl traffico merci invece non coinvolge direttamente questa stazione.\nInterscambi.\nA fianco della stazione \u00e8 situato un grande piazzale, dove si fermano le corriere della Dolomitibus, Trentino Trasporti, MOM, con varie direzioni attinenti alla provincia di Belluno, quella di Treviso e quella autonoma di Trento. Alcune corse degli autobus hanno delle precise coincidenze con i treni.\nCuriosit\u00e0.\nNella stazione di Feltre sono state girate alcune sequenze del film \"Una piccola storia d'amore\", con Laurence Olivier, Diane Lane, Thelonious Bernard e diretto da George Roy Hill.\nNella scena si vedono i protagonisti lanciarsi da un treno in corsa. Per attutire la caduta degli stunt-man, gli operai dell'allora Azienda autonoma delle Ferrovie dello Stato (ora RFI) avevano appositamente preparato un terreno di sabbia a fianco ai binari, visibile nel film."}
{"id": "2277339", "revid": "1543377", "url": "https://it.wikipedia.org/wiki?curid=2277339", "title": "Classe Han", "text": "I sottomarini Tipo 091 (designati dal Dipartimento della Difesa statunitense come Classe Han, designazione cinese 09-I) sono state le prime unit\u00e0 a propulsione nucleare usate dalla Marina dell'esercito popolare di liberazione cinese, ed il primo SSN progettato e costruito in Asia. Questa classe fu progettata sotto la direzione degli ingegneri Peng Shilu (\u5f6d\u58eb\u7984) e Huang Xuhua (\u9ec4\u65ed\u534e), e da esso \u00e8 derivato il successivo SSBN della classe Xia, con lo scafo aumentato di circa 25 m per alloggiare i tubi di lancio per i missili balistici.\nStoria.\nNel 1957 la Cina esegu\u00ec il suo primo test nucleare, e l'anno successivo Mao Tse-tung e la Commissione Militare Centrale autorizzarono il via allo sviluppo di un progetto, noto come \u201c09\u201d, per l'utilizzo della propulsione nucleare a bordo delle unit\u00e0 navali subacquee. Tale progetto era parte integrante di una risoluzione sul naviglio militare in cui si determinava la necessit\u00e0 dello sviluppo di nuove navi da guerra con cui sostituire le obsolete unit\u00e0 risalenti alla seconda guerra mondiale. La scelta costruttiva di sommergibili a propulsione nucleare fu indirizzata alla costruzione di unit\u00e0 da attacco (SSN) armate con siluri, mentre la costruzione di sommergibili lanciamissili a propulsione nucleare (SSBN) non fu inizialmente presa in considerazione a causa del fato che a quell'epoca la Cina non poteva produrre testate nucleari miniaturizzate per armare i missili SLBM, ne poteva riceverne per ragioni politiche dall'alleata Unione Sovietica.\nLa responsabilit\u00e0 del progetto \u201c09\u201d fu assegnata alla Reactor Engineering Reserch Section (RESS) costituita in seno all'Istituto cinese per l'Energia Atomica, diretta dall'ingegnere nucleare Peng Shilu. I primi studi furono compiuti raccogliendo, in vari modi, informazioni sui contemporanei programmi di costruzione delle unit\u00e0 navali subacquee nucleari realizzate negli Stati Uniti d'America e in Unione Sovietica. La prima decisione tecnica presa fu quella di utilizzare un reattore nucleare ad acqua pressurizzata (PWR, Pressurized Water Reactor) simile a quelle utilizzato sul rompighiaccio a propulsione nucleare sovietico \"Lenin\". Per le forme dello scafo vennero prese in considerazione e poste a confronto quelle a goccia che caratterizzavano i battelli statunitensi prodotti in quegli anni e quelle pi\u00f9 tradizionali utilizzate sui sommergibili sovietici classe Foxtrot (Project 641). Il risultato che ne consegu\u00ec fu un compromesso tra i due metodi di progetto, con uno scafo resistente dalle forme sufficientemente idrodinamiche posto all'interno di uno scafo leggero. La nuova classe fu denominata \u201cType 09-I\u201d che divenne nota nei Paesi Occidentali come Classe Han.\nLo sviluppo del nuovo progetto, e la costruzione della prima unit\u00e0, vennero gravemente ritardate dalle drammatiche conseguenze derivate dalla rivoluzione culturale degli anni sessanta del XX secolo che videro coinvolti numerosi scienziati e tecnici appartenenti a Istituti e centri di ricerca dello Stato. Molti di loro furono inviati dalle Guardie Rosse in appositi campi di lavoro al fine di essere rieducati. Il primo battello, designato \"Chang Zheng-1\" (distintivo ottico 401), fu impostato presso i cantieri navali Bohai di Huludao nel corso del 1967, e varato incompleto il 26 dicembre 1970. Il reattore nucleare fu installato solo nel 1971, e l'unit\u00e0 inizi\u00f2 le prove in mare circa tre anni dopo, per entrare ufficialmente in servizio il 1 agosto 1974 alla presenza del comandante della marina Xiao Jinguang. Per garantire l'operativit\u00e0 di questi battelli fu realizzata una base navale a Jianggezhuang, vicino ai cantieri di Bohai, che divenne operativa nel 1975. Posta nei pressi di Quingdao, tale base si affacciava sul Mar Giallo, regione facilmente controllabile per impedire intrusioni dal mare e da cui era facile fare rotta per le zone d'operazione. Il secondo esemplare, \"Chang Zheng-2\" (distintivo ottico 402), fu impostato a Hulodao, varato nel 1983 ed entr\u00f2 in servizio nel corso del 1984.\nPer l'utilizzo di questi battelli l'ammiraglio Liu Huaqing, comandante in capo della Marina dell'esercito popolare di liberazione dal 1982 al 1988, e influente membro della Commissione Militare Centrale fino al 1997, elabor\u00f2 una apposita strategia denominata Jinhai fangyu, che and\u00f2 a sostituire la precedente Ji'an fangyu. Mentre il concetto di Ji'an fangyu prevedeva una strategia di difesa marittima costiera a protezione dei confini marittimi e in supporto alle forze terrestri, il Jinhai fangyu verteva su una difesa d'altura comprendente vaste aree di mare che andavano dal Giappone alle Filippine, ben distante dalle coste metropolitane cinesi. Dal terzo esemplare, \"Chang Zheng-3\" (distintivo ottico 403), lo scafo fu allungato di 8 metri a poppa della vela al fine di migliorare la segnatura acustica che dagli originali 160-170 decibel scese a circa 140-150 decibel.\nDescrizione tecnica.\nI battelli della classe Han seguono la filosofia costruttiva dei sommergibili di produzione sovietica. La struttura interna \u00e8 a doppio scafo: uno interno, pressurizzato, racchiuso in un altro non pressurizzato a forma di goccia allungata, il tutto in acciaio. Lo scafo resistente \u00e8 suddiviso in orizzontale in sette compartimenti stagni, ed ha un diametro interno di circa 9 metri. Esso \u00e8 suddiviso verticalmente in tre ponti fin dove possibile. Nel compartimento posto all'estrema prora si trovano i sei tubi lanciasiluri da 533 mm, mentre in quello successivo vi sono gli alloggi degli ufficiali, la camera di manovra, e i locali di comando e controllo. Nel terzo compartimento vi \u00e8 il sistema di propulsione d'emergenza, composto da 1 o 2 gruppi diesel-generatori, batterie, ulteriori impianti ausiliari e gli alloggi dell'equipaggio. Il quarto compartimento ospita il reattore nucleare, mentre il quinto il controllo della propulsione e altri impianti ausiliari. Nel sesto compartimento trova posto il gruppo turboriduttore azionante l'unico asse, e due gruppi turboalternatori per la produzione dell'energia elettrica. Nel settimo compartimento si trovano i torchi dei timoni ed altri impianti ausiliari. \nIl reattore nucleare ha una potenza stimata di 90 MW (12.000 shp) che garantisce una velocit\u00e0 massima di 25 nodi in immersione e 12 in emersione. La dotazione elettronica comprende elementi di produzione sovietica come il radar e la suite elettroacustica Type 603 (poi sostituita dal sonar di produzione nazionale H/SQ2-262B prodotto dalla fabbrica n. 613, e francese come il sistema ESU DR-2000U e il sensore acustico passivo DUUX-5. Quattro esemplari sono stati successivamente modificati con interventi specifici per contenere, o eliminare, le perdite radioattive, e di ridurre la segnatura acustica con l'installazione di mattonelle anecoiche sullo scafo resistente, oltre all'installazione di una nuova elica a cinque pale. L'equipaggio \u00e8 composto da 75 persone. La profondit\u00e0 operativa \u00e8 di 300 metri. L'armamento si basa su 6 tubi lanciasiluri da 533 mm, con una dotazione complessiva di 20 armi o 36 mine.\nImpiego operativo.\nLa produzione dei cinque sottomarini nucleari d'attacco (SSN) classe Han si \u00e8 conclusa nel 1991. A causa di motivi logistici e manutentivi tutti i cinque battelli della classe Han sono entrati in servizio nella Flotta del Mar Settentrionale di stanza dapprima a Lushun, e dopo il collasso dell'Unione Sovietica spostati a Quingdao. I primi due esemplari furono sempre considerati dalla marina cinese come prototipi a causa della loro inaffidabilit\u00e0, tanto che si verificavano pericolose perdite radioattive dal proprio reattore. Essi divennero noti all'interno della marina cinese con il soprannome di \u201csquali sdentati\u201d. I collaudi di velocit\u00e0 ad elevate profondit\u00e0, con lancio di siluri, vennero completati solo nella tarda primavera del 1988, circa 14 anni dopo l\u2019ingresso in servizio del primo esemplare.\nNel 1986 un sommergibile classe Han oper\u00f2 ininterrottamente in immersione per 84 giorni, con lo scopo di monitorare le condizioni psico-fisiche dell'equipaggio durante missioni di lunga durata.\nUno di questi battelli \u00e8 stato protagonista di un incontro ravvicinato con il gruppo da battaglia statunitense della portaerei \"Kitty Hawk\" nel mar del Giappone il 27 ottobre 1994 a circa 100 km dall'isola giapponese di Kyushu. Il sommergibile fu scoperto da un velivolo antisommergibile imbarcato Lockheed S-3B Viking, a sua volta intercettato da tre caccia Shenyang J-6, e si avvicin\u00f2 fino a circa 30 km dalla portaerei per poi allontanarsi.\nNella primavera del 1996 vi fu una crisi tra la Cina e Taiwan e l'US Navy schier\u00f2 in supporto al governo di Taipei due gruppi navali da battaglia incentrati su altrettante portaerei. Questi due gruppi navali dovettero modificare improvvisamente la loro rotta in quanto sia i satelliti che i sistemi di sorveglianza statunitensi, che tenevano sotto controllo due sommergibili classe Han, ognuno dei quali tallonava uno dei due gruppi navali, ne persero improvvisamente le tracce.\nNel novembre 2004 un sommergibile classe Han si spinse oltre la prima catena insulare raggiungendo Guam, al fine di valutare la reazione delle forze aeronavali statunitensi da poco trasferite sull'isola. Tale missione aveva anche lo scopo politico di dimostrare agli USA che non avrebbero potuto agire indisturbati nel Pacifico Occidentale, e che le i reparti della forze navali cinesi, pur considerate dotate di equipaggiamenti di qualit\u00e0 inferiore, avrebbero potuto rappresentare una minaccia. Verso la fine della missione il sommergibile viol\u00f2, il giorno 10, senza alcun apparente motivo le acque territoriali giapponesi, venendo subito scoperto ed identificato dai velivoli antisommergibile Lockheed P-3C Orion e dalle unit\u00e0 di superficie della marina giapponese. A causa di questo incidente il governo cinese fu costretto a presentare le proprie scuse a quello nipponico. \nNel 2014 un sommergibile classe Han visit\u00f2 il porto di Colombo, nello Sri Lanka, mentre nel 2015 uno di essi scort\u00f2 un gruppo navale cinese, composto da unit\u00e0 di superficie, durante il suo trasferimento nel Corno d'Africa per essere impegnato in missioni antipirateria. Un sommergibile classe Han \u00e8 poi stato sorpreso dai satelliti di ricognizione americana nel porto di Karachi, Pakistan, a 8.000 miglia dalla sua base, dopo aver effettuato esercitazioni nel Mar Arabico.\nDopo aver sbarcato il proprio reattore nucleare il \"Chang Zheng-1\" \u00e8 stato adibito a nave museo a Quingdao."}
{"id": "2277340", "revid": "86599", "url": "https://it.wikipedia.org/wiki?curid=2277340", "title": "Maglia Neruda", "text": "La maglia Neruda \u00e8 una delle 15 maglie definite dal reticolato cartografico adottato dall'Unione Astronomica Internazionale per Mercurio. Comprende la porzione della superficie di Mercurio posta in latitudine tra i 21\u00b0 S e i 66\u00b0 S e in longitudine tra i 180\u00b0 W e i 270\u00b0 W ed \u00e8 identificata con il codice H-13.\nIl cratere Neruda \u00e8 la struttura geologica presente al suo interno scelta come eponimo per la maglia stessa. Questa denominazione \u00e8 stata adottata nel 2011 dopo che la missione MESSENGER rese disponibili sufficienti immagini di quella parte della superficie di Mercurio. Prima di allora si chiamava Maglia di Solitudo Persephones dal nome dell'omonima albedo che era stata storicamente individuata in questa porzione della superficie."}
{"id": "2277342", "revid": "85053", "url": "https://it.wikipedia.org/wiki?curid=2277342", "title": "Classe han", "text": ""}
{"id": "2277346", "revid": "86599", "url": "https://it.wikipedia.org/wiki?curid=2277346", "title": "Maglia Debussy", "text": "La maglia Debussy \u00e8 una delle 15 maglie definite dal reticolato cartografico adottato dall'Unione Astronomica Internazionale per Mercurio. Comprende la porzione della superficie di Mercurio posta in latitudine tra i 21\u00b0 S e i 66\u00b0 S e in longitudine tra i 270\u00b0 W e i 360\u00b0 W ed \u00e8 identificata con il codice H-14.\nIl cratere Debussy \u00e8 la struttura geologica presente al suo interno scelta come eponimo per la maglia stessa. Questa denominazione \u00e8 stata adottata nel 2011 dopo che la missione MESSENGER rese disponibili sufficienti immagini di quella parte della superficie di Mercurio. Prima di allora si chiamava Maglia Cyllene dal nome dell'omonima albedo che era stata storicamente individuata in questa porzione della superficie."}
{"id": "2277347", "revid": "767487", "url": "https://it.wikipedia.org/wiki?curid=2277347", "title": "Man or Astro-man?", "text": "I Man or Astro-man? sono una surf rock band originaria di Auburn, Alabama. La peculiarit\u00e0 principale di questa band \u00e8 quella di combinare la musica surf con elementi tipici della fantascienza.\n\u00c8 largamente diffusa la credenza che il gruppo si sia ispirato per il proprio nome alla tag-line \"IS HE MAN OR ASTRO-MAN?\" del film giapponese del 1960 \"The Human Vapor\" (il titolo del loro primo album, \"Is It ... Man or Astroman?\", infatti richiama apparentemente questa tag-line)."}
{"id": "2277348", "revid": "1305772", "url": "https://it.wikipedia.org/wiki?curid=2277348", "title": "Mammi di Castiglion Fiorentino", "text": "Mammi o Mammi in val di Chiana \u00e8 una frazione del comune di Castiglion Fiorentino, in provincia di Arezzo. \u00c8 situata sull'appendice dei colli che chiudono a settentrione la Val di Chio e consta di poche case realizzate con la caratteristica pietra locale, la chiesa ed un piccolo cimitero. Si giunge al paese tramite una stretta e ripida strada che la collega al capoluogo comunale.\nGeografia fisica.\nMammi \u00e8 arroccata sulla cima di un colle che domina la Val di Chio a quota 500 m s.l.m., nei pressi del monte \"Castiglion Maggio\". Dal paesino una strada dapprima asfaltata poi sterrata conduce fin sulla cima della montagna, dove passa il sentiero del CAI n. 50 che congiunge il lago Trasimeno al santuario della Verna e da dove si gode un bellissimo panorama che spazia sull'intera val di Chiana.\nStoria.\nIl paese di Mammi si svilupp\u00f2 all'interno della cinta muraria di un castello, di cui oggi sono visibili alcune tracce. Il pi\u00f9 antico castellano di cui sia pervenuta memoria \u00e8 un certo Conte di Mammi, governante nel 962, della famiglia dei \"Lambardi\". Egli cedette il titolo a suo figlio Tofano, il quale fu succeduto da Fino (1079), poi da Martino (1115), Fino (1146) e Spinabello (1185). Quest'ultimo ebbe due figli: Lambardo (1220) che fu signore di Mammi e Martino, governatore di Tuori (1237). In seguito, con decreto dell'11 marzo del 1385, il castello si sottomise al dominio della Repubblica Fiorentina. Divenne quindi un comune a s\u00e9 stante, pur dipendendo dalla vicina Castiglion Fiorentino. Solamente in seguito al decreto leopoldino del 14 novembre del 1774, venne annesso a Castiglion Fiorentino. La parrocchia nel 1833 contava 164 abitanti, che divennero 258 nel 1883, ma che scesero a 44 nel 1951; attualmente il paese \u00e8 abitato solo da 12 persone.\nIl Castello di Mammi e la chiesa di San Pietro.\nIl Castello di Mammi era sorto, a differenza degli altri circonvicini costruiti ad esclusivo uso militare, per proteggere l'abitato omonimo. Di esso rimangono alcuni resti della cinta muraria e il piano inferiore di quella che fu la torre maggiore. Il fortilizio sorgeva sulla collina a mezza costa, rivolto a tramontana. Vi si accedeva solo da questa direzione, ogni altro lato era reso inespugnabile dalle asperit\u00e0 del terreno. Aveva una pianta circolare e la sua cinta misurava pi\u00f9 di 250 metri. Il castello era disposto su tre diversi livelli di quota, detti Borgo di sopra, di mezzo e di sotto, dove erano disposte le varie abitazioni. La torre si ergeva all'interno di un cortile cinto da mura ed antistante ad una piazza vicino all'abitazione del castellano. Di forma quasi quadrata, si sviluppava su tre piani; tramite una scala in legno si accedeva alla vetta dove i soldati potevano controllare tutta la valle sottostante. Intorno alla met\u00e0 del Cinquecento il castello perse le sue funzioni e presto and\u00f2 in rovina, ma la villa rimase sempre abitata.\nAll'interno del castello vi era una chiesa privata, dedicata a San Pietro Apostolo. Essa era gi\u00e0 menzionata nel 1264, ma venne dapprima ingrandita, divenendo chiesa parrocchiale, poi restaurata in epoche successive. All'esterno, dapprima intonacato, in tempi alquanto recenti \u00e8 stata restituita la bellezza originaria in pietra toscana. L'interno \u00e8 costituito da un'unica navata con due altari laterali e l'altare maggiore in fondo, sormontato da un polittico raffigurante al centro la Madonna e ai due lati i santi Pietro e Paolo.\nLa maest\u00e0 di Mammi.\nDa Castiglion Fiorentino un'altra strada comunale conduce alla \"Maest\u00e0 di Mammi\", una piccola chiesetta ormai chiusa da molti anni, posta in prossimit\u00e0 di un quadrivio a 470\u00a0m. sul livello del mare. La costruzione, quadrata ma trasformata in rettangolare da un portico d'ingresso, \u00e8 molto semplice: all'interno si presenta ad unica navata, che termina nell'altare maggiore, rialzato con un gradino. Sopra di esso \u00e8 accolta una formella con la Madonna assisa in trono che porta sul collo il Bambin Ges\u00f9. Non si riesce a risalire all'epoca della costruzione; certo \u00e8 che la visita pastorale del 1692 parlava gi\u00e0 di \"un'edicola detta dal volgo Maest\u00e0 ... eretta a comodit\u00e0 dei pellegrini\".\nDalla Maest\u00e0 di Mammi una strada conduce alla Villa dell'Apparita, alle porte di Castiglion Fiorentino, un'altra sale fino al monte Castiglion Maggio e la terza porta, attraverso la localit\u00e0 \"Maceie\", al cimitero e al paese di Mammi.\nIl castello di Castiglion Maggio.\nDa Mammi una strada dapprima asfaltata poi sterrata conduce fino alla cima del monte \"Castiglion Maggio\" che con i suoi 756 metri s.l.m. domina le valli di Chiana e di Chio. Sulla cima dell'altura sono nascosti dalla vegetazione dei resti di un'antica fortificazione, il \"castello di Castiglion Maggio\" che, insieme a quello del monte Corneta, era il fortilizio posto pi\u00f9 in alto degli altri castelli della Val di Chio. Purtroppo di esso mancano notizie storiche certe.\nLe contrade del crinale.\nIl monte Castiglion Maggio \u00e8 la prima di una sequenza di alture, del gruppo montuoso del Monte Lignano, che da Castiglion Fiorentino si ergono in successione, parallele alla Val di Chiana, fino a raggiungere Arezzo; pi\u00f9 a est, le stesse sono delimitate dal passo de \"La Foce\" e dal torrente \"San Chimento\", che termina il suo corso nei pressi del Palazzo del Pero in Val Cerfone, la quale \u00e8 tributaria del fiume Tevere.\nDa sud verso nord, si succedono in ordine le seguenti montagne: il monte Castiglion Maggio (756\u00a0m s.l.m.), il \"Poggio Fonte Partini\" (o \"Poggio Fonte dei Partini\", 735\u00a0m s.l.m.) e, in contrada detta \"Cocciola dei ladri\", il \"Poggio Cerota\" (772\u00a0m).; quindi, al confine col comune di Arezzo, il \"Poggio Falzoli\", da cui si prosegue o per la cima del \"Poggio Cavadenti\" (la cima pi\u00f9 alta del gruppo del Monte Lignano con i suoi 853\u00a0m s.l.m.) attraverso il sentiero CAI 50, oppure si gira sulla destra per l'antica strada che, passando per Valorsa (frazione abbandonata e diruta), giungeva fino ad Arezzo.\nSeguendo la strada provinciale Castiglion Fiorentino - Palazzo del Pero, dopo aver superato alcune piccole frazioni (\"Ranco\", \"Moriello\"), si giunge presso il \"Valico della Foce\", in prossimit\u00e0 del quale vi \u00e8 un'antica costruzione recentemente ristrutturata e adibita a ristorante. Superato il valico, una strada sulla destra conduce alla frazione di \"Coppa\" (565\u00a0m s.l.m.) e \"Caldesi\", con una piccola chiesetta posta sul crinale. Sulla sinistra, una strada bianca conduce al piccolo borgo di \"Gambaroncia\" (643\u00a0m s.l.m.), costituito da un gruppo di case recentemente restaurate. Da qui, attraversando un bosco chiamato \"Selva delle Casacce\", si giunge al poggio Fonte Partini, nei pressi del quale \u00e8 stato posto un cippo a ricordo del motociclista castiglionese Fabrizio Meoni, scomparso nel 2005. Sempre da Gambaroncia, passando attraverso un bosco di querce e castagni secolari, si giunge ai poderi detti \"Cecani di sopra\" (719\u00a0m s.l.m.) e \"Cecani di sotto\" (690\u00a0m), costituiti da alcune case abbandonate da tempo ed ormai diroccate. Pi\u00f9 a valle vi \u00e8 il piccolo borgo delle \"Casacce\", tuttora abitato, posto a quota 590\u00a0m s.l.m. e costituito da poche case in pietra."}
{"id": "2277349", "revid": "19933", "url": "https://it.wikipedia.org/wiki?curid=2277349", "title": "Re Claudio", "text": ""}
{"id": "2277353", "revid": "86599", "url": "https://it.wikipedia.org/wiki?curid=2277353", "title": "Maglia Discovery", "text": "La maglia Discovery \u00e8 una delle 15 maglie definite dal reticolato cartografico adottato dall'Unione Astronomica Internazionale per Mercurio. Comprende la porzione della superficie di Mercurio posta in latitudine tra i 21\u00b0 S e i 66\u00b0 S e in longitudine tra gli 0\u00b0 W e i 90\u00b0 W ed \u00e8 identificata con il codice H-11.\nLa Discovery Rupes \u00e8 la struttura geologica presente al suo interno scelta come eponimo per la maglia stessa. Questa denominazione \u00e8 stata adottata nel 1976 dopo che la missione Mariner 10 rese disponibili le prime immagini della superficie di Mercurio. Prima di allora si chiamava maglia di Solitudo Hermae Trismegisti dal nome dell'omonima caratteristica di albedo che era stata storicamente individuata in questa porzione della superficie.\nDurante i tre sorvoli ravvicinati di Mercurio si ottenne una cartografia parziale della sua superficie. Dopo la missione MESSENGER si pot\u00e9 completare la mappa e migliorare il dettaglio della parte gi\u00e0 nota. \nLa regione \u00e8 caratterizzata, oltre che dalla Discovery Rupes, da numerosi crateri."}
{"id": "2277355", "revid": "300067", "url": "https://it.wikipedia.org/wiki?curid=2277355", "title": "Rickey Brown (cestista 1958)", "text": ""}
{"id": "2277359", "revid": "3115", "url": "https://it.wikipedia.org/wiki?curid=2277359", "title": "Antonino Giuffr\u00e8 (editore)", "text": "Biografia.\nNato in un'antica famiglia della aristocrazia terriera siciliana originaria del paese di Naso, frequent\u00f2 l'Istituto tecnico Antonio Maria Jaci di Messina, che in quegli anni annoverava allievi come Salvatore Quasimodo, Salvatore Pugliatti e Giorgio La Pira.\nMentre studiava da ragioniere, muoveva i primi passi da editore, scegliendo autori tra i compagni pi\u00f9 preparati nelle diverse materie; li induceva a comporre quaderni di appunti e ne curava la riproduzione e la distribuzione. Negli anni \u201920, trasferitosi a Milano, l'attivit\u00e0 editoriale si intensific\u00f2 con la stampa e la distribuzione delle dispense universitarie; presto le pubblicazioni artigianali di Giuffr\u00e8 si diffusero anche all'universit\u00e0 statale, che si apriva a Milano proprio nel 1924 e la cui facolt\u00e0 di giurisprudenza era stata appena avviata.\nFra coloro che gli affidarono i primi lavori editoriali, ci furono ingegneri, economisti e giuristi; grazie alla collaborazione del fratello Gaetano, studente di ingegneria, Giuffr\u00e8 stamp\u00f2 le \"Lezioni di idraulica\" di Bay, la \"Chimica industriale\" di M. G. Levi, la \"Lavorazione dei metalli\" di G. Orlandi. Nel 1931 la societ\u00e0 editrice che porta il suo nome fu iscritta alla Camera di Commercio di Milano e l'attivit\u00e0 che fino ad allora era stata svolta in modo artigianale assunse da quel momento la funzione formale di casa editrice. Gi\u00e0 nel catalogo del 1932 i libri di ingegneria furono abbandonati a favore delle materie di diritto, di ragioneria, di economia e di statistica, realizzate su incarichi dei professori delle universit\u00e0 milanesi della Bocconi, della Cattolica e della Statale. Mentre il piccolo catalogo del 1930 era stato solo un semplice elenco del pubblicato, il catalogo generale del gennaio 1934 mostrava tutta la linea editoriale di Giuffr\u00e8 Editore ed \u00e8 per questo considerato il primo effettivo catalogo della storia della casa editrice.\nNel 1935 la sede milanese di via Sant'Antonio fu trasferita in corso Italia 1, per un ingrandimento e per una migliore sistemazione del magazzino deposito. Utilizzava tipografie milanesi come Tenconi e Colombi, ma stampava qualcosa anche a Pavia, a Citt\u00e0 di Castello e a Bologna, dando alla sua produzione un'impronta nazionale e non pi\u00f9 solo locale. Nel giugno del 1940, a seguito della dichiarazione di guerra, cominciarono le difficolt\u00e0, prima fra tutte la scarsit\u00e0 della carta, il cui rifornimento scarseggiava mentre il prezzo aumentava. Nel 1942 la situazione peggior\u00f2: gravi carenze di energia impedirono il pieno lavoro delle macchine tipografiche; la poca carta sul mercato era di pessima qualit\u00e0, mancava il filo per cucire i volumi. Giuffr\u00e8 ebbe la fortuna di non perdere il magazzino durante i bombardamenti su Milano, che non risparmiarono altri editori.\nNel 1952 la sede fu trasferita in via Solferino, a due passi dal \"Corriere della Sera\"; nello stesso anno venne fondata la tipografia Mori &amp; C. S.p.A. per garantire un migliore servizio di stampa e la qualit\u00e0 del prodotto. Dal 1955 in avanti la Giuffr\u00e8 Editore consolid\u00f2 il proprio ruolo e in quell'anno si registr\u00f2 un'ulteriore forte crescita: le riviste scientifiche universitarie erano ormai 35 e le collane di monografie, le raccolte di codici, le rassegne di giurisprudenza si moltiplicavano di anno in anno al ritmo di un nuovo libro stampato al giorno.\nLa casa editrice aveva superato il trentennio; Giuffr\u00e8 invit\u00f2 una \"\u00e9quipe\" di esperti stranieri che potessero importare nell'azienda le pi\u00f9 moderne metodiche di gestione e di pianificazione, e delineassero quadri direttivi per i diversi settori della casa editrice. "}
{"id": "2277360", "revid": "124754246", "url": "https://it.wikipedia.org/wiki?curid=2277360", "title": "Colonizzazione spagnola delle Americhe", "text": "La Colonizzazione spagnola delle Americhe, iniziata con l'arrivo di Cristoforo Colombo nelle Americhe, \u00e8 stato il fenomeno iniziale del processo che port\u00f2 numerose potenze europee alla conquista di una considerevole quantit\u00e0 di popoli e territori dell'America.\nCaratteristiche.\nLa colonizzazione spagnola del continente americano ha permesso alla Spagna di conquistare, fino al XVII secolo, un impero di notevoli dimensioni territoriali, e di impossessarsi di numerose ricchezze.\nA partire dal XIX secolo i territori conquistati dagli spagnoli furono soggetti a numerosi movimenti indipendentistici che portarono alla progressiva erosione dei domini in territorio americano. Dal 1825 vengono perduti i principali possedimenti in Nord America, Centro America e Sud America. Le ultime colonie spaccio in America, Cuba e Porto Rico, furono perse definitivamente nel 1898 con la Guerra ispano-americana.\nLe Conquiste di Colombo.\nLa colonizzazione spagnola delle Americhe prese avvio il 12 ottobre 1492 con lo sbarco di Colombo sull'isola che egli ribattezz\u00f2 San Salvador, nell'arcipelago delle Bahamas. In tale occasione, Colombo rivendic\u00f2 i territori in nome della corona di Castiglia e Aragona e fond\u00f2 La Navidad, il primo insediamento stabile in territorio americano, sull'isola di Hispaniola.\nSalpato dalle coste occidentali, dopo 6 mesi e 14 giorni di navigazione Colombo giunse a San Salvador (cos\u00ec chiamato perch\u00e9, dopo diverse settimane di navigazione, la spedizione di Colombo era ormai senza provviste e l'arrivo all'isola fu considerato una salvezza ), dove incontr\u00f2 per la prima volta gli indigeni (o indios, come vennero definiti dagli spagnoli) e dopo aver preso provviste a sufficienza ripart\u00ec.\nDopo 4 giorni avvistarono terra per la seconda volta ed allora Colombo, eccitato per l'evento, decise di proseguire verso l'interno lungo il fiume Orinoco (Venezuela-Guyana). Si dice che, in regioni non definite del Venezuela e della Colombia, Colombo abbia assaggiato il caff\u00e8 venezuelano, molto pi\u00f9 intenso e saporito di quello asiatico.\nPoi, percorrendo l'Orinoco, si avventur\u00f2 in Colombia (nazione tutt'ora attraversata dal citato fiume) ma credette di trovarsi in India. Solo pochi anni dopo, nel 1502, Amerigo Vespucci, navigatore italiano, si rese conto di non essere in India bens\u00ec in un territorio del tutto nuovo e inesplorato, a cui fu dato il nome di \"America\", proprio in onore di Amerigo Vespucci.\nLa conquista del continente.\nNel 1513 Vasco N\u00fa\u00f1ez de Balboa attravers\u00f2 l'Istmo di Panama e condusse la prima spedizione verso l'Oceano Pacifico. La scoperta dell'Oceano Pacifico compiuta da Vasco Nu\u00f1ez de Balboa, aveva fatto sorgere nei coloni spagnoli le pi\u00f9 ardite speranze di trovare finalmente quelle ricchezze che le coste atlantiche del Nuovo Mondo si rifiutavano di concedere.\nMa fu con conquistatori come Hern\u00e1n Cort\u00e9s che, a partire dal 1519, fu iniziata la Conquista dell'impero azteco. Con la capitolazione dell'impero azteco, la conquista spagnola del continente fu decisamente pi\u00f9 facile.\nSi apriva cos\u00ec la via per la conquista del sud America e dell'Impero Inca. Fu Francisco Pizarro che, a partire dal 1531, conquist\u00f2 l'Impero Inca e fond\u00f2 la citt\u00e0 di Lima, attuale capitale del Per\u00f9."}
{"id": "2277361", "revid": "1543377", "url": "https://it.wikipedia.org/wiki?curid=2277361", "title": "Diego Salcedo", "text": "Biografia.\nSecondo la leggenda divenne un'involontaria parte della storia di Porto Rico grazie alla sua morte avvenuta per mano degli indiani Taino, che cercavano di capire se si trattasse di una divinit\u00e0. La scoperta della sua mortalit\u00e0 port\u00f2 gli indiani a combattere gli spagnoli.\nNonostante la storia di Salcedo sia citata in molti libri, ed insegnata nelle scuole, molti storici credono che sia stata inventata per fomentare un sentimento di rabbia e paura verso i Ta\u00edno, giustificando la colonizzazione, lo schiavismo ed il susseguente genocidio degli indigeni.\nLa morte di Salcedo.\nSecondo la storia, Salcedo mor\u00ec nel 1511 durante un viaggio a Porto Rico, quando gli indiani Ta\u00edno guidati da Agueybana II (fratello del grande cacique Taino Agueybana) e dal cacique di A\u00f1asco, Urayo\u00e1n, lo annegarono nel Rio Grande de A\u00f1asco per capire se gli spagnoli fossero veramente dei, come essi credevano. Storicamente esistono due versioni del modo in cui Salcedo trov\u00f2 la morte. Secondo molti libri al soldato sarebbe stato detto che nel lago avrebbe trova molte donne. Una volta entrato non trov\u00f2 le donne, ma uomini che lo annegarono. L'altra versione parla di un Salcedo cui sarebbe stata offerta una corsa sul fiume tra le braccia dei Ta\u00edno. Fu affogato e tenuto per giorni in modo da assicurarsi che fosse veramente morto. Dopo la sua morte i Ta\u00edno trovarono il coraggio di dichiarare guerra agli spagnoli di Porto Rico. Il risultato fu la ribellione Taino del 1511. Gli indiani furono rapidamente sconfitti dal migliore armamento degli spagnoli e dalla loro esperienza bellica.\nLeggenda.\nUna leggenda locale parla di una donna fantasma indiana, probabile amante di Salcedo, che ancora cerca il luogo dell'annegamento nell'odierna A\u00f1asco. Questa credenza \u00e8 dimostrata anche da un verso dell'inno municipale che recita:\nSalcedo nella cultura di massa.\nSalcedo viene citato in una canzone della band rock portoricana Fiel a la Vega. La canzone \u00e8 intitolata \"El Asunto: Salcedo Sigue Siendo Mortal\" e compara il governo spagnolo dell'isola all'invasione statunitense del 1898."}
{"id": "2277364", "revid": "86599", "url": "https://it.wikipedia.org/wiki?curid=2277364", "title": "Maglia Michelangelo", "text": "La maglia Michelangelo \u00e8 una delle 15 maglie definite dal reticolato cartografico adottato dall'Unione Astronomica Internazionale per Mercurio. Comprende la porzione della superficie di Mercurio posta in latitudine tra i 21\u00b0 S e i 66\u00b0 S e in longitudine tra i 90\u00b0 W e i 180\u00b0 W ed \u00e8 identificata con il codice H-12.\nIl cratere Michelangelo \u00e8 la struttura geologica presente al suo interno scelta come eponimo per la maglia stessa. Questa denominazione \u00e8 stata adottata nel 1976 dopo che la missione Mariner 10 rese disponibili le prime immagini della superficie di Mercurio. Prima di allora si chiamava maglia di Solitudo Promethei dal nome dell'omonima albedo che era stata storicamente individuata in questa porzione della superficie.\nFu una delle sole due maglie per le quali, durante i tre sorvoli ravvicinati di Mercurio, si poterono ottenere immagini di tutta la loro superficie. Dopo la missione MESSENGER si pot\u00e9 migliorare il dettaglio della cartografia. \nLa regione \u00e8 caratterizzata da numerosi crateri alcuni dei quali sembrano essersi formati contemporaneamente, probabilmente come effetto secondario dell'impatto che ha generato Caloris Planitia."}
{"id": "2277369", "revid": "302206", "url": "https://it.wikipedia.org/wiki?curid=2277369", "title": "Cacioricotta salentino", "text": ""}
{"id": "2277370", "revid": "438678", "url": "https://it.wikipedia.org/wiki?curid=2277370", "title": "The Continuing Story of Bungalow Bill", "text": "The Continuing Story of Bungalow Bill \u00e8 un brano dei Beatles, contenuto nell'album \"The Beatles\" (meglio conosciuto come \"White Album\" o Album Bianco).\nIl brano.\nGenesi e curiosit\u00e0.\nIl brano fu scritto in India da John Lennon, la canzone racconta la vera storia di Richard Cooke III, un giovane americano fresco di college che venne a fare visita alla madre Nancy, la quale partecipava al corso di meditazione trascendentale del Maharishi Mahesh Yogi.\nA quanto sembra Cooke aveva raggiunto la comunit\u00e0 di Rishikesh per fare visita alla madre, e una volta l\u00ec aveva deciso di andare a caccia di tigri. Portandosi dietro la madre, Cooke riusc\u00ec effettivamente ad abbattere una tigre che li aveva assaliti.\nTornata a Rishikesh, Nancy Cooke inizi\u00f2 a raccontare la storia, ma il Maharishi e i suoi seguaci ne furono palesemente infastiditi. A quel punto intervenne Lennon, chiedendo a Cooke se il fatto di aver ucciso una tigre non fosse stata per certi versi un'azione \"lievemente distruttiva nei confronti della vita\".\nCooke replic\u00f2 che si era trattato di scegliere tra loro e la tigre. L'interrogatorio di Lennon sulla condotta di Cooke e la logica giustificazione di quest'ultimo, oltre al fatto che durante la caccia Cooke fosse accompagnato dalla madre, finirono tutti nel testo della canzone, che trasuda sarcasmo e ironia.\nOrigine del titolo.\nJohn affibbi\u00f2 a Cooke il soprannome di Bungalow Bill parafrasando quello di Buffalo Bill, al secolo William Frederick Cody (1846-1917); scelse la parola \"bungalow\" perch\u00e9 tutti i partecipanti al corso erano alloggiati in bungalow.\nIl racconto attinge moltissimi elementi dalle saghe degli eroi della giungla (ad esempio \"Jungle Jim\" creato negli anni Trenta dalla fantasia di Alex Raymond), dalle avventure dei supereroi dei fumetti (il celebre Capitan Marvel fa capolino in un verso del brano) e dalla stessa letteratura lennoniana: il personaggio di Bungalow Bill ha non poche attinenze con \"Elepoon Pill\", protagonista del racconto \"On Safairy With Whide Hunter\", scritto da Lennon in collaborazione con McCartney e apparso sul volume \"In His Own Write\".\nStruttura.\nInciso, con una spontaneit\u00e0 deliberatamente trasandata, in tre registrazioni, il brano contiene contributi corali da parte di tutti quelli che si trovavano in quel giorno negli studi di Abbey Road, e qualche abile imitazione di mandolino e trombone suonata al mellotron da Chris Thomas.\nI cori vennero affidati a Maureen Cox (all'epoca moglie di Ringo Starr), agli stessi Beatles e a Y\u014dko Ono: quest'ultima cant\u00f2 anche il verso \"\u00abnot when he looked so fierce\u00bb\" interpretando la voce della mamma di Bungalow Bill e divenendo cos\u00ec la prima voce femminile ad apparire in un disco dei Beatles."}
{"id": "2277373", "revid": "128334", "url": "https://it.wikipedia.org/wiki?curid=2277373", "title": "Associazione nazionale medici veterinari italiani", "text": "L'Associazione nazionale medici veterinari italiani (ANMVI) \u00e8 una federazione di associazioni professionali e scientifiche veterinarie, nata nel 1999 con l'obiettivo statutario di avviare progetti di riqualificazione e tutela della professione veterinaria. Ha sede a Cremona in palazzo Trecchi (XIV secolo).\nL'ANMVI non ha scopo di lucro. \u00c8 retta da un consiglio direttivo e da un organo assembleare nazionale composto dai presidenti delle associazioni federate. Di ANMVI sono infatti parte le maggiori associazioni nazionali, regionali e provinciali di categoria, in rappresentanza di tutti i comparti della professione veterinaria, sia privata che pubblica.\nL'associazione \u00e8 presente su tutto il territorio italiano con consigli direttivi regionali. Aderisce alla Union of European Veterinary Practitioners (UEVP) per la partecipazione alle attivit\u00e0 riguardanti la professione in ambito europeo ed \u00e8 affiliata a Confprofessioni dal 2000.\nRealizza servizi e iniziative d'ausilio professionale per i medici veterinari, sia in campo editoriale che congressuale, con particolare riferimento all'aggiornamento accreditato ECM (programma di educazione continua in medicina a cura del Ministero italiano della salute) e al programma di certificazione di qualit\u00e0 delle buone pratiche veterinarie. Per i risvolti socio-sanitari della professione sulla collettivit\u00e0 \u00e8 promotrice del progetto \"Leavet\", per la realizzazione di una medicina veterinaria di base convenzionata, confluito in una proposta di legge presentata dall'onorevole Gianni Mancuso e applicato in via sperimentale in alcune amministrazioni comunali. Si batte per la riduzione dell'aliquota IVA sulle prestazioni veterinarie e sul cibo per l'animale da compagnia, attualmente fissata alla percentuale massima del 22%, e per l'aumento della detrazione fiscale delle spese veterinarie.\nPubblica la rivista telematica \"@nmvi Oggi\" e il settimanale cartaceo \"Professione Veterinaria\", gestisce numerosi servizi informatici e di comunicazione interna ed esterna alla categoria.\nConduce inoltre campagne di sensibilizzazione alla prevenzione veterinaria con il patrocinio della Fnovi e del Ministero della salute e svolge iniziative di educazione e promozione sociale del rapporto uomo-animale.\nNel 2005, durante l'emergenza dell'influenza aviaria ha contrastato la psicosi collettiva realizzando la locandina \"Aviaria: non \u00e8 roba da gatti\" per fugare notizie scientificamente infondate circa la presunta assoggettabilit\u00e0 del gatto al virus. L'associazione si \u00e8 impegnata ad incoraggiare l'identificazione del cane mediante microchip (identificazione animali), quale unico metodo legalmente riconosciuto ai fini dell'anagrafe canina con la campagna \"I veri amici non si perdono\", ravvisando nell'identificazione un sicuro mezzo per sconfiggere lo smarrimento e l'abbandono.\nNel 2008 ha realizzato la campagna \"Non \u00e8 questa la strada per farlo arrivare da te\" per la lotta al traffico illegale di cuccioli di importazione clandestina, al fianco della Lega Anti Vivisezione, e che ha valso la menzione dell'associazione da parte del ministro degli esteri nell'ambito di iniziative governative per l'introduzione del reato di traffico di cuccioli.\nL'ANMVI ha prestato la propria collaborazione al Ministero della salute per l'abolizione della lista delle razze canine pericolose, sostenendo provvedimenti basati piuttosto sulla responsabilizzazione del proprietario. Vanno in questa direzione i programmi di didattica scolastica che, dal 2011, ANMVI svolge nelle scuole primarie e secondarie inferiori, mediante docenze qualificate di Medici Veterinari.\nSulla base del Code of Good Veterinary Practice della Federazione dei Veterinari Europei, l'ANMVI ha realizzato un Disciplinare di Buone Pratiche Veterinarie, propedeutico alla certificazione di qualit\u00e0 delle strutture sanitarie veterinarie, conseguibile su base volontaria e tramite un ente esterno di certificazione. Ogni anno, l'ANMVI organizza al Palacongressi di Rimini un Management Forum per lo sviluppo e il miglioramento professionale secondo i criteri della customer satisfaction.\nPer il contrasto all'antibiotico-resistenza ha realizzato un software gratuito per il monitoraggio del consumo di medicinali veterinari in allevamento. Il software, denominato DDD, segue i criteri di misurazione dei consumi in base al principio Defined Daily Dose. Per la tracciabilit\u00e0 dei medicinali veterinari, ANMVI partecipa alle attivit\u00e0 di sperimentazione della ricetta digitale veterinaria sotto l'egida del Ministero della Salute."}
{"id": "2277374", "revid": "1494169", "url": "https://it.wikipedia.org/wiki?curid=2277374", "title": "Tauride (disambigua)", "text": ""}
{"id": "2277379", "revid": "118703434", "url": "https://it.wikipedia.org/wiki?curid=2277379", "title": "Nancy LaMott", "text": "Nancy LaMott si dedic\u00f2 soprattutto all'interpretazione delle canzoni del Great American Songbook. Jonathan Schwartz, un critico musicale di NPR, ha detto di LaMott: \"\u00c8 stata la pi\u00f9 grande cantante di cabaret dopo Frank Sinatra\"\nInfanzia.\nNancy LaMott crebbe nel Midwest con i suoi genitori, Jack e Patricia LaMott, e il fratello maggiore Brett. Prese lezioni di canto da Mrs. Hath e Mrs. Pike, entrambe di Midland. Per un certo tempo, all'inizio degli anni '90, prese lezioni anche da Alix Korey.\nFu influenzata da Ella Fitzgerald, Frank Sinatra, e Eydie Gorme. Ha cominciato la sua carriera all'et\u00e0 di 15 anni, cantando nel gruppo del padre, i Barnstorm, nei quali suonava anche Brett, come batterista. In repertorio, molti pezzi di Johnny Mercer.\nTra i suoi artisti preferiti c'erano anche Tony Bennett, Barbra Streisand, Cleo Laine, Rosemary Clooney e Weslia Whitfield.\nA 17 anni le venne diagnosticato la malattia di Crohn. Questa infiammazione intestinale cronica l'avrebbe afflitta seriamente in seguito, tormentandola con dolori addominali, spossatezza, diarree e reumatismi.\nCarriera.\nNancy LaMott prese le mosse dalla California, dopo essere arrivata, ventenne, a San Francisco insieme a suo fratello Brett. All'inizio lavorava da impiegata da Pitney Bowes e la sera cantava nei night. And\u00f2 avanti cos\u00ec per quattro anni.\nUn amico, \"Bear\" Mogerman, le prese un biglietto aereo per New York. Il 29 luglio 1979, Nancy atterr\u00f2 con 1000$ in tasca, e cominci\u00f2 a cantare in qualsiasi locale la scritturasse. In seguito, arriv\u00f2 ad esibirsi in club noti come il Reno Sweeney, Copa, Don't Tell Mama, Eighty Eights, Alqonquin, Tavern on the Green, fino ad arrivare alla Carnegie Hall.\nSi faceva accompagnare da Paul Greenwood (a New York e ad Atlantic City), Rick Jensen (dal giugno 1980 al 1985), e Christopher Marlowe le fece da direttore e arrangiatore (1985-1995). Scott Barnes divenne suo direttore e nel 1991, anche manager, fino alla morte di lei.\nIn repertorio, Nancy LaMott aveva grandi compositori americani come Irving Berlin, George e Ira Gershwin, Johnny Mercer, Cole Porter, Richard Rodgers (con Lorenz Hart o Oscar Hammerstein II), Cy Coleman, Harold Arlen, Stephen Sondheim, David Zippel, Alan Menken, Alan e Marilyn Bergman, Annie Dinerman, David Friedman, e Rick Jensen.\nAl culmine della sua carriera, la LaMott ha cantato due volte alla Casa Bianca per il presidente Bill Clinton e sua moglie, il 1\u00ba dicembre 1993 e il 22 novembre 1994. Quando i Clinton vennero a sapere che i giorni di Nancy LaMott volgevano al termine, la chiamarono all'ospedale, dove una indebolita Nancy rispose a Bill Clinton \"E non si dimentichi, Presidente, se ha bisogno non ha che da chiedere\".\nNel gennaio 1993 si sottopose ad un intervento di ileostomia, operazione che miglior\u00f2 sensibilmente le sue condizioni di salute.\nNel marzo del 1995, le venne diagnosticato un cancro uterino; ci\u00f2 nonostante, Nancy LaMott pospose il necessario intervento per registrare \"Listen To My Heart\", che ultim\u00f2 in due giorni. L'operazione poi rivel\u00f2 che il cancro aveva prodotto metastasi.\nL'ultima registrazione della LaMott fu \"As I Remember Him\" sull'album \"This Life\" di Portia Nelson, nella terza settimana del novembre del 1995. L'ultima uscita pubblica fu invece il 4 dicembre 1995, in una performance live organizzata dalla radio WQEW. In quello stesso giorno fece anche la sua ultima apparizione televisiva al Charles Grodin Show, sul canale CNBC, cantando \"Moon River\".\nIl 13 dicembre 1995, padre Steven Harris la un\u00ec in matrimonio a Peter Zapp, poco pi\u00f9 di un'ora prima che lei morisse, alle 23.40 al St. Luke's Roosevelt Hospital a New York City.\nUna funzione in sua memoria venne celebrata l'11 febbraio 2006, alla Chiesa di San Paolo Apostolo a New York, alla quale intervennero pi\u00f9 di 1500 persone, fra le quali Margaret Whiting, Tony Bennett, Peter Matz (arrangiatore/produttore del suo ultimo album), Alan e Marilyn Bergman.\nDiscografia.\nI suoi otto album e il DVD sono stati prodotti da David Friedman, per l'etichetta MIDDER Music."}
{"id": "2277381", "revid": "599013", "url": "https://it.wikipedia.org/wiki?curid=2277381", "title": "Hawkeye Whitney", "text": ""}
{"id": "2277388", "revid": "28592", "url": "https://it.wikipedia.org/wiki?curid=2277388", "title": "Chersonesus", "text": ""}
{"id": "2277389", "revid": "599013", "url": "https://it.wikipedia.org/wiki?curid=2277389", "title": "Don Collins", "text": ""}
{"id": "2277391", "revid": "1573940", "url": "https://it.wikipedia.org/wiki?curid=2277391", "title": "MOS 8502", "text": "Il MOS 8502 \u00e8 un microprocessore ad 8 bit progettato da MOS Technology ed utilizzato nel Commodore 128. Basato sul MOS 6510, usato nel Commodore 64, il MOS 8502 si differenzia da esso per la capacit\u00e0 di girare ad un clock doppio (2 MHz contro 1 MHz) grazie all'utilizzo di transistor HMOS-2 (\"high-performance n-channel metal-oxide-semiconductor\"), una versione migliorata dei transistor NMOS usati sugli integrati della serie 65xx.\nLa disposizione dei pin \u00e8 leggermente differente da quella del 6510: l'8502 ha un pin di I/O aggiuntivo e non ha il pin \u03d52 (PHI2) che il 6510 ha.\nNel 2007 HP ha messo in commercio la calcolatrice HP 35s, basata sull'8502 fabbricato da Sunplus Technology."}
{"id": "2277394", "revid": "287204", "url": "https://it.wikipedia.org/wiki?curid=2277394", "title": "Butterfly (romanzo)", "text": "Butterfly \"(Obsidian Butterfly)\" \u00e8 un romanzo horror di Laurell K. Hamilton, il nono della serie di \"Anita Blake - Cacciatrice di vampiri\", pubblicato in lingua originale nel 2000 e in Italia nel 2009.\nTrama.\nAnita Blake si ritrova a dover affrontare un viaggio in Nuovo Messico per saldare un debito ad un suo amico di vecchia data Ted Forrest, ovvero Edward. Se Edward ha chiesto il suo aiuto ci sar\u00e0 pure un motivo: ci\u00f2 che devono abbattere \u00e8 apparentemente pi\u00f9 forte di tutte le creature affrontate finora dalla Necromante.\nInfatti da un periodo di tempo tra Albuquerque e Santa Fe accadono vicende spaventose: intere famiglie mutilate e scuoiate; dietro tutto ci\u00f2 un Dio Azteco che riposa dall'arrivo degli spagnoli."}
{"id": "2277395", "revid": "599013", "url": "https://it.wikipedia.org/wiki?curid=2277395", "title": "John Duren", "text": ""}
{"id": "2277399", "revid": "25023", "url": "https://it.wikipedia.org/wiki?curid=2277399", "title": "NHK ni Y\u014dkoso!", "text": ""}
{"id": "2277402", "revid": "88740", "url": "https://it.wikipedia.org/wiki?curid=2277402", "title": "Cerchiara", "text": ""}
{"id": "2277403", "revid": "300067", "url": "https://it.wikipedia.org/wiki?curid=2277403", "title": "Chad Kinch", "text": ""}
{"id": "2277404", "revid": "6923", "url": "https://it.wikipedia.org/wiki?curid=2277404", "title": "Associazione Calcio Perugia 1978-1979", "text": "Questa voce raccoglie le informazioni riguardanti lAssociazione Calcio Perugia nelle competizioni ufficiali della stagione 1978-1979.\nIl Perugia 1978-1979, noto con l'appellativo di \"Perugia dei miracoli\", \u00e8 ricordato ancora oggi per il record d'imbattibilit\u00e0 stagionale in Serie A, evento prima di allora mai raggiunto da nessuna squadra nella storia dei tornei a girone unico. Al loro quarto campionato in massima serie, i grifoni chiusero imbattuti il torneo grazie a una striscia di 30 partite senza sconfitte, raggiungendo inoltre il 2\u00ba posto finale in classifica. Il primato fu piuttosto sorprendente poich\u00e9 conseguito da una cosiddetta provinciale del calcio italiano; nei decenni successivi, il nel 1991-1992 e la nel 2011-2012 furono i soli club capaci di eguagliare il record degli umbri.\nStagione.\nGuidato in panchina da Ilario Castagner per la quinta annata consecutiva, il Perugia propose in questa stagione un gioco di avanguardia, efficace ma anche bello a vedersi, ispirato al calcio totale dell'Ajax di cui il tecnico aveva studiato la preparazione. Costretto a rinunciare a Curi, scomparso l'anno prima, nonch\u00e9 a due punti fermi delle passate stagioni come Amenta e Novellino, approdati rispettivamente alla e al , l'allenatore dei grifoni disegn\u00f2 la nuova squadra con un particolare modulo 1-3-2-3-1, ovvero una sorta di 4-2-3-1 modificato che andava a esaltare le qualit\u00e0 tecniche della mezzala Vannini, uomo-chiave degli umbri, e delle due ali offensive Speggiorin e Bagni, molto prolifiche in zona-gol: il primo si ripropose sui livelli dell'annata precedente, andando in doppia cifra e confermandosi migliore cannoniere della squadra, mentre per il secondo fu questa la stagione dell'esplosione ad alti livelli. La difesa era apparentemente schierata a 4, con il capitano Frosio che agiva tuttavia da libero per meglio proporsi anche a centrocampo, mentre in attacco il rigorista Casarsa, arrivato in estate dalla Fiorentina, fungeva da centravanti arretrato, detto anche alla Hidegkuti, per favorire il gioco palla a terra e gli inserimenti in area dalle retrovie. Oltre a questo ultimo, la formazione-tipo venne rinforzata con lo stopper Della Martira anch'egli proveniente dal club viola, nonch\u00e9 con il \u00abmotore\u00bb del centrocampo biancorosso Butti, acquistato dal ; tra le seconde linee, si rivelarono infine utili alla causa i giovani Redeghieri, prelevato in Serie C1 nel , e Cacciatori, pescato in C2 nella .\nCon questo nuovo assetto, e approfittando anche delle fatiche dei molti rivali reduci dal in Argentina, nel campionato 1978-1979 il club perugino s\u00ec iss\u00f2 inaspettatamente ai vertici della classifica e, per la prima e fin qui unica volta nella sua storia, riusc\u00ec a impegnarsi nella lotta per lo scudetto, battagliando contro il pi\u00f9 blasonato Milan sino a poche giornate dal termine. Fin dalle prime partite gli uomini di Castagner misero in mostra un gioco brillante ed equilibrato \u2014 un calcio \u00abonestamente buono e razionale\u00bb, come ebbe a dire Gianni Brera \u2014, assecondato dai risultati, che sorprese positivamente gli addetti ai lavori; c'\u00e8 da dire che i grifoni si presentarono comunque al via del torneo con discrete ambizioni: dopo aver chiuso le tre precedenti stagioni stabilmente nella prima met\u00e0 della classifica, a ridosso di formazioni pi\u00f9 quotate, quell'anno il piccolo club umbro, grazie anche all'oculata gestione societaria del direttore sportivo Silvano Ramaccioni e del presidente Franco D'Attoma, allest\u00ec una squadra senza stelle o nomi altisonanti sulla carta ma ugualmente molto competitiva, con il preciso obiettivo di battagliare per uno dei quattro posti che davano l'accesso alla Coppa UEFA.\nNei primi turni di campionato, dopo il pareggio di San Siro contro l' e il successo casalingo sulla Fiorentina, il Perugia legittim\u00f2 le sue ambizioni di alta classifica alla 4\u00aa giornata, andando a battere al Comunale di Torino i campioni uscenti della , superati per 2-1 con le reti di Speggiorin e Vannini. Alla 6\u00aa giornata, grazie alla vittoria esterna di Bergamo contro l', per la prima volta nella sua storia l'undici biancorosso prese la testa solitaria della Serie A. I grifoni rimasero soli al comando per due turni, fino all'8\u00aa giornata, quando impattarono sul pari all'Olimpico con la e permisero l'aggancio da parte del Milan di Nils Liedholm. Biancorossi e rossoneri proseguirono a braccetto in testa alla classifica fino all'11\u00aa giornata \u2014 in mezzo ci fu anche lo scontro diretto di Milano del 3 dicembre 1978, terminato sull'1-1, con gli umbri a lungo avanti grazie a Vannini \u2014, allorch\u00e9 il Perugia non riusc\u00ec a fare punteggio pieno con il al San Paolo, staccandosi cos\u00ec dai meneghini.\nGli uomini di Castagner chiusero il girone d'andata al 2\u00ba posto, a 3 lunghezze dal club milanese e 2 punti sopra le dirette inseguitrici, Inter e Torino; inoltre, con un cammino intermedio di 7 vittorie e 8 pareggi, il Perugia era rimasta l'unica squadra del campionato a mantenere l'imbattibilit\u00e0 assoluta, sia in casa sia in trasferta. Mattatore di questa prima parte di campionato fu Bagni, che giostrando da ala destra si rivel\u00f2 molto incisivo in avanti.\nL'inizio del girone di ritorno fu l'unico momento del campionato in cui il collettivo umbro rischi\u00f2 di perdere la sua imbattibilit\u00e0: i biancorossi difesero il primato nella gara-spartiacque della stagione, la sfida con l'Inter della 17\u00aa giornata, disputata allo stadio Curi il 4 febbraio 1979. Sotto di due reti al termine del primo tempo, il Perugia riusc\u00ec a inizio ripresa a dimezzare il doppio svantaggio grazie a Vannini. La formazione casalinga si vide poi assegnare, e subito dopo revocare, un rigore a proprio favore. Lo stesso Vannini fu in seguito costretto a lasciare la squadra in inferiorit\u00e0 numerica per infortunio, dopo avere subito un fallo a gioco fermo da Fedele. Infine, al 3' e ultimo minuto di recupero della gara, Ceccarini riusc\u00ec a siglare la rete del definitivo 2-2, che permise al Perugia di proseguire nella sua imbattibilit\u00e0.\nNonostante il mantenimento del record, la partita con i nerazzurri port\u00f2 con s\u00e9 dei pesanti strascichi a livello di infermeria, che si ripercossero negativamente sul resto del cammino biancorosso nel torneo: Vannini, leader degli umbri, ne usc\u00ec con una doppia frattura di tibia e perone alla gamba destra, chiudendo l\u00ec il suo campionato e, di l\u00ec a poco, anche la sua carriera calcistica; la squadra fu poi costretta a rinunciare anche al suo capitano Frosio, infortunatosi in maniera seria ai primi di aprile con il Torino, per quasi tutta la tornata finale. Privato di due pedine fondamentali nella formazione titolare, il Perugia inizialmente accus\u00f2 il colpo, rallentando e facendosi raggiungere proprio dai granata, per poi riprendersi e continuare la sua marcia in campionato, senza tuttavia riuscire a riavvicinarsi al Milan capolista.\nLa rincorsa dei grifoni al primato in classifica sembr\u00f2 doversi definitivamente arrestare l'11 marzo alla 21\u00aa giornata, quando scese in Umbria l'Atalanta, in uno degli episodi pi\u00f9 controversi della stagione: dopo quindici minuti il Perugia pass\u00f2 in vantaggio grazie a un tiro di Dal Fiume che colp\u00ec in faccia il bergamasco Osti prima di finire in rete; il giocatore avversario rest\u00f2 a terra in attesa dei soccorsi, mentre i suoi compagni di squadra protestavano per un presunto fallo di mano del centrocampista biancorosso. In questa confusione generale, dal settore dei tifosi atalantini venne scagliato un sasso che colp\u00ec alla nuca l'estremo difensore nerazzurro Bodini; l'infortunio fu cos\u00ec grave da costringerlo alla sostituzione con Pizzaballa. Il risultato finale (2-0) rimase \"sub iudice\" in attesa della decisioni del giudice sportivo, poich\u00e9 l'Atalanta chiese la vittoria a tavolino: il giudice conferm\u00f2 invece l'esito del campo, dato che non venne ravvisata alcuna responsabilit\u00e0 oggettiva n\u00e9 alcun comportamento colposo della societ\u00e0 perugina nell'accaduto.\nIl Perugia rest\u00f2 cos\u00ec in corsa per lo scudetto, ma inanellando un gran numero di pareggi \u2014 11 nel girone di ritorno, e 19 nell'intero campionato \u2014 non fu in grado di impensierire seriamente i rossoneri dell'ex Novellino: lo scontro diretto al Curi dell'8 aprile a sei giornate dal termine, ultima vera occasione per riaprire i giochi, si risolse come all'andata sull'1-1 gi\u00e0 nel primo tempo, stavolta con un rigore per parte nel giro di due minuti, e fu in pratica la partita che diede il titolo della stella al Milan, alla fine campione d'Italia con un turno d'anticipo sui grifoni.\nNella parte finale del campionato emerse una sorta di appagamento nella compagine di Castagner, da ricercarsi nel lungo cammino di vertice, nonch\u00e9 nell'improvviso successo e notoriet\u00e0 che port\u00f2 a una serie di prestazioni opache e sottotono da parte della squadra, non del tutto imputabili alla sola assenza di Vannini; uno degli uomini-cardine della squadra, Bagni, fu invece distratto nelle ultime settimane da vicende extracalcistiche.\nCon il 2-2 di Bologna alla 30\u00aa e ultima giornata il Perugia riusc\u00ec comunque a portare a termine la stagione senza sconfitte, risultato mai centrato prima da nessuna squadra in Serie A, nonch\u00e9 a chiudere in classifica al secondo posto, a 3 punti dal Milan scudettato; i grifoni furono inoltre la difesa meno battuta del torneo, con 16 reti al passivo. Il risultato finale fu senz'altro rilevante per la piccola realt\u00e0 perugina ma, a posteriori, l'avere voluto mantenere a tutti i costi l'imbattibilit\u00e0, accontentandosi molte volte di un pareggio invece di cercare sempre la vittoria, imped\u00ec forse agli umbri di battagliare con maggior convinzione per il tricolore.\nIl club biancorosso ben si comport\u00f2 anche in Coppa Italia, dove fino ad allora era sempre uscito al primo turno, e i perugini per la prima volta fecero strada nel tabellone del torneo. Dopo la vittoria del proprio girone nel primo turno giocato in estate, il cammino s'interruppe nel maggio del 1979, ai quarti di finale, per mano del Napoli.\nIl 2\u00ba posto in campionato del 1979, corollario di 11 vittorie e 19 pareggi complessivi, costituisce ancora oggi il migliore risultato in massima serie del Perugia, e consent\u00ec alla squadra umbra di ottenere la prima qualificazione alla Coppa UEFA della sua storia.\nMaglie.\nPer le divise da gioco della stagione 1978-1979, il Perugia si limit\u00f2 ad aggiornare in pochi dettagli le uniformi biancorosse, riprendendo pressoch\u00e9 in toto l'identico stile gi\u00e0 utilizzato per le casacche di due stagioni prima. Le divise da gara erano realizzate dalla Umbro, la quale, vista la liberalizzazione delle sponsorizzazioni tecniche decisa dalla FIGC a inizio campionato, pot\u00e9 inserire il proprio logo sui pantaloncini. La Ellesse forniva invece altro abbigliamento tecnico come polo di rappresentanza e tute di allenamento.\nCome prima maglia era prevista la classica maglia rossa, con colletto bianco e scollo a V impreziosito da alcune righe rosse. Le maniche erano anch'esse bordate di bianco, e presentavano lo stesso dettaglio delle righe rosse. I calzoncini erano bianchi, anche loro con delle righe rosse inserite lungo i fianchi, mentre i calzettoni erano totalmente rossi. Stesso disegno era utilizzato per il completo da trasferta, ma a colori invertiti, con maglia bianca, pantaloncini rossi e calzettoni bianchi. Era presente anche una terza uniforme che riproponeva l'identico stile delle altre due casacche, adottando per\u00f2 una colorazione totalmente blu. Tutte le maglie avevano cucito, all'altezza del cuore, il Grifo simbolo della squadra e della citt\u00e0 perugina, in bianco sulla prima e terza casacca, e in rosso sulla seconda.\nPer via dei risultati sportivi conseguiti dai biancorossi in quest'annata, la maglia del \"Perugia dei miracoli\" \u00e8 diventata la divisa storica per antonomasia della squadra umbra, rimanendo nell'immaginario dei tifosi e degli appassionati. Negli anni successivi il club perugino ha riproposto questa storica uniforme in occasione di particolari eventi: nello spareggio-promozione del 1998 contro il , nello spareggio-salvezza interdivisionale del 2004 contro la , nel 2010 dopo la rifondazione della nuova societ\u00e0, e nel 2011 per sostenere la candidatura congiunta di Perugia e Assisi a capitale europea della cultura. Inoltre nel 2012 la rivista italiana \"Guerin Sportivo\" ha posto la casacca biancorossa del 1978-1979 al 94\u00ba posto tra le 100 maglie pi\u00f9 belle di sempre nella storia del calcio.\nOrganigramma societario.\nArea direttiva\nArea tecnica\nArea sanitaria\nRosa.\nFormazione-tipo.\nDi seguito la formazione-tipo del Perugia nella stagione 1978-1979:\nGiovanili.\nOrganigramma.\nArea tecnica"}
{"id": "2277405", "revid": "1305772", "url": "https://it.wikipedia.org/wiki?curid=2277405", "title": "Tuga", "text": ""}
{"id": "2277407", "revid": "1632387", "url": "https://it.wikipedia.org/wiki?curid=2277407", "title": "Barra spaziatrice", "text": "La barra spaziatrice o spazio \u00e8 un tasto presente nelle tastiere e macchine da scrivere sin dalla loro nascita. La sua funzione \u00e8 quella di aggiungere uno spazio tra due parole. Solitamente \u00e8 il tasto pi\u00f9 lungo della tastiera, cos\u00ec da facilitarne la pressione da entrambe le mani.\nLa barra spaziatrice ha diverse funzioni, a seconda del sistema operativo e dell'applicazione. Ad esempio, nei lettori multimediali si pu\u00f2 mettere il brano o il video in pausa oppure farne ripartire la riproduzione; viene anche usata nei giochi, dove nella maggior parte delle volte premere la barra spaziatrice equivale a sparare o a saltare nei giochi platform.\nNei browser web con la barra spaziatrice si pu\u00f2 saltare alla fine o all'inizio della pagina visualizzata, a seconda se la si preme da sola o insieme al tasto .\nIn alcuni tracker audio serve anche per andare avanti di una riga nella canzone."}
{"id": "2277408", "revid": "1543377", "url": "https://it.wikipedia.org/wiki?curid=2277408", "title": "Kit\u00e1b-i-Aqdas", "text": "Il Kit\u00e1b-i-Aqdas (o Aqdas) \u00e8 il libro centrale della Fede Bahai scritto da Bah\u00e1'u'll\u00e1h, il fondatore della religione bahai.\nIl libro fu scritto in arabo con il titolo di al-Kit\u0101b al-aqdas (), generalmente noto con il titolo persiano di \"Ket\u0101b-e aqdas\" (), che gli fu dato da Bah\u00e1'u'll\u00e1h stesso.\n\u00c8 noto anche come l\"'Aqdas\" o il \"Libro delle leggi\", o il \"Libro pi\u00f9 santo\" o il \"Libro di Aqdas\". \u00c8 ritenuto il \"Libro base\" degli insegnamenti bahai e il testo fondamentale della \"Futura civilizzazione mondiale\"\nIl Kit\u00e1b-i-Aqdas fu completato a San Giovanni d'Acri attorno al 1873 anche se alcune sue parti erano state scritte precedentemente.\nBah\u00e1'u'll\u00e1h fece pervenire alcune copie manoscritte del libro ai Bah\u00e1'\u00ed in Persia, e attorno al 1891 ne organizz\u00f2 la pubblicazione del testo originale in arabo a Bombay.\nSolo nel 1986 la Casa Universale di Giustizia decise che era arrivato il tempo di procedere alla traduzione in inglese del testo. Negli anni successivi, gradualmente, il libro fu tradotto in altre lingue, fra le quali la lingua italiana.\nIl contenuto.\nIl \"Kit\u00e1b-i-Aqdas\" non \u00e8 solo un libro di leggi, ma un testo complesso che oltre ai temi giuridici tratta di etica, di morale, dell'amministrazione bahai, delle pratiche religiose bahai, delle leggi penali, dello stato delle persone, di principi sociali, e anche profezie.\nAlcune norme e istruzioni del Kit\u00e1b-i-Aqdas non sono ancora applicabili alla societ\u00e0 attuale, spetta alla Casa Universale di Giustizia indicarne i tempi e le modalit\u00e0 di applicazione. Resta ferma la prospettiva che tutte tali norme si applicheranno gradualmente, infatti Bah\u00e1'u'll\u00e1h ha stabilito che la loro osservanza debba essere attuata con \"tatto e saggezza\" e non dev'essere causa di \"perturbazione e dissidio\". Shoghi Effendi ha stabilito che se una norma bahai \u00e8 in contrasto con la legge di un paese pu\u00f2 non essere applicata in quel determinato paese. Le leggi di qualsiasi paese, devono avere priorit\u00e0 sulle norme bahai.Alcune norme sono state dettate non per il presente, lasciando la decisione per la loro applicazione alla Casa Universale di Giustizia.L'attuazione della legge bahai risiede anzitutto nella coscienza, nella comprensione e nella ragione di ogni Bahai. Le norme bahai non sono considerate prescrittive finch\u00e9 non si aderisca volontariamente alla Fede bahai e la condizione di essere Bahai non \u00e8 rapportata al grado di adesione alla norma bahai stessa. Il neofita applicher\u00e0 le norme individuali gradualmente e su basi proprie.\nFanno parte del Kit\u00e1b-i-Aqdas i supplementi:\nIl libro \u00e8 stato suddiviso nella: Sinossi e Codificazione di Shoghi Effendi, in sei temi principali: \nInoltre, le leggi sono divise in quattro categorie:\nA. Preghiera\nB. Digiuno\nC. Leggi di stato giuridico personale\nD. Leggi, ordinanze ed esortazioni varie\nLe preghiere obbligatorie.\nScopo della sacra scrittura e in particolare della preghiera \u00e8 di trasformare la societ\u00e0 partendo dall'intimo del cuore di ogni singola persona valorizzandone i talenti e le qualit\u00e0 spirituali in un armonico modello di fratellanza universale, domiciliando nel profondo dei cuori l'amore per l'unico Dio: Creatore e Ordinator dei mondi di un universo infinito, e per le Sue aggiornate indicazioni nel pi\u00f9 consono, graduale e rinnovato sistema di vivere la vita, presente e futura, personale e sociale. In tal senso la preghiera obbligatoria baha'i \u00e8 il cibo giornaliero per nutrire l'anima umana, per porla in comunione con Dio e la Sua volont\u00e0. \nA pagina 23, \u00a7 6 del libro \"Bah\u00e1'u'll\u00e1h\" ingiunge la preghiera obbligatoria con nove rak\u2019ah: (nove cicli di recitazioni di versetti appositamente rivelati, accompagnati da una serie prescritta di genuflessioni ed altri movimenti). Successivamente, egli \"per motivi di saggezza\" ha cambiato tale \"\u201cTavola di Preghiere\u201d\". Specificando che, qualche anno prima, alcuni scritti sacri, inclusa la preghiera di nove rak\u2019ah, erano state \"\u201cregistrate separatamente\"\" e \"spedite via\" (pag. 113; risposta alla domanda n. 63). Poi, nel capitolo 'Note Esplicative' del libro, a pagina 156 \u00a7 9, viene spiegato che tale tavola, assieme ad altre tavole, venne rubata, poco dopo l'Ascensione di Bah\u00e1'u'll\u00e1h, da Muhammad-'Ali, l'Arciviolatore del Suo Patto. Si evidenzi\u00f2 cos\u00ec la grande preveggenza di Bah\u00e1'u'll\u00e1h e la \"saggezza\" del perch\u00e9: \"In seguito sono state rivelate queste tre nuove Preghiere obbligatorie\"; e chiarendo di conseguenza la ragione per cui: \"non fu consegnata ai credenti mentre Egli era in vita\" quella originaria, trafugata poi da Muhammad-'Ali, l'Arciviolatore del Suo Patto: come si svel\u00f2 poi palesemente d'essere.\nIl credente \u00e8 tenuto a recitare a suo piacimento, una tra le tre note preghiere obbligatorie, preceduta da delle abluzioni, cio\u00e8 lavando prima le mani e il volto. Le preghiere obbligatorie tra cui scegliere sono quindi tre: una lunga, una media e una breve. La preghiera lunga e media prevedono la recitazione di versetti accompagnati da dei movimenti e posizioni corporali (eretta, con le mani in alto, genuflessa, prostrata, seduta). La preghiera obbligatoria breve \u00e8 invece composta di poche frasi e non prevede alcun movimento o gesto. Shoghi Effendi spiega che Bah\u00e1'u'll\u00e1h ha ridotto al minimo riti e formalit\u00e0 nella Fede bah\u00e1\u2019\u00ed e che le poche forme rimaste - come quelle relative alla preghiera obbligatoria - sono simboli di una realt\u00e0 interiore. La preghiera obbligatoria breve \u00e8 stata quindi rivelata per dare maggiore libert\u00e0 ai credenti che non avvertissero il desiderio di seguire questi gesti. Per consultare il testo delle preghiere obbligatorie vedere pagg. 82-90 del libro. Oltre alla preghiere obbligatorie, il credente, nella giornata, dopo aver lavato le mani ed il viso, deve ripetere 95 volte \"\u201cAllah-u-Abha\u201d,\" che significa \"Dio il Gloriosissimo\". (pag. 26; \u00a718).\nNel periodo del ciclo mestruale, la donna \u00e8 dispensata dalla preghiera obbligatoria; in sostituzione ad essa, dopo aver eseguito le abluzioni, ella ripeter\u00e0 95 volte \"\u201cSia glorificato Iddio, Signore dello Splendore e della Bellezza\u201d\" (pag. 25, \u00a7 13). Questo non la esonera dall'obbligo morale di ripetere durante il giorno l\u2019altra formula di 95 volte \"\u201cAllah-u-Abha\u201d\". I bah\u00e1'\u00ed usano diversi metodi per tale conto: alcuni usano una specie di rosario con 95 grani, altri usano un semplice sistema manuale di conteggio, consolidato dalla tradizione.\nIl matrimonio.\nBah\u00e1'u'll\u00e1h quantifica la \u201cdote baha'i\u201d in 19 \"mithqal\" (un \"mithqual\" = 3,64 grammi) d\u2019oro, se gli sposi abitano in citt\u00e0, e 19 \"mithgal\" di argento se gli sposi abitano in campagna. In termini pi\u00f9 immediatamente comprensibili, la somma in oggetto attualmente vale circa 3.500 \u20ac per la citt\u00e0 e di appena 44 \u20ac in campagna. \u00c8 possibile incrementare la suddetta quantit\u00e0 fino ad un massimo di 95 \"mithqal\" (pagg. 198-199;\u00a7\u00a7 93,94,95).\nTemi controversi.\nDei contenuti del Kit\u00e1b-i-Aqdas, come ad esempio la successione testamentaria ed altri, non sempre sono condivisi da parte di non baha'i.\nIn ambito testamentario ogni Baha'i dispone e destiner\u00e0 a piacere la sua eredit\u00e0, in quanto Bah\u00e1'u'll\u00e1h: \"afferma chiaramente che ogni persona ha pieno titolo sulla sua propriet\u00e0 ed \u00e8 libera di stabilire come il suo patrimonio dovr\u00e0 essere suddiviso e di designare nel testamento coloro che, baha'i o no, dovranno ereditare\" (note, pag 170, n. 38). Quindi solo in caso di successione 'ab intestato' cio\u00e8 senza alcun testamento scritto, e allorch\u00e9 in futuro sar\u00e0 valida una specifica legislazione baha'i; \nallora, in una ipotetica discordanza che riguarda l'uguaglianza (non l'omogeneit\u00e0) tra uomo e donna, che \u00e8 uno dei principi fondamentali della Fede bah\u00e1'\u00ed, si andr\u00e0 a cercar di capire il perch\u00e9 di una distinzione di genere in quanto alcuni paragrafi indicano una distinzione tra i figli. Ad esempio sulla divisione dell'eredit\u00e0 i maschi ricevono una quota maggiore rispetto alle femmine (pag. 27; \u00a7 20); l'abitazione principale del defunto viene assegnata al primogenito maschio (pag.28; \u00a7 25); nel caso di possesso di pi\u00f9 di una casa gli spetter\u00e0 quella personale del padre \"pi\u00f9 bella e pi\u00f9 nobile\" (pag. 171; n. 38); \u00c8 bene ribadire che Bah\u00e1'u'll\u00e1h prescrive ai Bahai di redigere loro il testamento, e in questo hanno la completa libert\u00e0 di disporre come desiderano dei propri beni. Bah\u00e1'u'll\u00e1h indica una particolare forma ereditaria nei casi di successione in assenza di testamento. e che solo uomini possono essere membri della Casa Universale di Giustizia (pag. 191; \u00a7 80). D'altra parte Bah\u00e1'u'll\u00e1h afferma: \"Eccelso, oltremodo eccelso \u00e8 Colui Che ha rimosso le differenze e portato l\u2019armonia. Glorificato, infinitamente glorificato \u00e8 Colui Che ha fatto cessare la discordia e decretato la solidariet\u00e0 e l\u2019unit\u00e0. Sia lodato Iddio, la Penna dell\u2019Altissimo ha abolito ogni distinzione fra i Suoi servi e le Sue ancelle e, merc\u00e9 i Suoi perfetti favori e la Sua misericordia che tutto pervade, ha conferito a tutti stadio e rango sullo stesso piano. Con la spada della parola Egli ha stroncato le vane immaginazioni e con l\u2019onnipresente potere della Sua possanza ha cancellato i pericoli delle oziose fantasie\". 'Abdu'l-Baha, interprete designato da Bah\u00e1'u'll\u00e1h, sottolinea il principio della parit\u00e0 di diritti tra uomo e donna in molti dei suoi scritti e afferma che se una famiglia non ha i mezzi sufficienti per provvedere all'educazione di tutti i figli dovr\u00e0 dare priorit\u00e0 all'educazione delle femmine, in quanto loro saranno le future madri.\nRiguardo al tema della libert\u00e0, Bah\u00e1'u'll\u00e1h sostiene: \"Chiunque oltrepassi i limiti della moderazione cessa d'esercitare una benefica influenza. Riflettete, per esempio, su valori come la libert\u00e0, la civilt\u00e0 e simili. Per quanto buoni possano essere considerati da molte persone intelligenti, pure, se spinti all'eccesso, possono esercitare sugli uomini un'influenza deleteria...\". In un altro passo scrive: \u201cgli uomini chiedono quel che li danneggia e rigettano quel che li avvantaggia\u201d (pag.56; \u00a7122); poi nel punto successivo (123): \u201cLa libert\u00e0 conduce necessariamente alla sedizione, le cui fiamme nessuno pu\u00f2 spegnere\u201d e poi prosegue con le seguenti parole: \u201cSappiate che personificazione e simbolo della libert\u00e0 \u00e8 l\u2019animale. Quel che si addice all\u2019uomo \u00e8 la sottomissione a tali limitazioni che lo proteggano dalla sua stessa ignoranza e lo difendano dall\u2019insidia dei malevoli\u201d. Nel punto successivo (124), cos\u00ec si esprime: \u201cConsiderate gli uomini come un armento di pecore che ha bisogno della protezione di un pastore. Questa \u00e8 la verit\u00e0, l\u2019indiscutibile verit\u00e0. Noi approviamo la libert\u00e0 in alcune circostanze e rifiutiamo di sanzionarla in altre. In verit\u00e0, siamo l\u2019Onnisciente.\u201d ed infine, nel punto (125) Bah\u00e0'u'll\u00e0h esprime la sua visione sulla \"vera libert\u00e0\" in questo modo: \u201cD\u00ec: Per quanto non lo sappiate, la vera libert\u00e0 consiste nella sottomissione dell\u2019uomo ai Miei comandamenti. Se gli uomini osservassero quel che inviammo loro dal Cielo della Rivelazione, sicuramente otterrebbero la perfetta libert\u00e0. Felice colui che ha compreso lo Scopo di Dio in tutto ci\u00f2 che Egli ha rivelato dal Paradiso del Suo Volere, che pervade tutto il creato! D\u00ed: la libert\u00e0 che vi giova non si trova altrove che nel completo asservimento a Dio, l\u2019Eterno Vero. Chiunque ne abbia gustata la dolcezza rifiuter\u00e0 di barattarla per tutti i regni della terra e del cielo\u201d. I bah\u00e1'\u00ed, seguendo gli insegnamenti di Bah\u00e1'u'll\u00e1h, non partecipano ad alcun movimento politico partitico, non aderiscono a scioperi, proteste organizzate e qualsiasi altra manifestazione di natura partitica.\nRiguardo alle norme penali, viene decretato esilio e reclusione per i ladri, precisando che alla terza trasgressione il ladro dovr\u00e0 essere segnato sulla fronte. Subito dopo Bah\u00e1'u'll\u00e1h raccomanda di non trascurare questo decreto per compassione (pag.34;\u00a7 45). Non si distingue qui il furto dalla rapina. Si stabilisce di bruciare vivo chi intenzionalmente d\u00e0 fuoco a una casa oppure di condannarlo all'ergastolo (pag. 39; \u00a7 62) precisando che: \"c'\u00e8 un'enorme differenza nell'entit\u00e0 della trasgressione fra una persona che brucia un magazzino vuoto e una che mette a fuoco una scuola piena di bambini\" (pag. 194; \u00a7 86). Alcune note del testo spiegano che l\u2019applicazione delle leggi del Kit\u00e1b-i-Aqdas potr\u00e0 modificarsi nel corso dei secoli, in base alle condizioni del momento. In particolare nelle note numero 70 e 71; Bah\u00e1'u'll\u00e1h afferma che la determinazione dell'entit\u00e0 della pena, sar\u00e0 in base alla gravit\u00e0 delle varie tipologie di trasgressioni, e ci\u00f2 spetter\u00e0 alla Casa Universale di Giustizia (D&amp;R 49). Le punizioni sono intese per una futura condizione della societ\u00e0, quando saranno applicate e integrate dalla Casa Universale di Giustizia e \"Il segno da porre sulla fronte del ladro serve ad avvertire gli altri delle sue inclinazioni. Tutti i dettagli concernenti la natura del segno, il modo in cui dev'essere applicato, il tempo per cui dev'essere portato, le circostanze nelle quali pu\u00f2 essere rimosso, nonch\u00e9 la gravit\u00e0 dei vari gradi di furto sono stati lasciati da Bah\u00e1'u'll\u00e1h alla Casa Universale di Giustizia da decidere nel momento in cui la legge sar\u00e0 applicata\". Inoltre \u2018Abdu\u2019l-Bah\u00e1 spiega che gli individui non hanno il diritto di vendicarsi, che la vendetta \u00e8 disprezzata agli occhi di Dio e che il motivo della punizione sociale non \u00e8 la vendetta, ma l\u2019imposizione di una pena per la trasgressione commessa. Sul tema della violenza, numerosi sono i passi in cui Bah\u00e1'u'll\u00e1h sancisce la sua proibizione: \"Abbiamo consigliato tutti i popoli, con linguaggio chiarissimo ed eloquente, di adornare i loro caratteri con fidatezza e devozione e con qualit\u00e0 apportatrici di elevazione dello stadio dell'uomo nel mondo dell'essere. Questo Vilipeso attesta che lo scopo per cui gli uomini mortali sono entrati nel regno dell'essere dall'assoluta inesistenza \u00e8 che potessero lavorare per il miglioramento del mondo e vivere insieme in Concordia e armonia. Dissensi e conflitti sono sempre stati, e sempre saranno, rifiutati da Dio. I Libri, le Scritture e gli scritti Sacri di et\u00e0 trascorse hanno tutti proclamato la lieta novella che lo scopo fondamentale di questa potentissima Rivelazione non \u00e8 altro che la riabilitazione del mondo e delle sue nazioni affinch\u00e9, per avventura, il potere della parola prevalga su quello delle armi e gli affari del mondo siano amministrati con la forza dell'amore\"."}
{"id": "2277409", "revid": "287204", "url": "https://it.wikipedia.org/wiki?curid=2277409", "title": "Jamadoba", "text": "Jamadoba \u00e8 una suddivisione dell'India, classificata come \"census town\", di 33.981 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 43' 0 N e 86\u00b0 24' 0 E e ha un'altitudine di 152 .\nSociet\u00e0.\nEvoluzione demografica.\nAl censimento del 2001 la popolazione di Jamadoba assommava a 33.981 persone, delle quali 18.445 maschi e 15.536 femmine. I bambini di et\u00e0 inferiore o uguale ai sei anni assommavano a 5.164, dei quali 2.693 maschi e 2.471 femmine. Infine, coloro che erano in grado di saper almeno leggere e scrivere erano 20.920, dei quali 13.068 maschi e 7.852 femmine."}
{"id": "2277411", "revid": "599013", "url": "https://it.wikipedia.org/wiki?curid=2277411", "title": "Craig Shelton", "text": "Carriera.\nCraigh frequenta le giovanili nella Dunbar High School, poi nella Georgetown University, successivamente due stagioni nella NBA (Atlanta Hawks) e poi i Lancaster Lightning con i quali vince il campionato nel 1982 (CBA).\nIn Italia gioca dapprima a Forl\u00ec nel 1982-83, poi due stagioni a Mestre (1983-85), poi una a Trieste (1985-86)."}
{"id": "2277412", "revid": "599013", "url": "https://it.wikipedia.org/wiki?curid=2277412", "title": "Suore di San Giuseppe del Sacro Cuore di Ges\u00f9", "text": "Le Suore di San Giuseppe del Sacro Cuore di Ges\u00f9 (in inglese \"Sisters of St Joseph of the Sacred Heart of Jesus\" o \"Brown Josephites\") sono un istituto religioso femminile di diritto pontificio: i membri di questa congregazione pospongono al loro nome la sigla R.S.J.\nStoria.\nLe origini della congregazione risalgono al 1866, quando Julian Tenison Woods (1832-1889), sacerdote della diocesi australiana di Adelaide, apr\u00ec a Penola (Australia Meridionale) una scuola parrocchiale gratuita e ne affid\u00f2 la direzione alla sua collaboratrice Mary MacKillop (1842-1909): l'anno seguente Woods venne nominato dal vescovo Laurence Sheil responsabile diocesano per l'educazione cattolica; il 2 luglio 1867 venne inaugurata una scuola anche ad Adelaide, gestita dalla MacKillop e da alcune sue compagne.\nIl 17 dicembre 1868 il vescovo Sheil eresse le Suore di San Giuseppe del Sacro Cuore di Ges\u00f9 in congregazione di diritto diocesano: le religiose crebbero rapidamente di numero e venivano inviate a piccoli gruppi ad aprire scuole parrocchiali nelle zone rurali e pi\u00f9 isolate della regione.\nL'istituto ricevette il decreto di lode dalla Congregazione di Propaganda Fide il 21 aprile 1874 e venne approvato definitivamente Santa Sede il 25 luglio 1888.\nLa MacKillop, in religione madre Maria della Croce, \u00e8 stata beatificata da papa Giovanni Paolo II nel 1995 e proclamata santa da papa Benedetto XVI il 17 ottobre 2010.\nAttivit\u00e0 e diffusione.\nLe Suore di San Giuseppe si dedicano prevalentemente all'istruzione della giovent\u00f9: gestiscono anche orfanotrofi, case famiglia e centri di accoglienza per prostitute ed ex carcerate.\nSono presenti in Australia, Brasile, Irlanda, Nuova Zelanda, Per\u00f9, Scozia, Timor Est: la sede generalizia \u00e8 a Sydney.\nAl 31 dicembre 2005 l'istituto contava 875 religiose in 340 case."}
{"id": "2277413", "revid": "118911926", "url": "https://it.wikipedia.org/wiki?curid=2277413", "title": "Tuga (nautica)", "text": "La tuga in una imbarcazione \u00e8 la parte rialzata rispetto al piano di coperta al fine di aumentare l'altezza in cabina; questa sovrastruttura \u00e8 dotata spesso di obl\u00f2.\nLa tuga \u00e8 dotata di obl\u00f2 ed ha (sua caratteristica particolare) il tambuccio che si divide in due parti, una estraibile e l'altra scorrevole (in linea di massima). La tuga resta comunque la parte rialzata dal piano di coperta, ma solo nelle barche a vela. Il termine \"tuga\" viene impropriamente utilizzato per le barche a motore perch\u00e9 in realt\u00e0 non esiste un termine specifico per definire la parte rialzata tra il piano di coperta (o anche primo ponte) ed un eventuale secondo ponte o un fly, pi\u00f9 comune nelle imbarcazioni da diporto. Nelle imbarcazioni mercantili invece pu\u00f2 essere chiamato castelletto."}
{"id": "2277414", "revid": "287204", "url": "https://it.wikipedia.org/wiki?curid=2277414", "title": "Jaridih Bazar", "text": " \nJaridih Bazar \u00e8 una suddivisione dell'India, classificata come \"census town\", di 30.091 abitanti, situata nel distretto di Bokaro, nello stato federato del Jharkhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 37' 60 N e 86\u00b0 4' 0 E e ha un'altitudine di 255 .\nSociet\u00e0.\nEvoluzione demografica.\nAl censimento del 2001 la popolazione di Jaridih Bazar assommava a 30.091 persone, delle quali 16.153 maschi e 13.938 femmine. I bambini di et\u00e0 inferiore o uguale ai sei anni assommavano a 4.357, dei quali 2.213 maschi e 2.144 femmine. Infine, coloro che erano in grado di saper almeno leggere e scrivere erano 19.191, dei quali 11.870 maschi e 7.321 femmine."}
{"id": "2277415", "revid": "125461246", "url": "https://it.wikipedia.org/wiki?curid=2277415", "title": "Frederick Cook", "text": "Partecip\u00f2, fra il 1897 e il 1899, alla spedizione belga in Antartide, diretta da Adrien de Gerlache. Nel 1906 sostiene di aver raggiunto insieme con Edward Barrill la vetta del Denali (allora Monte McKinley), in Alaska, la montagna pi\u00f9 alta del continente nordamericano ( metri). Cook sosteneva anche di aver raggiunto per primo il Polo Nord, nell'aprile 1908, un anno prima di Robert Peary.\nVita prima delle esplorazioni.\nFrederick Albert Cook, penultimo di cinque figli (quattro maschi e una femmina), nacque il 10 giugno 1865 a Hortonville, nella contea di Sullivan, Stato di New York, dal dottor Theodore Koch e da Magdalena Long, entrambi nati in Germania. Il padre era emigrato negli Stati Uniti, alle falde dei Monti Catskill, nel 1848. La famiglia della madre si era trasferita da New York City in seguito a un'epidemia di colera.\nLa famiglia viveva in una fattoria circondata da basse colline. Il dottor Theodore, che una volta arrivato in America aveva cambiato il proprio cognome nell'equivalente inglese Cook, svolse la professione di medico legale per l'esercito unionista durante la guerra civile. Spesso i suoi pazienti, gente di campagna molto povera, preferivano pagare in natura. Theodore mor\u00ec di polmonite nel 1870, quando Frederick aveva cinque anni. Fu per lui un grosso trauma che lo accompagn\u00f2 per tutta la vita. I fratelli tentarono di coltivare il terreno circostante la fattoria, ma senza successo, poich\u00e9 era roccioso e poco fertile.\nL'amore per la natura.\nFrederick, sin da bambino, amava la natura, la libert\u00e0 e l'avventura. Non potendo acquistare una slitta per scendere lungo i pendii dei Monti Catskill, durante i nevosi mesi invernali, ne costru\u00ec una tagliando alberi dei boschi vicini. Divenne talmente bravo che le sue slitte erano considerate le migliori e pi\u00f9 veloci della regione.\nIl trasferimento a Brooklyn, la scuola e il lavoro.\nQuando il fratello maggiore William riusc\u00ec a trovare lavoro a New York, tutta la famiglia si trasfer\u00ec a Brooklyn sperando che in una grande citt\u00e0 si potessero trovare maggiori opportunit\u00e0. La madre inoltre decise che Frederick dovesse seguire le orme del padre e diventare anche lui medico. Nonostante frequentasse la scuola, Frederick continu\u00f2 comunque a sostenere la famiglia, lavorando dapprima in un mercato all'ingrosso di prodotti agricoli. Malgrado lavorasse sino a mezzogiorno, riusc\u00ec comunque a diplomarsi alla Public School Number 37.\nSuccessivamente lavor\u00f2 come fattorino presso una societ\u00e0 immobiliare e quindi apr\u00ec una tipografia. Una volta venduta quest'ultima, rilev\u00f2 un servizio di consegne di latte a domicilio. Progett\u00f2 e costru\u00ec con l'aiuto dei fratelli un carro, trainato da un cavallo comprato da lui stesso, adatto al trasporto delle bottiglie in vetro per il latte. Quando incominci\u00f2 a frequentare all'universit\u00e0 le lezioni di Medicina, dovette assumere diversi autisti. Le consegne incominciavano all'una di notte e terminavano verso le dieci del mattino, dopodich\u00e9 Frederick si recava in aula ad assistere alle lezioni sino alle quattro del pomeriggio.\nAlla sera, a casa, studiava sino a quando non riprendeva le consegne. Quando nel 1888 a New York City vi fu una tempesta di neve, mont\u00f2 una barca di cinque metri su dei pattini da slitta, attacc\u00f2 un paio di cavalli e incominci\u00f2 a consegnare a domicilio il carbone. Frequent\u00f2 il \"Columbia's College of Physicians and Surgeons\" per due anni e quindi si trasfer\u00ec alla New York University. L'anno successivo, a ventiquattro anni, si fidanz\u00f2 con Mary Elizabeth Forbes, detta Libby, che lavorava presso un calzaturificio di Manhattan e gi\u00e0 nell'anno seguente la spos\u00f2.\nLa morte della moglie e della figlia.\nNel 1890, Libby diede alla luce una bambina, che per\u00f2 visse solo poche ore. La donna, a causa di una grave infezione sistemica, mor\u00ec qualche giorno dopo fra le braccia del marito, che solo poco prima aveva ricevuto la notizia dell'idoneit\u00e0 alla professione medica da parte dell'universit\u00e0. Fu un duro colpo per Frederick, che prefer\u00ec andare a vivere a Manhattan insieme con la madre e la sorella. Vendette la ditta di consegne a domicilio al fratello William e apr\u00ec un ambulatorio medico. Cerc\u00f2 di risollevarsi dalla perdita della moglie e della figlia incominciando a leggere libri sulle esplorazioni artiche.\nIncomincia l'avventura.\nFu nell'inverno del 1891 che, leggendo un articolo del New York Herald, Cook venne a sapere che l'ingegnere Robert Edwin Peary, tenente della marina americana presso il Philadelphia Navy Yard, stesse reclutando degli uomini per la sua prossima esplorazione nell'Artico e cercasse anche un medico. Peary aveva gi\u00e0 tentato di attraversare la calotta artica nell'estate del 1886, ma era rimasto bloccato da forti tempeste, per cui aveva dovuto rinunciare all'impresa. Erano molti anni che l'ingegnere cercava di organizzare un nuovo viaggio in Groenlandia. Quando, nel 1888, di ritorno dal \"Grande Nord\", aveva letto sui giornali la notizia che l'esploratore norvegese Fridtjof Nansen avesse attraversato da costa a costa la Groenlandia, ci\u00f2 lo aveva fatto cadere in uno stato di forte depressione e sfiducia in s\u00e9 stesso.\nCook non perse tempo e il giorno stesso scrisse una lettera a Peary in cui si offriva di partecipare alla spedizione in qualit\u00e0 di medico, avendo i requisiti necessari. Due mesi pi\u00f9 tardi arriv\u00f2 un telegramma in cui veniva invitato a Philadelphia per un incontro.\nA Philadelphia, Peary illustr\u00f2 a Cook il programma della prossima spedizione, della durata di un anno, e gli spieg\u00f2 che oltre a svolgere la funzione di medico, avrebbe dovuto impegnarsi anche nelle attivit\u00e0 scientifiche di etnologo e antropologo. A tale riguardo, consigli\u00f2 a Cook di leggere diversi libri di antropologia. A sera, prima di congedarsi, i due strinsero l'accordo verbale che sanciva l'assunzione del dottore con una paga di cinquanta dollari, uguale a quella di tutti gli altri membri della spedizione. Sarebbe seguita la firma del contratto scritto, due giorni prima della partenza.\nPrima spedizione in Groenlandia.\nUn caldo pomeriggio del 6 giugno 1891, la goletta \"Kite\", di 280 tonnellate, con la prua e lo scafo rinforzati in ferro per poter affrontare i ghiacci dell'Artico, part\u00ec da un molo di Brooklyn percorrendo l'East River. A bordo vi era anche una donna, la prima americana a partecipare a una spedizione in territorio artico; si trattava di Josephine, la moglie di Robert Peary. Il fatto di dividere l'angusto spazio con una coppia sposata per un anno intero non aveva riscosso l'entusiasmo degli altri membri della spedizione, tutti giovani e celibi. Anche Cook non era d'accordo, ma si guard\u00f2 bene dal parlarne. \nFacevano parte dell'equipaggio anche un ventenne campione norvegese di sci di nome Eivind Astrup, che aveva risposto, come tutti gli altri, a un annuncio apparso su un giornale; un certo Longdon Gibson, ventiseienne cacciatore e scalatore di Flushing nello Stato di New York, che aveva recentemente esplorato il Grand Canyon; e John M. Verhoeff, un venticinquenne di St. Louis laureatosi all'universit\u00e0 di Yale in geologia ed esperto anche in meteorologia. Durante l'incontro con Peary, quest'ultimo aveva asserito che le probabilit\u00e0 che tornassero vivi da un viaggio del genere fosse pari al 10% . L'ultimo membro del gruppo era un ragazzo di colore nato da genitori liberi, originari del Maryland, ma rimasto orfano a sette anni, il ventiquattrenne Matthew Henson; sarebbe stato il cameriere personale dei coniugi Peary.\nL'arrivo in Groenlandia.\nDopo qualche settimana la goletta giunse in prossimit\u00e0 della Groenlandia, un'isola scoperta dai navigatori norvegesi circa cinque secoli prima dell'arrivo di Cristoforo Colombo. Solo in seguito si scopr\u00ec che aveva una forma simile a una pera lunga circa 2.400 chilometri e larga circa 1.440 nel punto di larghezza massima. Era ricoperta da uno spesso strato di ghiaccio, tranne nell'estremit\u00e0 meridionale e in alcune zone rocciose.\nSi fermarono dapprima presso un insediamento danese sull'isola di Darko, a Godhavn per una breve sosta quindi a Upernarvik, l'insediamento danese pi\u00f9 settentrionale, costituito da alcune case e una piccola chiesa. Qui, non essendoci un medico, il dottor Cook fece alcune visite a domicilio prestando cure ad alcuni ammalati e anche un piccolo intervento chirurgico. Il giorno dopo la \"Kite\" riprese il viaggio verso nord, avanzando a fatica fra i ghiacci della baia di Melville.\nL'incidente di Peary.\nIl 14 luglio 1891, improvvisamente, un blocco di ghiaccio blocc\u00f2 il timone, la ruota sfugg\u00ec dalle mani del timoniere, e ruotando velocissima colp\u00ec la gamba destra di Peary fratturandogli, al di sotto del ginocchio, sia la tibia sia il perone. Cook intervenne subito, constat\u00f2 la frattura biossea e rinchiuse la gamba in una scatola imbottita di cotone, immobilizzandogliela con una stecca. A causa del forte dolore, Cook fu costretto a somministrare a Peary morfina, antidolorifici e sedativi, in modo che lo potessero aiutare a dormire.\nIl timore di quasi tutti i componenti dell'equipaggio fu che quell'infortunio avrebbe potuto mettere a repentaglio il viaggio. Cook invece rispondeva che sarebbe riuscito a guarire entro la primavera, cio\u00e8 quando avrebbe avuto inizio il lavoro pi\u00f9 importante e impegnativo. Il 26 luglio 1891 il capitano della goletta inform\u00f2 Peary che si trovavano nella baia di McCormick e che il viaggio era impedito da grossi lastroni di ghiaccio per cui avrebbe invertito la rotta. L'ingegnere, invece, ordin\u00f2 ai componenti della spedizione di sbarcare e di allestire l'accampamento per trascorrervi l'inverno. Montarono una casa prefabbricata lungo la costa nord occidentale della Groenlandia, che chiamarono \"Red Clif House\" per via di alcune colline rossastre che s'intravedevano a sud. Era costituita da una stanza pi\u00f9 grande adibita a dormitorio per l'equipaggio e da una cucina; vi era anche un banco da lavoro e un piccolo magazzino e da una stanza pi\u00f9 piccola per i coniugi Peary con un letto matrimoniale nascosto da alcune tende. Si trovavano a 78\u00b0 Lat. Nord, a circa 1.500 dal Polo Nord. Peary nel precedente viaggio in Groenlandia era arrivato circa 800 chilometri pi\u00f9 a sud, e si era fermato solo cinque mesi, evitando di trascorrere l'inverno nell'artico. Gli uomini cacciavano, mentre Josephine cucinava sulle stufe a kerosene del rifugio.\nL'aiuto degli inuit.\nCook oltre a occuparsi delle condizioni di Peary, costretto ancora a letto, si interess\u00f2 anche di trovare degli inuit disposti ad affiancarsi ai componenti della spedizione per la caccia e le esplorazioni. A tal proposito il dottore era convinto che era importante capire i loro usi e costumi. Usando una vecchia baleniera, Cook, Gibson, Astrup e Verhoeff fecero il giro della baia alla ricerca di insediamenti inuit, mentre Henson rimase alla Red Cliff House con Josephine. \nIl gruppo trov\u00f2 alcuni insediamenti indigeni costituiti da tende estive situate su un'isola a poca distanza dalla costa, riuscendo a convincere venticinque tra uomini, donne e bambini insieme con un centinaio di cani ad andare con loro e ad accamparsi vicino al quartier generale della spedizione. Durante il periodo estivo i cacciatori eschimesi si spostavano, portandosi dietro sia la moglie sia i figli e i loro cani. Gli uomini cacciavano e pescavano, mentre le donne cucinavano e curavano i figli. I componenti delle famiglie non si separavano mai per lunghi periodi, in quanto in quelle lande desolate ricoperte da ghiacci, avevano bisogno l'uni degli altri per il sostentamento.\nGli usi e i costumi degli inuit.\nPeary fu molto felice e si congratul\u00f2 con Cook per essere riuscito a ottenere l'aiuto degli inuit. Vivevano in igloo costruito vicino alla Red Cliff House, alla quale avevano comunque accesso e ottimamente riscaldata. I membri della spedizione riuscirono a comprendere molto delle usanze degli indigeni. Ad esempio era comune tra gli Inuit condividere la propria moglie con i visitatori, o anche con altri componenti della loro comunit\u00e0 se vi era tra loro un accordo. Inoltre le donne eschimesi quando erano all'interno di un riparo avevano l'abitudine di spogliarsi dalla vita in su rimanendo a seno nudo anche davanti a estranei. Ci\u00f2 Josephine non riusc\u00ec mai a tollerarlo. Avevano un concetto tutto loro riguardo alla creazione e alla storia di Adamo ed Eva. Secondo la loro tradizione un uomo era salito su un monte e aveva colpito un masso con un bastone trasformandolo nella donna, e dalla coppia erano nati tutti gli altri esseri umani.\nGli uomini inuit uscivano a caccia tutte le mattine con i componenti della squadra, e questi contraccambiavano regalando loro coltelli, ferri per fare la maglia, specchietti. Catturavano foche, trichechi e renne ricavando carne da mangiare, grasso, combustibile e pelli per confezionare indumenti per l'inverno. Le donne solitamente erano deputate a conciare le pelli nel loro modo tradizionale masticando la parte senza peli sino a renderla morbida.\nIl parto di un bambino Inuit.\nQuando cominciarono a nascere i primi bambini all'interno della comunit\u00e0 inuit, Cook si rese conto che il medico non era necessario, e neanche veniva richiesto. La donna durante il travaglio veniva lasciata sola in un igloo insieme con dell'olio, grasso di balena e carne surgelata. Se sopravviveva, e si sentiva il vagito del neonato gli altri membri della comunit\u00e0 entravano nell'igloo ad assistere la puerpera e il neonato. Se invece non sentivano alcun rumore l'igloo veniva sigillato e abbandonato. Quando nascevano due gemelli, venivano uccisi entrambi, poich\u00e9 la madre non sarebbe stata in grado di portarli tutti nel marsupio dietro la schiena e avere cura di loro. Inoltre se uno dei due genitori moriva e il figlio aveva meno di tre anni veniva strangolato con un laccio di pelle di foca.\nLe abitudini alimentari degli Inuit.\nDurante i mesi invernali Frederick osserv\u00f2 che i membri dell'equipaggio apparivano come anemici: colorito della pelle verdognolo, macchie scure sulle estremit\u00e0 inferiori, piedi e mani con dolori intensi, gengive ricoperte da piaghe, emorragie nasali. Erano i sintomi dello scorbuto, spesso fatale a quei tempi e a quelle latitudini, e colpiva soprattutto coloro che assumevano una dieta carente di vitamine. Gli Inuit non ne venivano colpiti: si cibavano quasi sempre di carne cruda. Cook rifer\u00ec la cosa a Peary, che per\u00f2 non ne volle sapere di seguire le abitudini alimentare degli indigeni. Il dottore invece cominci\u00f2 a inserire la carne cruda nella sua dieta.\nInizia l'esplorazione.\nPeary finalmente riusc\u00ec ad abbandonare le stampelle costruite da Cook e a camminare senza sostegno. Insieme con il dottore incominciarono a prendere le misure a tutti gli indigeni. Gli uomini erano alti in media 1,54 metri, pesavano in media 61 chili mentre le donne misuravano solo 1,40 metri per un peso medio di 53 chili. Cook si rese conto che le parti del corpo esposte al freddo, e quindi a rischio di congelamento come mani, orecchie, naso e piedi erano pi\u00f9 piccole del normale.\nAlla fine di gennaio ritorn\u00f2 il sole e la lunga notte invernale ebbe fine per cui Peary e il resto dell'equipaggio prepararono l'equipaggiamento per la spedizione. Nell'aprile 1892 costruirono un nuovo nascondiglio per le provviste su un ghiacciaio distante quaranta chilometri dalla base. La squadra di esploratori era composta da Peary, Cook, Astrup e Gibson, e partirono dal magazzino verso l'entroterra inesplorato guidando ciascuno una slitta trainata da cani. Gli eschimesi per\u00f2 dopo pochi chilometri si rifiutarono di proseguire per paura degli spiriti maligni che popolavano l'interno della Groenlandia per cui ritornarono alla Red Cliff House. Anche Henson ritorn\u00f2 indietro a causa di un principio di congelamento a un tallone, che gli causava un dolore insopportabile.\nA ogni tappa costruivano un igloo come gli era stato insegnato dagli eschimesi badando a ventilarlo bene per non rischiare di morire soffocati. Ogni giorno riuscivano a percorrere fino a 32 chilometri e una volta raggiunta una localit\u00e0 situata a 200 chilometri dalla Baia di McCormick, Peary decise di proseguire l'esplorazione insieme con un solo uomo. La scelta cadde su Astrup, il migliore del gruppo, secondo Peary, il pi\u00f9 adatto ad affrontare il viaggio su quella distesa ghiacciata. Cook e Gibson ritornarono indietro con una sola slitta trainata da due cani e cibo sufficiente per due settimane. Secondo le previsioni di Peary la squadra di supporto sarebbe dovuta arrivare alla base entro la met\u00e0 di maggio, invece arrivarono il 3 giugno 1892, con la slitta quasi vuota e trainata da un solo cane.\nPeary con il compagno ritornarono alla base il 5 agosto 1892, quando Josephine si era gi\u00e0 imbarcata sulla \"Kite\" ferma all'\u00e0ncora nella Baia di McCormick. Era ancora semi-addormentata quando sent\u00ec i passi di quello che cap\u00ec subito fosse il marito. Tutto l'equipaggio festeggi\u00f2 il ritorno dei due esploratori. Gli Inuit pensando fossero due spiriti non vollero avvicinarli. Raccontarono di quanto fosse stato lungo e duro il viaggio sotto bufere di neve. A circa 800 chilometri dalla baia di McCormick, giunsero al limite settentrionale della Groenlandia: una scogliera rocciosa alta oltre un chilometro, a cui Peary diede il nome di \"Navy Cliff\". Oltre la scogliera vi era la distesa ghiacciata dell'Artico. Avevano percorso circa milleseicento chilometri in ottantacinque giorni. In media ventidue chilometri al giorno.\nLa scomparsa di Verhoeff.\nNon passarono che alcuni giorni che Peary part\u00ec a bordo di una baleniera con la moglie, Henson e Verhoeff per un'escursione nei dintorni. Sbarcarono in una piccola baia che chiam\u00f2 \"Bowdoin\", in onore alla sua universit\u00e0. Verhoeff volle ritornare a piedi alla Red Cliff House, attraversando il ghiacciaio. Il giorno dopo disse di voler andare a raccogliere dei minerali nella baia e che sarebbe tornato nel giro di qualche giorno. Non vedendolo tornare, Cook organizz\u00f2 una squadra di ricerca, che sei giorni dopo ritrov\u00f2, in cima a un ghiacciaio a quaranta chilometri di distanza, le sue impronte. Del geologo, che probabilmente era scivolato sulla superficie ghiacciata ed era caduto in un crepaccio, nessuna traccia. Non fu mai ritrovato. Al ghiacciaio su cui John M. Verhoeff probabilmente mor\u00ec venne dato il suo nome.\nIl ritorno a casa.\nDi ritorno dalla Groenlandia, a conclusione della North Greenland Expedition, la \"Kite\" attracc\u00f2 a Philadelphia il 24 settembre 1892. Venne organizzato presso la \"Philadelphia Academy of Natural Sciences\" un Gran Gala per accogliere gli esploratori. Peary ringrazi\u00f2 pubblicamente i componenti della sua squadra. In particolare Cook che si era dimostrato un lavoratore instancabile, sempre disponibile ad aiutare gli altri. Grazie alla sua opera ogni partecipante la spedizione non aveva mai avuto alcun disturbo. Anche a Henson, il suo fedele ragazzo di colore, riconobbe che aveva lavorato duramente e si era dimostrato all'altezza degli altri compagni. Peary aveva appena ricominciato a lavorare alla \"Brooklyn Navy Yard\" quando chiese e ottenne una nuova licenza pagata di tre anni per un nuovo viaggio nel novembre del 1892.\nI rapporti con Peary si deteriorano.\nCook and\u00f2 a vivere con la madre a Brooklyn e riprese la professione medica presso il suo ambulatorio, e con molto successo. Quando Peary gli chiese di affiancarlo in qualit\u00e0 di comandante in seconda nel suo prossimo viaggio il dottore accett\u00f2 con molto entusiasmo. Cos\u00ec pure Astrup che era ritornato in Norvegia e Henson che accompagn\u00f2 l'ingegnere durante le sue conferenze per raccogliere fondi utili per la spedizione. In queste occasioni si presentava sul palco con indumenti inuit guidando la sua muta di cani portati direttamente dalla Groenlandia.\nCook chiese a Peary se poteva pubblicare la sua ricerca sugli inuit, anche se quest'ultimo non aveva ancora scritto il suo libro sulla spedizione, pensando che ci\u00f2 non fosse un problema. Il comandante per\u00f2 gli disse che ogni componente della squadra aveva preventivamente firmato un contratto con il quale ognuno di loro si impegnava a non pubblicare alcun libro prima che fosse passato almeno un anno dalla pubblicazione di quello di Peary. Ma ci\u00f2 non imped\u00ec Cook di pubblicare un libro. Peary ci rimase molto male, in quanto non si aspettava un simile atteggiamento da parte del dottore: per ritorsione inform\u00f2 Cook che non avrebbe partecipato alla sua prossima spedizione, anche se tra i due continuarono a esserci rapporti amichevoli e cordiali, e, almeno per un certo periodo, anche corrispondenza. Nonostante ci\u00f2, il giorno in cui Peary part\u00ec per la sua nuova esplorazione dal porto di Brooklyn, Cook si rec\u00f2 sul molo per assistere alla partenza.\nSeconda spedizione in Groenlandia.\nQualche settimana dopo per\u00f2 anche Frederick part\u00ec con un'altra nave, una goletta di 23 metri di nome Zeta, per il grande Nord. La nave fu messa a disposizione da un professore dell'Universit\u00e0 di Yale per permettere al proprio figlio, il giovane James Hoppin studente della stessa universit\u00e0, di soddisfare il suo desiderio di esplorazione. Si rec\u00f2 in Nuova Scozia in treno e sal\u00ec a bordo della nave con tutto l'equipaggio e tre naturalisti salpando il 10 luglio 1892.\nLa Zeta, una nave praticamente nuova, costeggi\u00f2 le coste occidentali della Terranova e del Labrador, attraversando lo stretto di Davis che li separava della Groenlandia meridionale, arrivando a Upernavik, l'insediamento danese pi\u00f9 settentrionale, il 16 agosto 1892. Cook sperava di arrivare a Capo York, circa 640 chilometri pi\u00f9 a nord, ma il comandante della nave disse che era troppo rischioso, per cui si diresse a sud facendo tappa a Swartenbaak, dove il dottore incontr\u00f2 degli indigeni e tratt\u00f2 per l'acquisto di cani da slitta, sei adulti e nove cuccioli. La sua intenzione era portare a casa i cani per addestrarli a trainare le slitte in previsione di spedizioni future.\nLa nave riattravers\u00f2 lo Stretto di Davis e si diresse verso il Labrador dove si ferm\u00f2 a Rigolet, un porto sulla Hudson Bay. Incontr\u00f2 una famiglia di inuit ottenendo da loro il permesso di portare in America i loro figli maggiori, una ragazza di sedici anni di nome Katakata e un ragazzo di quattordici anni di nome Milsok. Questi, che sarebbero diventati famosi con i nomi di Clara e Willie, avrebbero conosciuto uno stile di vita completamente diverso dal loro. Cook si impegn\u00f2 a riportare i ragazzi a casa l'anno successivo. I due giovani eschimesi cominciarono a partecipare alle conferenze di Cook in giro per l'America, vestiti con i loro indumenti tipici insieme con la muta di cani da slitta allo scopo di raccogliere i fondi necessari per il prossimo viaggio che il Dottore aveva intenzione di organizzare, ma questa volta, in Antartide.\nTerza spedizione in Groenlandia.\nCook torn\u00f2 nell'Artico nell'estate del 1894. A bordo della \"Miranda\", una nave di dieci anni appartenente alla Red Cross Line, di 1.158 tonnellate per 66 metri di lunghezza (la pi\u00f9 grande nave che avesse mai solcato quei mari). A bordo vi erano anche i due ragazzi di Rigolet che tornavano a casa con grande dispiacere, oltre a una cinquantina di ricchi passeggeri disposti a sborsare 500 dollari a testa. La nave salp\u00f2 dal porto di New York il 7 luglio 1894. \nL'inizio del viaggio non fu dei pi\u00f9 incoraggianti in quanto durante una manovra per uscire dal porto la Miranda and\u00f2 a urtare contro il molo. I primi dieci giorni passarono senza contrattempi, ma il 16 luglio 1894, dapprima comparvero all'orizzonte i primi iceberg e successivamente cal\u00f2 una fitta nebbia. La mattina successiva, verso le otto, la nave colp\u00ec con la prua un grosso iceberg, apparso all'improvviso nella nebbia, rimanendo incagliata e subendo un danno a dritta.\nCon abili manovre il comandante riusc\u00ec a liberarla, dirigendosi nel porto pi\u00f9 vicino lungo le coste del Labrador. Constatando meglio l'entit\u00e0 dei danni decisero di ritornare nel porto di St. John nell'isola di Terranova, 600 chilometri pi\u00f9 a sud, per le riparazioni. Il 29 luglio 1894 la navigazione riprese verso nord, e, giunti a Rigolet i due fratelli furono riconsegnati alla famiglia, dopo di che l'imbarcazione fece rotta verso la Groenlandia meridionale, che raggiunsero il 3 agosto 1894.\nIl 6 agosto 1894 attraccarono nel porto di Sukkertoppen, un piccolo villaggio danese di cacciatori di foche e balene. I passeggeri ebbero tre giorni per esplorare i dintorni, conoscere sia le famiglie danesi del posto sia alcuni inuit. Ripartiti, dopo aver percorso pochi chilometri, la nave colp\u00ec una scogliera nascosta sotto il livello dell'acqua, ma chiaramente indicata sulle carte nautiche dell'epoca a disposizione del comandante, e rimanendo incagliata. Una volta disincagliata e valutando i danni subiti la ciurma si accorse che nella stiva vi erano una decina di centimetri d'acqua. Vennero messe subito in azione le pompe, ma il capitano invert\u00ec la rotta: questa decisione probabilmente salv\u00f2 la vita a parecchi passeggeri. \nCook prese una piccola imbarcazione e risal\u00ec la costa in cerca di aiuto. Il 16 agosto 1894 giunse a Holsteinberg dopo circa 160 chilometri, riuscendo a mettersi in contatto con un'altra nave vicina, la \"Rigel\" di Gloucester nel Massachusetts, che accolse subito la richiesta di aiuto e raggiunse la \"Miranda\" il 20 agosto 1894 nel porto di Sukkertoppen. I passeggeri con le scialuppe furono trasferiti sulla \"Rigel,\" dopo di che i marinai rimisero in moto la nave prima di abbandonarla loro stessi. La \"Miranda\" scomparve per sempre nella nebbia. La \"Rigel\" raggiunse il porto di \"North Sidney\" nella Nuova Scozia il 5 settembre 1894. Alcuni passeggeri raggiunsero casa in treno mentre altri, Cook compreso, fecero rotta verso New York salpando a bordo della \"Portia\" la nave gemella della \"Miranda\". Il triste presagio si materializz\u00f2 quando la nave lasci\u00f2 il porto di New York. Il giorno dopo speron\u00f2 una piccola imbarcazione a vela, la \"Dora N. French\" di Bangor nel Maine. Nell'impatto morirono quattro dei cinque membri dell'equipaggio di quest'ultima.\nAlla scoperta dell'Antartide.\nUna volta ritornato a casa, Cook riapr\u00ec l'ambulatorio e l'attivit\u00e0 continu\u00f2 a crescere cos\u00ec tanto, che dovette associarsi con un altro medico. Ma il dottore era sempre pi\u00f9 convinto di riprendere le esplorazioni, e questa volta decise di recarsi in Antartide. Un giorno d'inverno incontr\u00f2 alla \"Union League Club\" di New York City un ricco industriale nel campo dell'acciaio di nome Andrew Carnegie, uno degli uomini pi\u00f9 ricchi d'America, il quale aveva letto numerose pubblicazioni di esploratori dell'Artico. Inizialmente pareva interessato a finanziare con una donazione la spedizione di Cook. Lo incontr\u00f2 diverse volte e in una occasione, quando sembrava sul punto di definire la questione, fu chiamato in un'altra stanza e quando ritorn\u00f2 sembrava che i suoi pensieri fossero altrove. Praticamente non se ne fece pi\u00f9 niente. Carnegie, dopo aver venduto il suo impero a J.P. Morgan nel 1901, si ritir\u00f2 dagli affari e si dedic\u00f2 alla filantropia, donando 350 milioni di dollari in beneficenza. Mor\u00ec nel 1919 senza aver mai donato neanche un centesimo in favore delle esplorazioni polari.\nCook lavorava gi\u00e0 da diversi anni in un ambulatorio, sito in una via elegante, nota per i suoi numerosi ambulatori medici. Faceva anche visite a domicilio recandosi a casa dei suoi pazienti su un carro trainato da un cavallo bianco. Alla casa badava la suocera, la signora Forbes, e spesso le facevano visita le sue tre figlie ormai adulte.\nFu a causa di queste frequenti visite che Frederick cominci\u00f2 a frequentare una di esse, Anna un'insegnante. Un giorno, quasi per caso, lesse un articolo sul New York Sun in cui citava un cablogramma proveniente da Anversa, in Belgio, in cui si riferiva della ritardata partenza della spedizione antartica belga a causa della defezione del medico. Immediatamente invi\u00f2 un cablogramma in Belgio proponendosi quale medico della spedizione. Ricevette nel giro di poche ore la risposta in cui veniva invitato a raggiungere la squadra a Rio de Janeiro in quanto la sua richiesta era stata accettata con entusiasmo. Fu per\u00f2 tentato pi\u00f9 volte a rifiutare l'opportunit\u00e0 in quanto lui e Anna, verso la fine del 1897, si fidanzarono e viste le precarie condizioni di salute di lei non voleva abbandonarla per molto tempo. Infatti sospettando avesse addirittura una tubercolosi la fece vedere da un collega specialista che per\u00f2 non conferm\u00f2 la patologia. Questo confort\u00f2 alquanto Frederick, ma intanto aveva perso la nave per il Sud America.\nL'avventura ha inizio.\nRiusc\u00ec a imbarcarsi tre settimane dopo e una volta finalmente arriv\u00f2 a Rio de Janeiro dovette aspettare due settimane, prima di potersi imbarcare sulla \"Belgica\", una nave utilizzata per la caccia alla foca. Oltre al capitano Adrien de Gerlache, un ufficiale di marina belga, vi erano diversi scienziati e come comandante in seconda vi era un norvegese, come lo erano diversi marinai. Era un esploratore che divenne anni dopo protagonista in Antartide: Roald Amundsen. Lo scopo della missione, che aveva l'avallo della \"Royal Geographical Society\" di Bruxelles oltre al sostegno del governo, era quello di eseguire studi scientifici all'interno del Circolo polare antartico per l'intera stagione. Dopo aver costeggiato l'intera costa orientale del Sud America, la nave attracc\u00f2 nella Terra del Fuoco, dopo di che si diresse verso sud, in acque antartiche.\nLa morte di Carl Wiencke.\nCook impar\u00f2 a conoscere le peggiori condizioni atmosferiche della terra, tempeste di grandine e neve, vento sferzante. Un giorno durante una tempesta Cook e Amundsen sentirono un grido e guardando a poppa videro che un marinaio, Carl Wiencke, era caduto nell'acqua gelida. Era riuscito ad afferrare una cima ma nonostante l'equipaggio si prodigasse per recuperarlo, anche se era impossibile calare una scialuppa di salvataggio visto il mare estremamente agitato, pian piano le forze gli scemarono e il marinaio scomparve sotto la nave. La perdita di Carl fu uno shock per i molti amici che aveva tra i giovani componenti l'equipaggio.\nL'arrivo in Antartide.\nLa nave oltrepass\u00f2 le isole Shetland meridionali e arriv\u00f2 in vicinanza dell'Antartide, una parte del mondo ancora inesplorata, per cui il comandante De Gerlache tracci\u00f2 il profilo costiero sulle mappe. Una squadra composta da Cook, Amundsen e alcuni scienziati sbarcarono per andare a esplorare l'entroterra. Frederick piant\u00f2, per la prima volta, in quelle lande ghiacciate una bandiera americana. Dopo una settimana, il resto dell'equipaggio richiamo i due in quanto erano riusciti a intravedere, verso sud, una breccia nel ghiaccio. Avrebbero dovuto raggiungere la costa meridionale antartica dell'Australia. Alla met\u00e0 di febbraio per\u00f2 erano ancora molto lontani. La \"Belgica\" riusc\u00ec a passare attraverso un passaggio che sbucava nell'Oceano Pacifico.\nUna squadra composta da Cook, Amundsen e gli scienziati sarebbe sbarcata nella zona del Polo Magnetico e avrebbero piantato un campo invernale mentre il resto dell'equipaggio sarebbe andato in Australia. La nave fu per\u00f2 costretta ad affrontare un'altra terribile tempesta e a navigare tra le insidie degli iceberg. Inoltre l'avvicinarsi dell'inverno peggiorava notevolmente le condizioni meteorologiche. Cercando di navigare verso sud la \"Belgica\" fu spinta, dalla tempesta e dal vento che spirava da nord, verso una distesa di ghiaccio non compatto.\nBloccati nella banchisa.\nSuperata la tempesta, una mattina la nave, che si trovava a 160 chilometri dalla distesa ghiacciata, si ritrov\u00f2 con la banchisa chiusa attorno allo scafo. Erano bloccati e le provviste stavano terminando; inoltre l'equipaggiamento non era adatto per quelle rigide temperature antartiche. Si trovavano a 71\u00b0 S e 85\u00b0 O e avevano superato il circolo polare antartico di 480 chilometri ma si trovavano ancora a pi\u00f9 di 1.609 chilometri dal Polo sud. Sarebbero stati i primi a trascorrere la stagione invernale, la grande notte polare. \nLa nave comunque, non era ferma, ma veniva trasportata dalle correnti assieme al blocco di ghiaccio dentro la quale era bloccata. Per ripararsi maggiormente dal freddo la ciurma costru\u00ec delle doppie porte e delle doppie finestre, posero una seconda stufa nella zona delle cuccette e inoltre venne posta una passerella a babordo. Il sole scomparve il 15 maggio 1898, per ripresentarsi dopo due mesi, ma incominciarono tempeste di neve con venti cos\u00ec sferzanti, violenti e continui da rendere impossibile trascorrere molte ore fuori dalla nave.\nI primi decessi.\nCon il passar del tempo incominciarono a comparire malumore e apatia e anche le malattie. Il primo ad ammalarsi fu il tenente Danco a causa di un disturbo cardiaco preesistente. L'uomo mor\u00ec il 5 giugno 1898, e ci\u00f2 determin\u00f2 un peggioramento dell'umore dell'equipaggio. Il corpo venne inserito in un sacco con dei pesi all'interno e fatto cadere nel mare attraverso una buca scavata nella neve. Qualche giorno dopo a morire fu il gatto della nave, Nansen. Fu un dispiacere per tutti perch\u00e9 era un gatto affettuoso e desideroso di carezze ma che nell'ultimo periodo mangiava poco ed era irritabile.\nUna mattina il marinaio francese di nome Ernest Poulson sal\u00ec sul ponte e in preda a un attacco di follia con un pugnale in mano riusc\u00ec a ferire diversi compagni. Scese dalla nave inseguito da Amundsen mentre Cook si prestava a medicare i feriti. Quando venne raggiunto dall'esploratore norvegese, Poulson era gi\u00e0 morto in quanto cadendo si infilz\u00f2 la lama del suo coltello nell'addome. Venne sepolto come il primo deceduto. Due settimane dopo, un altro marinaio sal\u00ec sull'albero maestro urlando che vi era acqua libera davanti alla nave ma perse l'equilibrio e cadde sul ponte morendo sul colpo, Ci\u00f2 che affermava di vedere non era altro che un'allucinazione. Fu l'ennesima sepoltura.\nLa cura dell'anemia.\nOltre allo stress psicologico Cook constat\u00f2 che l'equipaggio soffriva di gengive porose, occhi e caviglie gonfie, insonnia, allucinazioni, inappetenza, aritmie cardiache. Inoltre diagnostic\u00f2 una forma di anemia che era assai diffusa nelle regioni polari. Frederick era convinto che ci\u00f2 dipendesse dall'assenza dei raggi solari per cui pens\u00f2 di obbligare gli uomini a restare fermi nudi davanti al fuoco acceso sulla banchisa per un'ora assorbendo in tal modo calore e luce. Inoltre consigli\u00f2 una dieta a base di carne fresca.\nIl primo a sottoporsi a tale cura fu il capitano Lecointe che era molto malato e debole. Dopo qualche settimana il capitano riusc\u00ec a ristabilirsi completamente. Essendo le scorte di carne esaurite, andarono a caccia di foche e pinguini usando bastoni e arpioni. Le condizioni di tutto l'equipaggio miglior\u00f2 progressivamente e anche il morale; inoltre il 22 luglio 1898 il sole riapparve dopo settanta giorni di notte polare.\nCook e Amundsen due grandi amici.\nCook e Amundsen costruirono una slitta leggera pesante solo 34 chili i cui pattini erano rivestiti da strisce di ferro. Mentre l'amicizia e la stima fra i due continuava a crescere scoprirono di avere una profonda ammirazione per Eivind Astrup che aveva partecipato alla spedizione artica dal 1892 al 1893 con Cook e Peary ed era stato compagno di scuola di Amundsen. Purtroppo era deceduto e la notizia apparve il 22 gennaio del 1896 in un articolo del New York Sun redatto a Oslo. Astrup qualche giorno dopo Natale era partito con gli sci per far visita a degli amici che abitavano in una citt\u00e0 a circa 80 chilometri portando con s\u00e9 cibo solo per un giorno. Tre settimane dopo, non avendo pi\u00f9 avuto notizie, gli amici organizzarono le ricerche che portarono al ritrovamento del corpo congelato in un bosco. Non si \u00e8 mai chiarito se fosse morto per una malattia o per un trauma.\nUn'idea di Cook salva la vita a tutto l'equipaggio.\nI mesi passavano ma la nave era ancora bloccata, e le riserve di cibo e di combustibile diminuivano progressivamente. Trascorse la primavera e l'estate. Cook e Amundsen fecero diverse escursioni per testare l'attrezzatura. L'autunno trascorse e arriv\u00f2 il Natale del 1898 e quindi anche il Capodanno del 1899. La prospettiva era di trascorrere un altro inverno in Antartide. Un giorno Cook propose di scavare due canali poco profondi, uno dalla prua della nave e uno dalla poppa che la collegassero al mare. Pensava che se il ghiaccio si fosse rotto lungo tali linee pi\u00f9 deboli la \"Belgica\" avrebbe potuto raggiungere il mare aperto.\nLavorando ventiquattro ore su ventiquattro facendo turni di otto ore ciascuno dopo un mese riuscirono a scavare questo canale, dopo di che attaccarono una grossa fune a prua e tentarono di trainarla. Una mattina risvegliandosi si accorsero con grande delusione che il canale si era richiuso ma all'improvviso il vento cambi\u00f2 direzione e lo riapr\u00ec. L'equipaggio incominci\u00f2 a tirare la cima attaccata alla nave e finalmente riuscirono a farle raggiungere il mare aperto, dopo circa un anno. Scoppiarono a piangere di gioia. Riuscirono a calcolare che la nave in questo periodo si era spostata all'interno della banchisa per pi\u00f9 di 1.600 chilometri.\nIl ritorno alla civilt\u00e0.\nFecero rotta verso il Sud America dove Cook sbarc\u00f2, in quanto voleva fare delle ricerche sugli indiani che abitavano lungo la costa desolata, mentre il resto del gruppo riprese la rotta verso casa. Dopo un mese raggiunse Montevideo in Uruguay dove ricevette la notizia che Anna la sua fidanzata era deceduta. Il temuto naufragio della \"Belgica\", con la conseguente morte dei componenti la spedizione, aveva minato la gi\u00e0 precaria salute della donna portandola alla morte.\nCook torn\u00f2 a Brooklyn nel giugno del 1899 e come sempre riapr\u00ec l'ambulatorio, incominciando la stesura del libro sulla spedizione antartica. Non trovando un editore disposto a pubblicarlo, fond\u00f2 la \"Polar Publishing\" e pubblic\u00f2 lui stesso il libro \"Through the First Antarctic Night\" che fu accolto molto bene da un pubblico di appassionati e fu tradotto in diverse lingue. Frederick A. Cook divenne il primo americano ad aver esplorato sia l'Artide sia l'Antartide. Amundsen attribuiva la salvezza dell'intero equipaggio all'ingegnosit\u00e0 del dottore. Ricevette dal re del Belgio Leopoldo I la maggior onorificenza della nazione, l'Ordine di Leopoldo, e fu l'unico non belga della Belgian Antarctic Expedition a riceverla.\nAlla ricerca di Peary.\nErano passati diciotto mesi da quando Peary era partito per l'ennesima spedizione artica imbarcandosi sulla \"Windward\" e non aveva pi\u00f9 dato notizie di s\u00e9. Josephine era inquieta e molto preoccupata; insieme con la figlia part\u00ec per la Groenlandia alla ricerca del marito. Da allora nessuno aveva pi\u00f9 avuto sue notizie. I sostenitori di Peary chiesero a Cook di unirsi a loro per un'operazione di salvataggio: lui conosceva la zona ed era in grado di colloquiare con gli inuit.\nSi imbarc\u00f2 insieme con la moglie di Peary a bordo della \"Erik\", una nave usata per la caccia della foca, e il 7 agosto 1899 giungendo a Etah Harbor, in Groenlandia, mentre la Windward era ferma poco distante: finalmente Josephine era riuscita a ricongiungersi al marito dopo essere stata bloccata a sua volta dai ghiacci circa 400 chilometri a sud del luogo dove Peary aveva trascorso l'inverno. Cook ne approfitt\u00f2 per informarla del decesso della suocera nella sua casa nel Maine. Josephine avrebbe avvisato personalmente il marito e chiese al dottore di visitarlo, dato che era in condizioni pessime e di consigliargli di ritornare a casa con lei e la figlia.\nLe tragiche condizioni di Peary.\nCook si rec\u00f2 nella stanza di Peary e lo trov\u00f2 molto invecchiato dall'ultima volta che lo vide. Non aveva pi\u00f9 il fisico di alcuni anni prima. Aveva la pelle, soprattutto del viso, che sembrava bruciacchiata e di un colorito grigio-verde, era sottopeso e la muscolatura non era tonica, i riflessi erano rallentati, gli occhi erano infiammati e soffriva di nictalopia. I denti erano in pessime condizioni, cariati e affetti da piorrea, le gengive arrossate con i sintomi iniziali di scorbuto, l'intestino non funzionava bene, le arterie erano dure e aveva grosse varici alle gambe. Inoltre in altre parti del corpo le piccole vene apparivano dilatate.\nCook riteneva che questo quadro clinico fosse imputabile alla cattiva alimentazione, carente di sostanze nutritive essenziali, e all'anemia. Aveva quasi finito di visitare l'ingegnere quando si accorse di una cosa che lo fece indietreggiare scioccato. I piedi di Peary avevano gli esiti di pregresse ulcere, otto dita gli erano state amputate parzialmente dopo la prima spedizione e i moncherini che non riuscivano a guarire gli procuravano violenti dolori. Cook gli disse un giorno: \u201c\"Per lei sono finite le traversate a piedi sulla neve. Senza dita e con i piedi in quelle condizioni dovr\u00e0 scordarsi racchette e sci\"\u201d.\nInfatti la perdita delle dita dei piedi gli avrebbe impedito di camminare accanto alla slitta trainata dai cani. Avrebbe dovuto essere trasportato e ci\u00f2 significava togliere spazio per l'attrezzatura e le provviste. Inoltre a quelle latitudini e per via della dieta basata su cibi in scatola gli avrebbe fatto peggiorare l'anemia. Gli spieg\u00f2 che gli inuit non si ammalavano mai di scorbuto perch\u00e9 si nutrivano spesso di fegato e carne cruda, e gli raccont\u00f2 come aveva curato i compagni della spedizione antartica a base di carne cruda di foca. Peary per\u00f2 non ne volle sapere di seguire i consigli del dottore dicendogli che erano tutte sciocchezze. I consigli di Cook circa la dieta ricca di fegato precedettero di 35 anni un articolo pubblicato su una rivista medica in cui venivano descritti i successi ottenuti con l'uso del fegato per la cura dell'anemia perniciosa. Il 24 agosto 1899, a bordo della \"Windward\", Josephine e la figlia di sei anni salparono per ritornare a casa. Naturalmente senza Peary. Qualche giorno dopo la \"Erik\" salp\u00f2 a sua volta, portando Peary e la sua squadra oltre lo stretto di Smith, una sessantina di chilometri pi\u00f9 a nord e, dopo che furono scesi, la nave con a bordo Cook invert\u00ec la rotta dirigendosi a sud.\nLa scalata del monte Denali (McKinley).\nAnche se Cook si assentava per molti mesi, quando tornava e riapriva lo studio medico, molti pazienti ritornavano a farsi visitare e ne arrivavano anche di nuovi, probabilmente attratti dalla sua fama. Aveva trentasei anni quando si innamor\u00f2 di una bella ragazza bruna di ventiquattro anni, Marie Fidele Hunt, appena rimasta vedova del marito, un omeopata del New Jersey di nome Willis Hunt, con una figlia, Ruth, di quattro anni. Si conobbero nel corso di una serata mondana e Marie rest\u00f2 \u201cipnotizzata\u201d dal medico esploratore. Marie e Frederick si sposarono il 10 giugno 1902, nel giorno del trentasettesimo compleanno di lui, in una chiesa di New York e andarono a vivere in una grande casa di fronte a quella dove il medico aveva vissuto per molti anni e adott\u00f2 la figlia di lei. Miglior\u00f2 il suo ambulatorio acquistando nuovi macchinari compresa una delle prime macchine a raggi X e compr\u00f2 anche una delle prime automobili, una Franklin a quattro cilindri, utilizzandola al posto della carrozza dei cavalli.\nIl primo tentativo.\nNel 1900 si rec\u00f2 in Belgio per ricevere dalle mani del re Leopoldo I l'onorificenza per essersi distinto durante la spedizione in Antartide e fu in quell'occasione che conobbe uno dei pi\u00f9 grandi alpinisti dell'epoca, Edward Whympert, il primo uomo a violare la vetta del Cervino, nel 1865, solo pochi giorni prima di un gruppo di italiani. Purtroppo, durante la discesa, notoriamente considerata la fase pi\u00f9 difficile di una scalata, morirono quattro membri della squadra. Whympert cerc\u00f2 di suscitare l'interesse di Frederick per l\u2019alpinismo. E ci riusc\u00ec. Quell'estate in Alaska una squadra di geologi del dipartimento statunitense, guidata da Alfred Brooks, stava esplorando una zona sconosciuta intorno al Denali (allora Monte McKinley), la montagna pi\u00f9 alta del Nord America, nonch\u00e9 la pi\u00f9 ripida e la pi\u00f9 fredda, fra le montagne pi\u00f9 alte del mondo.\nCook lesse la notizia in una rivista statunitense, il \"National Geographic\". Il picco fu scoperto da un cercatore d'oro della zona, W.A. Dickley, nel 1896, e gli aveva dato il nome del Presidente degli Stati Uniti William McKinley. Era alto circa seimila metri, per la precisione 6.194, e ancora non era stata violato. Aveva una base che misurava circa quaranta chilometri e sorgeva in uno dei territori pi\u00f9 impervi della Terra. Frederick non volendo stare troppo a lungo lontano dalla giovane moglie decise di dedicarsi per un po' all'alpinismo.\nIn un negozio di articoli sportivi di Manhattan e si fece fabbricare una tenda che lui stesso disegn\u00f2. Non necessitava di alcun paletto in quanto utilizzava i manici delle piccozze ed era di forma ottagonale. Inoltre insieme con Marie ide\u00f2 un sacco a pelo particolare costituito da tre mantelli che uniti tra loro potevano essere trasformati in poncho da indossare. Erano di piuma di edredone foderati in cammello.\nPartenza verso il monte Denali (McKinley).\nLa squadra di esploratori che part\u00ec alla volta della montagna distante oltre 160 chilometri si procur\u00f2 anche un nuovo tipo di corda in crine di cavallo invece di quelle tradizionali in seta utilizzate dagli scalatori alpini che tendeva a diventare pesante e scivolosa qualora fosse stata impregnata d'acqua. Nel maggio del 1903, dopo aver chiuso la casa di Bushwick, lasciarono la figlia Ruth presso alcuni parenti, e, insieme con Marie partirono verso Seattle con un treno della \"Northwestern Limited\".\nGiunti nella citt\u00e0 di Seattle, nello stato di Washington, acquistarono provviste e quindici cavalli da un indiano Yakima. Si imbarcarono su una nave diretta in Alaska, la \"Santa Ana\" che salp\u00f2 la prima settimana di giugno, giungendo, dapprima a Valdez, una citt\u00e0 divenuta importante in quanto centro di rifornimento per le miniere d'oro del Klondike e quindi attracc\u00f2 a Tyonok una localit\u00e0 situata a 160 chilometri pi\u00f9 a nord, e sede dei magazzini dell'Alaska Commercial Company abitata da un piccolo gruppo di famiglie.\nDurante il tragitto, una mattina all'alba, apparve in tutta la sua imponenza il Denali (McKinley), a una distanza di circa 400 km. Marie decise che non era il caso, vista l'imperviet\u00e0 del tragitto, di procedere oltre. Ritorn\u00f2 a Valdez a bordo della stessa nave. Si sarebbe limitata a perlustrare i dintorni della cittadina. Il 25 giugno 1903 la squadra di esploratori part\u00ec verso la montagna che distava oltre 160 chilometri. Portarono con loro anche una piccola barca. Raggiunto il fiume Skwentna lo attraversarono e decisero di separarsi: Cook insieme con Walter Miller risal\u00ec il fiume a bordo della barca mentre il resto della squadra, fra cui alcuni nativi americani reclutati a Tyonok con i cavalli, attraversarono foreste e acquitrini.\nL'8 luglio 1903 si riunirono nel punto convenuto per l'incontro, ma, dopo una notte di riposo, si divisero di nuovo e avanzarono per altri 32 chilometri. Continuava a piovere da quando avevano lasciato Tyonok ed erano bagnati fradici senza contare le numerose zanzare.\nSorpresa: le cime del Denali (McKinley) sono due.\nL'11 agosto 1903, finalmente superata l'impervia foresta, riuscirono a vedere gli ultimi 1.200 metri del [Denali (McKinley). Con grande stupore videro che in realt\u00e0 le cime erano due, una settentrionale e una meridionale. Mai prima di allora ci si era resi conto di ci\u00f2. Dopo altri tre giorni di cammino giunsero a 24 chilometri dalla montagna. Dopo una notte trascorsa nelle tende sotto una violenta tempesta, e ritrovandosi la mattina dopo in una pozza di acqua ghiacciata, tentarono di scalare la montagna. Cook studi\u00f2 diversi percorsi da affrontare per arrivare in vetta. Avevano percorso circa 800 chilometri tra foreste e corsi d'acqua per raggiungere la base del Denali (McKinley); avevano impiegato tre settimane in pi\u00f9 sulla tabella di marcia, la temperatura era gi\u00e0 scesa a 7 \u00b0C e ben presto sarebbe sopraggiunto l'inverno. Dopo due giorni di riposo, impiegati per riordinare l'attrezzatura, cominciarono la salita. Il primo campo fu montato a quota 2.200 metri d'altezza.\nMentre uno di loro pens\u00f2 alle bestie e al grosso delle provviste, il resto della squadra raggiunse i 2.500 metri prima di essere bloccati da uno strapiombo di 600 metri. Non trovando il modo di superare quell'ostacolo, dopo molti tentativi, Cook dichiar\u00f2 il fallimento del primo tentativo. Scesero lungo la parete e arrivati alla base percorsero una quarantina di chilometri verso ovest. L'accampamento fu posto a 2.700 metri; la temperatura era gi\u00e0 scesa a -23 \u00b0C. Il 29 agosto 1903 diedero di nuovo l'assalto alla cima. L'obiettivo era di riuscire a salire in cinque giorni e scendere in tre giorni. Abbandonarono ci\u00f2 non fosse strettamente necessario, portando cibo per una decina di giorni. Mentre salivano scavavano a turno dei gradini nella neve e alla sera cercavano di trovare uno spiazzo abbastanza ampio per montare la tenda o lo creavano, spianando la neve con la piccozza. Arrivarono a 3.300 metri d'altezza e avevano impiegato il doppio del tempo preventivato.\nNei giorni successivi non riuscendo a trovare una via accessibile alla vetta, visto che ormai la bella stagione era finita e le temperature si erano ulteriormente abbassate, Cook insieme con i compagni decise che era tempo di scendere abbandonando l'idea di scalare il Denali (McKinley). Almeno per quell'anno. Erano comunque stati i primi a riuscire nell'impresa di percorrere l'intero perimetro della montagna. Avevano percorso 1.120 chilometri in tre mesi e navigato per 480 chilometri su barche e zattere. Cook tornato a casa scrisse \u201c\"Il McKinley rappresenta una sfida unica per gli alpinisti, ma la sua conquista sar\u00e0 un'impresa ardua\"\u201d.\nIl secondo tentativo.\nDue mesi dopo il ritorno a casa Cook due settimane prima del Giorno del ringraziamento, nel 1906, tenne una conferenza stampa davanti a un pubblico entusiasta e competente. Annunci\u00f2 che avrebbe tentato nuovamente di conquistare la cima della montagna pi\u00f9 alta del Nord America. Il gruppo si riun\u00ec ancora a Seattle. Questa volta Marie rest\u00f2 a casa dato che aveva dato alla luce, solo un anno prima, una bambina, Helen. Raggiunsero Susitna Station e il 1\u00ba agosto 1906 incontrarono un gruppo di cercatori d'oro che avevano appena avuto un problema con la loro imbarcazione. \nCook cur\u00f2 i feriti, tra i quali uno era in fin di vita, a causa di un affogamento, dopo di che con Barril, un uomo di un metro e ottanta d'altezza, part\u00ec per scalare il Denali (McKinley). Dapprima risalirono il fiume con l'imbarcazione. Poi la abbandonarono e, con sulle spalle uno zaino di ventidue chili contenente materiale e viveri per due settimane, proseguirono a piedi. Passarono i 3.600 metri e proseguirono a 4.200 dove cercarono un luogo per passarvi la notte. Non trovandolo, con le piccozze scavarono un gradino su un pendio inclinato e si sistemarono seduti uno accanto all'altro rimanendo svegli tutta notte per paura di scivolare. Il giorno dopo arrivarono ai 5.400 metri dove trascorsero la notte pi\u00f9 fredda, con la temperatura scesa a -28 \u00b0C, con un vento fortissimo.\nLa conquista della vetta.\nLa mattina dopo era il 16 settembre 1906, semi-congelati si rimisero in marcia e finalmente raggiunsero la vetta verso mezzogiorno. Rimasero in cima una ventina di minuti e dopo aver lasciato nascosto contro un masso un tubo contenente un biglietto, presero la via del ritorno. Ritornato a Seattle si svolse la prima conferenza pubblica davanti a una vasta platea dove Cook fu accolto come un eroe. Il 15 dicembre 1906 a una cena organizzata a Washington dalla \"National Geographic Society\" Cook e Peary si ritrovarono seduti al tavolo d'onore. Fra gli invitati, circa quattrocento persone, vi erano ministri, ambasciatori, capi militari e industriali. A presiedere la serata c'era anche l'inventore Alexander Graham Bell, colui che brevett\u00f2 il telefono inventato da Antonio Meucci, cofondatore della Bell Telephone Company. A un certo punto si apr\u00ec la porta del salone e apparve il presidente degli Stati Uniti Theodore Roosevelt che raggiunse il proprio posto al tavolo d'onore. Dopo un breve discorso di ringraziamento nei confronti di Peary per il suo contributo all'esplorazione della regione artica e per il nuovo record di latitudine pari a 87\u00b0 6' gli consegn\u00f2 una medaglia d'oro denominata \u201c\"The Hubbard Medal\"\u201d in onore del defunto fondatore della societ\u00e0. Anche a Cook vennero conferite delle onorificenze per l'impresa della scalata al Denali (McKinley). Ritornato a New York, oltre a riaprire l'ambulatorio, scrisse e invi\u00f2 l'articolo promesso all\"Harper's Monthly\" che pubblic\u00f2 nel maggio del 1907 intitolato \u201c\"The Conquest of Mount McKinley\"\u201d ricco di fotografie e disegni. Nell'ultima immagine un uomo in cima a una vetta faceva sventolare la bandiera americana. Inoltre incominci\u00f2 a scrivere un libr\u00f2 delle sue spedizioni in Alaska.\nAlla scoperta del Polo Nord.\nNel marzo del 1907 vi fu un evento che avrebbe cambiato il corso della vita di Cook. John R. Bradley, proprietario di una delle case da gioco pi\u00f9 esclusive della Terra, il \"Beach Club\" di Palm Beach, che amava andare a caccia di animali selvatici fece un'offerta a Frederick. Gli propose di finanziare un nuovo viaggio guidato da Cook stesso nelle regioni artiche in modo che potesse dare la caccia a orsi polari e trichechi. L'offerta fu immediatamente accettata.\nCook part\u00ec per Gloucester, un porto commerciale nel Massachusetts, alla ricerca di una nave adatta allo scopo. Riusc\u00ec a trovare una goletta di 110 tonnellate, con lo scafo in legno, a cui fece apportare delle modifiche per renderlo adatto a navigare nel mare ghiacciato. Cook e Bradley, un mese prima della partenza, pranzarono insieme all'Holland House di Manhattan, entrambi eccitati per la spedizione; il dottore colse l'occasione per annunciargli che avrebbe tentato di raggiungere il Polo nord. Anche Peary annunci\u00f2 che sarebbe partito nel luglio del 1907 per l'ultimo tentativo di quella che ormai era la sua ragione di vita, quella per cui lui credeva di essere il predestinato.\nCook riusc\u00ec a equipaggiare la nave in quattro mesi e a organizzare la spedizione in un solo mese. Decise che per riuscire nell'impresa avrebbe avuto bisogno di una squadra ridotta, poche slitte e qualche inuit, in quanto pi\u00f9 persone presenti e pi\u00f9 provviste da trasportare avrebbero aumentato di molto il peso sulle slitte. Altres\u00ec pens\u00f2, dopo aver letto il libro dell'esploratore norvegese Otto Sverdrup, \"New Land\", di variare il tragitto del viaggio attraverso l'isola di Ellesmere, dove quest'ultimo aveva descritto di aver visto molta selvaggina, che avrebbe permesso di incrementare le scorte alimentari.\nLa partenza.\nPart\u00ec verso la Nuova Scozia insieme con Marie e le bimbe e trascorse l'estate sull'isola di Capo Breton, a Baddeck. Prima di partire per\u00f2 fece pervenire alla casa editrice il manoscritto del suo libro dal titolo: \"To The Top of the Continent\". La \"John R. Bradley\" salp\u00f2 dal porto di Gloucester il 3 luglio 1907 incominciando il viaggio verso il Grande Nord. Per tutti la nave avrebbe portato il ricco proprietario nelle lande desolate della Groenlandia settentrionale per dilettarsi alla caccia. Giunse dapprima a Etah dove Bradley scese per le sue escursioni venatorie, quindi ripart\u00ec verso il Nord, facendo tappa nel piccolo villaggio di Annoatok dove vivevano pochi inuit con le loro famiglie, i loro cani e alcuni uomini dediti alla caccia invernale all'orso.\nSi sparse la notizia che Cook intendesse raggiungere il Polo Nord, e ci\u00f2 venne accolto con esultanza da parte dell'equipaggio. Tutti si offrirono per accompagnarlo, ma il dottore scelse Rudolph Franke, un tedesco buono e forte di ventinove anni. Una volta scaricati i viveri e l'attrezzatura la Bradley fece ritorno in America. Tre mesi dopo John Bradley, di ritorno dal viaggio, sped\u00ec una lettera di Cook scritta a Etah, nella Groenlandia settentrionale, a Herbert Bridgman, segretario del \"Peary Artic Club\" in cui vi era scritto: \u201c\"Ho trovato una nuova strada per il Polo Nord, e mi tratterr\u00f2 per fare un tentativo. Il tragitto, che mi sembra molto promettente, passa dalla baia di Buchanan e dall'isola di Ellesmere, e prosegue verso nord attraverso lo stretto di Nansen e il Mar Glaciale Artico. Avremo selvaggina approssimativamente fino a una latitudine di 82\u00b0, e potremo contare sull'appoggio dei nativi, e dei cani da slitta. Ci siamo, finalmente... Cordiali saluti. Frederick Cook\"\u201d.\nI preparativi per la traversata della banchisa.\nLa prima cosa che Cook e Franke fecero fu quello di costruire una casa prefabbricata da destinare ad alloggio, magazzino e officina. Nei giorni seguenti cominciarono a costruire le slitte che misuravano 3,6 metri di lunghezza e 0,75 di larghezza e pesavano solo 25 chili. Le slitte di Peary erano pi\u00f9 grandi e pesavano due volte quelle di Cook. Quest'ultimo era convinto che pesando di meno potevano trasportare pi\u00f9 cibo, per consentire il raggiungimento del Polo. I pattini vennero rinforzati con delle liste di ferro. Le slitte furono progettate e fabbricate dal padre, Theodore Cook, un abile costruttore di slitte, erano flessibili ma resistenti, per cui si piegavano ma non si rompevano; le giunture erano rinforzate e rese elastiche essendo avvolte con cinghie di pelle di foca.\nInoltre segu\u00ec il consiglio di Nansen, il quale diceva di essersi salvato perch\u00e9 aveva a disposizione un kayak inuit. La scelta cadde su una barca smontabile lunga tre metri e mezzo, che una volta smontata, veniva posta sul fondo della slitta, rinforzandola, mentre la tela sarebbe stata usata come tappeto. Verso la fine di gennaio 1908, Cook fece partire una squadra di inuit, con a capo Franke, che attravers\u00f2 lo Stretto di Smith per organizzare sull'isola di Ellesmere un deposito di provviste. Al loro ritorno riferirono che le condizioni del ghiaccio erano favorevoli per il viaggio. All'inizio di febbraio un'altra squadra di ricognizione composta da otto slitte part\u00ec verso la baia di Flagler sita pi\u00f9 a nord, per portare altre provviste e per andare a caccia di selvaggina.\nL'attacco finale.\nIl 19 febbraio 1908 riapparve il sole, per cui cominciarono a preparare le slitte caricandole di attrezzatura e provviste e partirono; erano le undici della mattina. Cook, Franke e nove inuit. Questi ultimi non credevano che la terra fosse rotonda. Da qualche parte un grosso chiodo di ferro, che consideravano pi\u00f9 prezioso dell'oro, si era conficcato nel ghiaccio. Per loro il Polo Nord era il \u201cGrande Chiodo\u201d ma conoscevano bene i pericoli di un lungo viaggio attraverso i ghiacci dell'Artico. \nAttraversarono lo stretto di Smith andando in direzione nord-ovest con una temperatura scesa sino a -38 \u00b0C. Verso sera si fermarono e, per passare la notte, costruirono un igloo. Dopo qualche giorno arrivarono a Capo Sabine sull'Isola di Ellesmere, per poi dirigersi lungo la costa orientale dell'isola, giungendo nei pressi della baia di Flagher, dove incontrarono la squadra di ricognizione che ritorn\u00f2 ad Annoatok. Cook decise di rispedire Franke al deposito che aveva allestito durante la prima ricognizione; qui avrebbe atteso quattro mesi, sino al 5 giugno 1908, e se Cook non fosse tornato, sarebbe dovuto ritornare in Groenlandia e imbarcarsi sulla prima nave diretta in America.\nUna buona caccia.\nCook si diresse verso il centro dell'isola di Ellesmere dove Sverdrup diceva pascolasse molta selvaggina. Era indispensabile per il prosieguo della spedizione che fossero trovati i buoi muschiati. E in effetti vennero avvistati e uccisi diversi capi. Una volta attraversata l'isola di Ellesmere e giunti nell'isola di Axel Heiberg furono uccisi altri venti esemplari di buoi muschiati. Ormai avevano scorte a sufficienza per il resto del viaggio. Giunti a Capo Svartevoeg, sulla punta settentrionale dell'isola di Axel Heiberg, avvistarono una scogliera scura che si stagliava nelle acque ghiacciate; erano a 82\u00b0 di latitudine nord, e avevano raggiunto l'ultimo lembo di terra: da l\u00ec in poi avrebbero incominciato il viaggio verso il Polo Nord. \nCook a questo punto decise di ridurre al minimo il numero dei compagni che l'avrebbero accompagnato, in quanto portare pi\u00f9 uomini avrebbe comportato portare pi\u00f9 provviste e quindi avere pi\u00f9 peso sulle slitte. Scelse Etukishook e Ahwelah, entrambi ventenni, che aveva avuto modo di conoscere durante la prima parte del viaggio. Portarono due slitte con la barca trainate da 26 cani fra i pi\u00f9 forti e avrebbero portato cibo sufficienti per ottanta giorni.\nLa strumentazione necessaria per la conquista del Polo Nord.\nLa strumentazione che Cook si port\u00f2 era composta da: un sestante, una bussola in alluminio con ecclimetro, un orizzonte artificiale in vetro con telaio in metallo, un barometro aneroide in alluminio, un termometro a bolle d'aria per la registrazione delle temperature, tre cronometri tascabili, un orologio, un pedometro e altri strumenti per tracciare le mappe nonch\u00e9 una macchina fotografica con rotoli di pellicola.\nDa quando avevano lasciato Annoatok, Cook e compagni avevano percorso 320 chilometri e al Polo Nord ne mancavano altri 963 chilometri. La mattina del 18 marzo 1908, dopo aver salutato il resto della squadra, part\u00ec con i due inuit. Qualche giorno dopo la partenza furono bloccati da un canale largo diversi chilometri. Decisero di aspettare un paio di giorni per vedere se si sarebbe richiuso, e ci\u00f2 avvenne tre giorni dopo, prima che venisse montata la barca. Proseguirono per altri tre giorni e Cook fece la prima rilevazione: 83\u00b0 31' N. Venticinque giorni dopo, percorsi 576 chilometri dalla terraferma, con una media di 24 chilometri al giorno, avevano consumato meno della met\u00e0 delle provviste. Man mano che il peso delle slitte diminuiva veniva ridotto anche il numero dei cani deputati al loro traino. Quelli pi\u00f9 deboli venivano sacrificati e dati in pasto ai rimanenti. Il 13 aprile Etukishook e Ahwelah si rifiutarono improvvisamente di proseguire e ci volle tutta l'opera di convincimento di Cook per farli desistere dal tornare indietro. Al Polo Nord mancavano solo 183 chilometri. \nFinalmente il Polo Nord!\nIl 21 aprile 1908 fece un altro rilevamento della loro posizione: si trovavano in assoluto nel punto pi\u00f9 vicino al Polo. Erano riusciti nell'impresa di arrivare al \u201cGrande Chiodo\u201d. Rimasero in loco due giorni durante i quali Cook fece diverse misurazioni per confermare la latitudine. Prima di riprendere la via di casa mise un biglietto in un tubo di ottone e lo nascose in una fessura del ghiaccio. Durante il ritorno trovarono spesso il ghiaccio frantumato in grossi blocchi e senza la barca smontabile sarebbero rimasti bloccati diverse volte.\nUno spostamento inaspettato.\nQuando il 13 giugno 1908, Cook riusc\u00ec a leggere il sestante e a determinare la posizione si stup\u00ec di notare che lo spostamento della calotta glaciale non li aveva spinti a sud-est come pensava, ma in direzione opposta verso sud-ovest. Si trovavano a circa 80 chilometri dalla costa occidentale dell'isola di Axel Heiberg, quindi molto pi\u00f9 a sud e molto pi\u00f9 a ovest di capo Svartevoeg che era la loro destinazione, dove avevano approntato il nascondiglio delle provviste. Lo spostamento del \"pack\" in direzione opposta era allora sconosciuto e inaspettato.\nCi\u00f2 comportava il rischio di morire di fame. Il giorno successivo, dopo 86 giorni sulla banchisa polare arrivano a un'isoletta all'entrata dello stretto di Hassel, vicino alla costa nord occidentale dell'isola di Amund Ringnes. Rappresentava la terraferma. Le provviste erano quasi terminate e gli ultimi cani vennero lasciati andare piuttosto che ucciderli. Procedettero verso sud a piedi o in barca sperando di incontrare un insediamento inuit. A settembre del 1908 raggiunsero Capo Sparbo sulla costa settentrionale dell'Isola di Devon, e, con l'arrivo dell'inverno cercarono un rifugio idoneo per trascorrere la notte artica. Trovarono una vecchia grotta di ghiaccio e si adattarono al meglio vivendo in quel posto desolato da novembre 1908 al febbraio 1909. Nel mese di ottobre 1908 andarono a caccia usando armi improvvisate, costruite con ossa legno e metallo. Per abbattere i buoi muschiati utilizzarono anche corde e lance. Riuscirono a procurarsi selvaggina in abbondanza che ammucchiarono nella caverna. Quando le condizioni del ghiaccio lo permisero ripartirono per Annoatok dove, con un'estenuante marcia, arrivarono due mesi dopo, nell'aprile del 1909.\nL'odissea di Franke e il furto dei beni di Cook.\nRitrov\u00f2 il suo amico Harry Whitney, da cui venne a sapere delle disavventure e del pessimo stato di salute di Rudolph Franke e del suo ritorno in America con la nave che aveva trasportato Peary circa otto mesi prima. Inoltre venne a sapere che l'ingegnere gli aveva sottratto tutti i suoi beni, comprese le preziose pelli di volpe blu, le zanne dei trichechi e le pellicce. Infatti durante l'assenza di Peary, Rudolph Franke, che aveva aspettato inutilmente Cook sino al 5 giugno 1909, comparve a bordo della \"Roosevelt\" in pietose condizioni, sudicio, con i capelli e la barba lunghi, derubato, e chiedendo qualcosa da mangiare. Un cameriere rifiut\u00f2 di dargli anche solo del caff\u00e8 e un pezzo di pane, rispedendolo a terra in malo modo. Il capitano della nave \"Bartlett\" il giorno dopo lo venne a sapere e scese dalla nave andando a cercarlo per riportarlo a bordo. Si scus\u00f2 con lui e lo rifocill\u00f2.\nFranke venne a sapere che la nave era in partenza per ritornare a casa e supplic\u00f2 il comandante di dargli un passaggio ma questi disse che soltanto Peary poteva dargli il permesso. Quando questi torn\u00f2 a bordo della nave il tedesco gli chiese implorandolo di farlo ritornare in America sulla sua nave dicendogli che aveva l'autorizzazione di Cook. Quando l'ingegnere sent\u00ec pronunciare quel nome si infuri\u00f2 e si fece raccontare ogni particolare del viaggio del dottor Cook. Franke gli diede la lettera delle istruzioni di Frederick con la quale lo aveva autorizzato a custodire la casa di Cook e tutti i suoi averi. Peary lo autorizzava a salpare a bordo della nave a una condizione: doveva consegnargli tutta la collezione di pellicce, pelli, avorio e le provviste accumulate ad Annoatok. Franke per\u00f2, una volta tornato a New York, raccont\u00f2 a un dirigente dell'Artic Club of America di essere stato costretto a cedere tutti i beni di Cook.\nLa moglie di questi, Marie, invi\u00f2 un assegno di cinquanta dollari al Peary Artic Club quale costo del biglietto per il ritorno sulla \"Roosevelt\". Il suddetto Club a sua volta invi\u00f2 la richiesta di risarcimento di cento dollari a John Bradley per le spese sostenute per riportare a casa Franke. Cook si prepar\u00f2 a raggiungere la localit\u00e0 danese di Upernarvik pi\u00f9 a sud; aveva intenzione di percorrere in slitta, accompagnato da due eschimesi, altri 1.120 chilometri. Da l\u00ec si sarebbe imbarcato su una nave diretta in Danimarca. Il giorno della partenza, la terza settimana di aprile 1909, purtroppo uno dei due inuit prescelti si ammal\u00f2, per cui avrebbe affrontato il viaggio con una sola slitta. Whitney gli sugger\u00ec di lasciare a Upernavik tutto ci\u00f2 che non fosse stato estremamente necessario. Avrebbe pensato lui a riportargli a casa il resto dei suoi averi ad ottobre quando sarebbe arrivato a New York.\nCook accett\u00f2 a malincuore il consiglio, riponendo in una scatola tutti i suoi strumenti e parte alcuni documenti originali relativi all'impresa appena compiuta. Lasci\u00f2 anche la bandiera americana che aveva sventolato al Polo. In tutto lasci\u00f2 tre scatole. Sapeva che gli strumenti, in modo particolare il sestante, e il resto dei documenti originali sarebbero stati importanti per il futuro controllo dei calcoli e sarebbero stati una prova a suo favore circa la conquista del Polo Nord. La casa di Annoatok l'avrebbe lasciata ai due fedeli inuit che l'avevano accompagnato nel lungo viaggio. Raggiunse Upernavik il 21 maggio 1909 e la prima nave in partenza per l'Europa arriv\u00f2 in agosto. L\"Hans Egede\", del governo danese, aveva a bordo politici e scienziati giunti in Groenlandia in visita ufficiale. La nave era ormeggiata nella baia di Disko, a Egedesminde, circa 500 chilometri a sud, e Cook vi sarebbe arrivato su un peschereccio. Frederick decise di rivelare alle personalit\u00e0 danesi l'impresa da lui portata a termine. Venne organizzata in suo onore una cena nell'unico hotel di tutta la Groenlandia, la King's Guest House, la sera prima della partenza.\nVerso l'Europa.\nL'Hans Egede part\u00ec alla volta della Danimarca il 9 agosto 1909 e la traversata sarebbe durata tre settimane. Durante il tragitto pass\u00f2 molto tempo in cabina a scrivere il racconto dell'impresa, gi\u00e0 incominciato a Upernavik, da inviare al quotidiano statunitense perch\u00e9 fosse pubblicato, dietro compenso. Il 1\u00ba settembre 1909 la nave fece tappa a Lerwick nelle isole Shetland e da qui invi\u00f2 un telegramma a Marie a Brooklyn, uno alla mamma di Harry Whitney rassicurandola sulle condizioni del figlio, e uno al \"New York Herald\" in cui scrisse: \u201c\"Raggiunto Polo Nord 21 aprile 1908. Scoperta terra Estremo Nord. Affidato cablogramma esclusivo di 2.000 parole per voi al console danese a Lerwick. In cambio chiedo $ 3.000. Imbarcato su \"Hans Egede\" per Copenaghen. Frederick A. Cook\"\u201d. Venne inviato un telegramma anche da parte di Jens Daugaard-Jensen, l'ufficiale di pi\u00f9 alta carica per la Groenlandia indirizzato a Copenaghen al ministro americano in Danimarca, Maurice Francis Egan in cui si diceva che Cook aveva raggiunto il Polo Nord e la cosa era stata confermata dagli inuit di Capo York.\nIn Danimarca da eroe.\nLa mattina del 4 settembre 1909 l\"Hans Egede\" entrava nel porto di Copenaghen tra ali di altre imbarcazioni e con numerose personalit\u00e0 e persone assiepate sui moli festanti sventolando le bandiere. Ad attendere Cook vi era un telegramma di Marie da New York che diceva: \u201c\"Grazie a Dio tutto a posto. Marie\"\u201d; sal\u00ec sulla nave un comitato di ricevimento composto dall'erede al trono, il principe Cristiano, il fratello di re Federico VIII, il principe Waldemar, il ministro statunitense Egan e altre personalit\u00e0. Arriv\u00f2 anche un barbiere, una manicure e un sarto con degli abiti eleganti da far indossare al dottore.\nUna volta sistemato di tutto punto, Cook venne prelevato con una carrozza da una delegazione americana, e portato al palazzo reale dove fu ricevuto dal re Federico VIII. Tutti i presenti si congratularono con Cook e gli fecero molte domande a cui rispose sempre con molta cortesia ed entusiasmo. Dopo la visita and\u00f2 in albergo dove lo attendevano una cinquantina di giornalisti inviati dalle maggiori testate mondiali, radunati nella sala dei banchetti. La prima cosa che Cook disse al cospetto dei giornalisti tutti ordinati con i taccuini in mano fu: \u201c\"Sono arrivato nel punto in cui non esiste latitudine\"\u201d.\nGli fu chiesto se poteva confermare le sue affermazioni con le registrazioni autentiche e se fosse abbastanza competente da eseguire le dovute osservazioni e misurazioni. A questo punto mostr\u00f2 il sestante, un cronometro e il barometro che aveva con s\u00e9 mostrando che era in grado di utilizzarli al meglio. Disse anche che sfortunatamente non aveva con s\u00e9 n\u00e9 il resto degli strumenti n\u00e9 un resoconto accurato del viaggio. Cook rispose a tutte le domande che incalzavano con modestia ma anche con sicurezza e franchezza, conquistando tutto il pubblico presente. Il rappresentante del Times di Londra scrisse: \u201c\"Non ho alcun dubbio riguardo alla sua buona fede. La sincerit\u00e0 con cui ha risposto anche alle domande pi\u00f9 imbarazzanti ha profondamente impressionato tutti i presenti\"\u201d.\nLa cena con la famiglia reale di Danimarca.\nQuella sera Cook cen\u00f2 con la famiglia reale al palazzo d'estate di re Federico VIII rispondendo nuovamente a tutte le domande che i commensali, soprattutto quelli pi\u00f9 giovani, gli facevano. Quando alle ventidue torn\u00f2 in albergo sfinito ad attenderlo trov\u00f2 due dirigenti della \"Societ\u00e0 Geografica danese\", il comandante della marina reale Hovgaard e dal professore Olafsen, segretario della suddetta societ\u00e0, e per diverse ore rispose anche alle loro domande. \nLa societ\u00e0 confer\u00ec a Cook, il conquistatore del Polo Nord, la prestigiosa medaglia d'oro al Palace Concert Hall, alla presenza dei coniugi reali, della famiglia reale tutta e di altre personalit\u00e0 di Copenaghen. Il giorno dopo, mentre una delegazione dell'Universit\u00e0 di Copenaghen era incaricata di stabilire se fosse meritevole di una laurea ad honorem Cook venne nuovamente esaminato circa la navigazione astronomica e dovette risolvere numerosi quesiti matematici rispondendo con competenza a tutte le domande non dando segno di nervosismo o eccitazione dimostrando che non vi era il minimo dubbio che fosse veramente lo scopritore del Polo Nord.\nPer\u00f2 non vedeva l'ora di tornare a casa dai suoi cari e fu felicissimo quando ebbe l'opportunit\u00e0 di imbarcarsi sull\"Oscar II\", una nave a vapore della Scandinavian-American Line in partenza per New York. Il viaggio sarebbe durato dieci giorni. Quando durante la cerimonia finale ricevette la laurea ad honorem in filosofia dall'Universit\u00e0 di Copenaghen, una delle pi\u00f9 antiche d'Europa, fu talmente contento e fiero del gesto che dichiar\u00f2 di voler sottoporre al comitato della Facolt\u00e0 il resoconto originale del viaggio e gli strumenti impiegati non appena ne fosse rientrato in possesso. Il 6 settembre 1909 tutti i giornali del mondo avevano dato notizia dell'impresa di Cook.\nL'annuncio di Peary.\nLa sera prima della partenza in albergo era atteso da diversi giornalisti di testate straniere, e durante la cena entr\u00f2 un fattorino che port\u00f2 una busta che venne aperta da un editore danese presente in sala che dopo aver chiesto silenzio ai presenti disse: \u201c\"In un telegramma inviato all'Associated Press da Indian Harbor, nel Labrador, datato 6 settembre 1909, si legge: \u201cBandiera a stelle e strisce piantata al Polo Nord. Peary\"\u201d. Cook dall'alto della sua signorilit\u00e0 disse che era motivo d'orgoglio sapere che un suo connazionale avesse raggiunto il Polo: \u201c\"C'\u00e8 abbastanza gloria per ciascuno di noi\"\u201d.\nQuella sera stessa invi\u00f2 un telegramma al \"New York Herald\" che diceva: \u201c\"Vi prego di voler porgere al signor Peary le mie pi\u00f9 sincere congratulazioni per il successo ottenuto. Questa \u00e8 senza dubbio una vittoria tutta americana. Sono lieto che ci sia riuscito: due record sono meglio di uno\u2026\"\u201d. Dopo che l'Herald sped\u00ec il messaggio in Labrador, Peary invi\u00f2 all'Associated Press a sua volta tale messaggio: \u201c\"Consiglio di non prendere troppo sul serio il racconto di Cook. I due inuit, che erano con lui, affermano di non aver percorso lunghe distanze verso nord, e di non aver mai perso di vista la terra. Altri membri della trib\u00f9 avvalorano tale dichiarazione\"\u201d. Nei suoi racconti Peary fece credere di aver sempre camminato a fianco delle slitte fino al Polo e per tutto il viaggio di ritorno. Il fedele Hanson per\u00f2 disse che a causa delle menomazioni ai piedi comp\u00ec la maggior parte del viaggio sdraiato sulla slitta come pure durante il ritorno. Disse: \u201c\"Era un peso non indifferente per i cani. Noi tutti sapevamo che poteva percorrere solo brevi distanze camminando sulla superficie irregolare del ghiaccio... Era costretto a viaggiare in slitta\"\u201d.\nIl ritorno in America.\nL\"Oscar II\" arriv\u00f2 a New York attorno alla mezzanotte del 21 settembre 1909. Salirono a bordo alcuni giornalisti e Cook si intrattenne a parlare con loro venendo a sapere dai quotidiani newyorkesi che gli mostrarono delle pesanti accuse mosse da Peary nei suoi confronti. Alla richiesta di un parere il dottore disse che avrebbe esaminato meglio gli articoli e avrebbe risposto successivamente. \nIl mattino dopo lasci\u00f2 la nave e molti passeggeri, ufficiali e marinai vollero farsi fotografare accanto a lui e Cook acconsent\u00ec pazientemente. Sul rimorchiatore che lo avrebbe portato a terra c'era Marie con le figlie. Ci fu un lungo abbraccio con la moglie che baci\u00f2 calorosamente e un abbraccio anche con Ruth e Helen. Si recarono sulla \"Grand Republic\" dove vi era un comitato d'accoglienza di cui faceva parte anche John Bradley. Per ultimo si recarono a Brooklyn fra ali di folla festante ed entusiasta con un grande sventolio di bandiere americane e fazzoletti bianchi.\nIn un attimo di calma Marie riusc\u00ec ad accennargli che avevano perso tutto, anche la casa di Bushwick Avenue era finita in mano alle banche e non vi era alcuna possibilit\u00e0 di ritornane in possesso. Lei e le figlie avevano chiesto aiuto economico e ospitalit\u00e0 a vari amici che vivevano a Brooklyn e nel Maine. I presenti fecero numerose domande a Cook, alcune pertinenti altre meno; ci fu chi, per ignoranza o per metterlo in difficolt\u00e0, gli chiese se le sue osservazioni e misurazioni astronomiche fossero state fatte con l'aiuto della stella polare. Il dottore, sorridendo, replic\u00f2 che nell'Artico, durante il periodo estivo era presente il sole ventiquattro ore su ventiquattro per cui era impossibile osservare la stella polare; le misurazioni furono eseguite misurando l'altezza del sole nel cielo. Altri gli chiesero di mostrare il suo diario di viaggio e lui estrasse un piccolo quaderno di circa centosettanta pagine, tutte scritte a matita con una grafia piccola, in modo molto fitto.\nQuella sera ci fu un gal\u00e0 organizzato dall'Artic Club of America al Waldorf-Astoria. Partecipavano uomini, tutti in smoking, che a loro volta avevano esplorato i territori artici o avevano finanziato spedizioni e Cook per l'ennesima volta raccont\u00f2 loro in che modo fosse riuscito a raggiungere il Polo Nord. Qualche giorno dopo Cook ricevette un telegramma da parte di Whitney, spedito da Indian Harbor, nel Labrador; era la prima volta che aveva sue notizie da cinque mesi, da quando si erano salutati in Groenlandia.\nUna profonda amarezza.\nIl telegramma diceva \u201c\"Imbarcato sulla Roosevelt. Nessun vascello arrivato per me. Peary ha proibito di caricare sua merce a bordo. Obbligato a lasciare ogni cosa in nascondiglio a Etah. Incontrato capitano Sam a North Star. Non tornato indietro. Dopo aver preso goletta a St. John's, imbarcato su nave a vapore. Spero lei stia bene. A presto. Le spiegher\u00f2 ogni cosa\"\u201d. Tale notizia amareggi\u00f2 molto Cook; era stato abbandonato in Groenlandia settentrionale il materiale che avrebbe confutato finalmente il racconto dell'impresa artica. Gli esperti non avrebbero potuto controllare i suoi strumenti di misurazione per certificare l'accuratezza. Inoltre parte dei dati originali non era in suo possesso, probabilmente era andata perduta.\nNel frattempo la notizia che Peary fece abbandonare gli strumenti e le registrazioni di Cook si diffuse rapidamente. A tutti quelli che chiedevano a Cook per quale motivo non inviasse una nave a Etah a recuperare il materiale lui rispondeva che il motivo era essenzialmente il ghiaccio e l'oscurit\u00e0 invernale. Bisognava attendere l'estate successiva ma Cook sapeva benissimo che tutto sarebbe andato perduto per mano di curiosi e ladri a meno di trovare una persona fidata a cui affidare il tutto.\nLa campagna denigratoria di Peary e dei suoi sostenitori.\nMan mano che passava il tempo gli americani si resero conto dell'infimo comportamento di Peary. In un articolo del \"Philadelphia Inquirer\" si leggeva: \u201c\"Il signor Peary insiste che Cook dimostri la veridicit\u00e0 della sua storia ma l'impressione \u00e8 che abbia fatto di tutto per impedirglielo\"\u201d. Inizialmente l'opinione pubblica americana e le pi\u00f9 importanti testate giornalistiche erano schierate quasi completamente dalla parte di Cook. L'unico grande giornale che difendeva Peary era il \"New York Times\", che nel frattempo stava pubblicando il suo racconto della conquista del Polo. Affermava che se l'ingegnere avesse acconsentito il trasporto del materiale di Cook in America, nulla avrebbe impedito a quest'ultimo di affermare che gli strumenti erano stati manomessi e le registrazioni sottratte.\nIl Peary Artic Club mise in atto una feroce campagna denigratoria nei confronti del dottore, inizialmente affermando che era improbabile la media dei chilometri fatti giornalmente da Cook, che ne riferiva ventiquattro, e che nemmeno il grande esploratore norvegese Nansen era riuscito a farne cos\u00ec tanti, fermandosi a ventidue chilometri. Quando per\u00f2 fu presentato il rapporto di Peary, che affermava che gli ultimi 556 chilometri che lo separavano dal Polo, dopo la separazione da Bartlett, erano stati compiuti a una media di trentadue-quaranta chilometri al giorno, mentre se si comprendeva anche il viaggio di ritorno la media saliva addirittura a quarantotto chilometri giornalieri, smise di commentare i dati sulla velocit\u00e0 ma nondimeno termin\u00f2 la campagna denigratoria. Chiedevano a Cook insistentemente le prove che dimostrassero senza ombra di dubbio il suo racconto ma nel contempo Peary non ne produsse alcuna. La linea dei sostenitori dell'ingegnere era quella di screditare su tutti i fronti, sia personale sia professionale, Cook per riuscire a vantare la propria conquista.\nIl \"dietrofront\" di Barrill.\nA met\u00e0 ottobre 1909 il Peary Artic Club pubblic\u00f2 una deposizione scritta e firmata dal maniscalco del Montana, Edward Barrill, che nel 1906 accompagn\u00f2 Cook nella scalata del monte Denali (McKinley) in cui affermava che non solo non erano riusciti a raggiungere la vetta ma si erano fermati a 2.400 metri d'altezza. Barrill, che aveva tenuto un diario della spedizione, pieno di errori grammaticali, che mostrava per\u00f2 a tutti orgogliosamente, ora andava dicendo che era stato Cook a dettargli le false dichiarazioni, sempre piene di errori, nonostante il dottore si fosse sempre espresso in modo perfetto, secondo l'eccellente livello culturale suo proprio.\nLa deposizione fu dapprima pubblicata dal \"New York Globe\", di propriet\u00e0 di Thomas Hubbard, grande amico e sostenitore di Peary, e poi da altre testate del paese. Un paio di settimane dopo Barrill fu invitato a Tacoma, Washington, nell'ufficio del procuratore J.M. Ashton, consulente legale del Peary Artic Club, per fissare il compenso che avrebbe ricevuto per firmare la deposizione in cui affermava che non erano riusciti a scalare il Denali (McKinley).\nHubbard, una volta pubblicata la deposizione di Barrill disse, rivolgendosi a Cook, che una persona che aveva mentito una volta avrebbe potuto farlo sempre. Naturalmente questo valeva anche per Barrill ma la cosa non venne neanche presa in considerazione. Non pass\u00f2 neanche una settimana dalla dichiarazione del maniscalco del Montana che Peary, dalla sua casa nel Maine, cominci\u00f2 a rilasciare dichiarazioni contro Cook. Come primo punto offriva le testimonianze dei due inuit che avevano accompagnato il dottore, Ahwelah e Etukishook, rilasciate a bordo della \"Roosevelt\", secondo i quali non si erano mai allontanati troppo dalla costa dell'isola di Axel Heiberg.\nNon si riusciva per\u00f2 a capire come mai, non essendosi allontanati troppo dai nascondigli dei viveri, durante il ritorno avessero allungato talmente tanto il percorso da vivere un anno di stenti. Come secondo punto rifer\u00ec che aveva personalmente esaminato la slitta di Cook e che secondo lui non era adatta a compiere lunghe tratte sulla superficie irregolare dell'Artico. Non spieg\u00f2 per\u00f2 per quale motivo, se ci\u00f2 poteva costituire una prova inconfutabile per smentire pubblicamente il dottor Cook, non avesse acconsentito di riportarla in America. \nCook nel frattempo aveva incominciato un giro di conferenze in tutta l'America, rilasciando un'infinit\u00e0 di interviste. La campagna denigratoria in corso lo fece sprofondare in una forma acuta di depressione. Inoltre fu colpito da un attacco grave di laringite che gli impediva di parlare. Cominciava ad avvertire un'ostilit\u00e0 montante nei suoi confronti e incominciava a sentirsi perseguitato. Cook scrisse: \u201c\"Questa situazione era davvero spiacevole per me\u2026 l'egoismo e l'invidia erano evidentemente alla base di tutte le accuse di Peary\"\u201d. Per cui, alla fine di ottobre, interruppe le conferenze, anche se erano fissate da tempo, e si ritir\u00f2 per problemi di salute, cominciando a stendere la relazione da inviare a Copenaghen.\nChiese all'Istituto deputato al controllo di accettare una relazione basata sul suo diario personale ma non suffragata dalle misurazioni eseguite e la invi\u00f2 con un corriere in Danimarca, pregando l'Istituto di considerarla provvisoria fintanto non fosse ritornato in possesso delle registrazioni abbandonate a Etah. Il materiale per\u00f2 non fu mai pi\u00f9 ritrovato. Il comitato di esperti ricevette il plico l'8 dicembre 1909 e due settimane dopo emise il verdetto definitivo di \u201cnon dimostrazione\u201d del raggiungimento del Polo Nord. Cook disperato si rese irreperibile. Qualche giorno dopo Marie ricevette una lettera dal Canada in cui vi erano le istruzioni per raggiungerlo in Europa con le figlie e concludendo afferm\u00f2: \u201c\"La mia vita \u00e8 pi\u00f9 importante della conquista del Polo. Quest'ultimo pu\u00f2 aspettare\"\u201d. Ora, dopo essere stato accolto come un eroe, aveva dinnanzi un lungo declino.\nLe voci di un pagamento in denaro ricevuto da Barrill da parte del Peary Artic Club non smisero di diffondersi, nonostante le continue smentite da parte di Hubbard il quale affermava che il maniscalco aveva ricevuto soltanto una piccola somma per il rimborso delle spese del viaggio. Il 24 ottobre 1909 apparve sul \"New York Herald\" un'intervista del socio in affari di Barrill, tale C.G. Bridgeford, che dichiarava che il compenso di Barrill era stato dai 5.000 ai 10.000 dollari. Un contabile bancario di Tacoma per\u00f2 affermava di aver visto Barrill ricevere di soppiatto 1.500 dollari in banconote da cento, senza alcuna registrazione sui registri e che questi li avesse nascosti nella cintura. Nel 1989 venne ritrovata fra i documenti della Collezione Peary, presso i National Archives statunitensi, la ricevuta di un assegno datato 1\u00ba ottobre 1909, di 5.000 dollari, firmato da Ashton e che doveva essere addebitata all'Hubbard's Fidelity Trust. Comunque, quale che fosse la cifra ricevuta da Barrill, questi in breve tempo fu in grado di comprarsi una grande casa con cinque camere da letto, un frutteto e fu il primo abitante di Darby, il suo paese nel Montana, in mezzo alle montagne, a possedere un'automobile.\nEpilogo.\nLe dichiarazioni di Peary circa il raggiungimento del Polo Nord furono accettate dai suoi sostenitori della societ\u00e0 editoriale a scopo di lucro, la \"National Geographic Society\" (NGS), che non era certo l'equivalente britannica della \"Royal Geographic Society\" di Londra o di altre nel mondo. Nonostante questo, volle attribuirsi il ruolo di arbitro fra i due contendenti, per cui all'inizio di ottobre del 1909 invit\u00f2 Peary e Cook a presentare le rispettive registrazioni perch\u00e9 fossero esaminate da una commissione di tre membri iscritti alla societ\u00e0 stessa.\nUno dei membri era Henry Gannett, un geografo amico dell'ingegnere, un altro era O.H. Tittman, il sovrintendente della \"US Coast and Geodetic Survey\" di cui faceva parte anche lo stesso Peary durante l'ultima spedizione, mentre il terzo membro era Colby M. Chester, un ammiraglio della marina militare in pensione, che gi\u00e0 in passato si era dimostrato non sufficientemente convinto delle dichiarazioni di Cook circa il raggiungimento del Polo.\nPeary consegn\u00f2 alla commissione giudicante le registrazioni della prima parte del viaggio, quella in cui era stato accompagnato da Bartlett, in cui la marcia era avvenuta a una velocit\u00e0 consona. Per\u00f2 i tre membri vollero esaminare anche i dati relativi alla seconda parte del viaggio, sino al ritorno a Etah. Il 1\u00ba novembre 1909 Peary si rec\u00f2 a Washington portando con s\u00e9 tali registrazioni contenute in un baule che vennero sommariamente osservate in un deposito dei bagagli della stazione ferroviaria dai tre uomini della commissione, senza leggere i dati e senza determinare se gli strumenti fossero in grado di rilevare la posizione.\nDue giorni dopo la NGS dichiar\u00f2 che Peary aveva dimostrato di aver raggiunto il 6 aprile 1909 il Polo Nord. All'inizio del 1910 i sostenitori di Peary fecero richiesta alla commissioni affari della marina affinch\u00e9 il loro protetto fosse congedato con il grado di contrammiraglio e relativa pensione annuale. Un membro del congresso deputato a valutare l'operato della NGS circa l'esame delle registrazioni di Peary giudic\u00f2 che quello avvenuto nel deposito bagagli della stazione di Washington era stato superficiale e frettoloso.\nPer cui l'ingegnere fu invitato a ripresentare le registrazioni, ottenendo un rifiuto. A scusante dichiar\u00f2 che non poteva rendere pubbliche le prove per via dei contratti firmati con vari editori, prima dell'uscita dei suoi lavori editoriali. Date le difficolt\u00e0 di Cook nell'esibire le sue prove, nonostante lo stallo con il congresso, la disputa cominciava a pendere verso Peary e si cominci\u00f2 ad accettare quest'ultimo come unico scopritore del Polo Nord. Nel 1910 Peary trascorse tutta l'estate in Europa a ricevere onorificenze da vari Stati e da diverse societ\u00e0 scientifiche e universit\u00e0. Alla fine dell'anno fu pubblicato il suo libro \"The North Pole\" e un racconto in esclusiva dal periodico nazionale \"Hampton's Magazine\". Per cui nel gennaio 1911 accett\u00f2 di ripresentarsi davanti al Congresso, per tre giorni consecutivi. I suoi sostenitori cercarono di influenzare i voti, mentre l'ingegnere pag\u00f2 a sue spese due impiegati della \"United States Coast and Geodetic Survey\" affinch\u00e9 eseguissero un controllo dei suoi strumenti e poi modificassero le sue osservazioni e misurazioni polari. Peary si rifiut\u00f2 anche di lasciare il suo diario e i suoi dati del viaggio affinch\u00e9 venissero esaminati; per\u00f2 a una rapida occhiata da parte dei membri della sottocommissione del Congresso apparve chiaro che non offrivano dati relativi alle ore trascorse al Polo, e in particolare in data 6 aprile era stato aggiunto un foglio volante su cui aveva scritto: \u201c\"Finalmente al Polo!!! Il premio desiderato per tre secoli, il mio sogno, l'ambizione che ho inseguito per ventotto anni. Finalmente \u00e8 mio\"\u201d.\nInoltre al rappresentante del Dakota del Nord, Henry T. Helgesen, apparve molto strano come il diario, che Peary aveva scritto per due mesi, fosse stato tenuto in modo impeccabile, senza tracce di unto n\u00e9 di usura. Peary non riusc\u00ec a rispondere in modo adeguato a tali interrogativi, per cui il rappresentante Ernest W. Roberts dichiar\u00f2 che parte della sua testimonianza era \u201cvaga e incerta\u201d. La sottocommissione del Congresso con quattro voti a favore e tre contro decise che la proposta dei sostenitori di Peary fosse valida, ma non lo definirono lo scopritore del Polo Nord quanto semplicemente colui che lo aveva raggiunto. Il 4 marzo del 1911 Peary fu promosso a contrammiraglio e fu mandato in congedo con una pensione di 6.000 dollari l'anno.\nNegli anni a seguire Peary non mostr\u00f2 pi\u00f9 a nessuno il suo diario e le sue misurazioni. Nel 1913 uno dei componenti l'ultima spedizione dell'ingegnere, Donald MacMillan, per screditare ancor di pi\u00f9 Cook volle partire per l'Artico alla ricerca della Terra di Crocker che Peary disse di aver scoperto nel 1909 ma che il dottore disse di non aver mai incontrato nel punto indicato dall'ingegnere. Mac Millan, anche se a malincuore, dovette riconoscere che l'affermazione di Cook era esatta: in quel punto esisteva solo una grande distesa di ghiaccio. Altre scoperte di Peary vennero smentite da ulteriori esploratori successivi e altre non furono riconosciute in quanto gi\u00e0 raggiunte e gi\u00e0 nominate. Un esploratore, Mylius Erichsen, fu portato fuori strada da una mappa della Groenlandia disegnata da Peary e vi trov\u00f2 la morte in quanto non riusc\u00ec a raggiungere una zona dove avrebbe trovato molta selvaggina. Entro il 1916 l\"US Navy Hydrographic\" Office aveva cancellato quasi tutte le \u201cconquiste\u201d di Peary dalle carte fino allora riconosciute.\nLa morte di Peary.\nNel 1918, dopo l'armistizio della Prima guerra mondiale, la salute di Peary peggior\u00f2 a causa dell'anemia perniciosa gi\u00e0 diagnosticata da Cook, che lo port\u00f2 alla morte il 20 febbraio 1920 dopo numerose trasfusioni e diversi ricoveri in ospedale. Venne sepolto come un eroe americano nel cimitero militare di Arlington in Virginia. Due anni dopo la morte sulla tomba fu posto un blocco di granito bianco, sferico, su cui era stata incisa una frase di Peary detta durante il viaggio al Polo: \u201c\"Trover\u00f2 una strada, oppure ne far\u00f2 una io\"\u201d. Trentacinque anni dopo, nel 1955, mor\u00ec anche la moglie Josephine, che lo aveva sostenuto e incoraggiato per tutta la vita, e anch'essa venne tumulata nell'Arlington National Cemetery, a poca distanza dal marito. Negli anni settanta, quando gli eredi di Peary resero finalmente pubblici il diario e le registrazioni tenuti nascosti fino ad allora, la rivista statunitense \"National Geographic\" pubblic\u00f2 un articolo in cui si esprimevano molti dubbi sull'impresa dell'ingegnere; secondo la rivista, Peary sapendo di aver fallito il tentativo aveva falsificato i dati. La conclusione fu che Robert Edwin Peary nel 1909 era arrivato solo a una ottantina di miglia a ovest del Polo Nord.\nLe menzogne dell\u2018\"Hampton Magazine\".\nFrederick Cook torn\u00f2 in America alla fine del 1910 da eroe sconfitto. Scrisse per la rivista statunitense \"Hampton's Magazine\", che aveva gi\u00e0 pubblicato il racconto di Peary, \"The Conquest of the North Pole\", la storia del suo viaggio; apparve nel numero di gennaio 1911 a titolo \"Dr. Cook's Own Story\". Purtroppo per lui i redattori della rivista avevano apportato importanti modifiche a sua insaputa, come rifer\u00ec successivamente la stenografa Lilian Kiel, che disse che erano state rimosse alcune parti e inserita una falsa confessione di Cook in cui il dottore confessava di essere stato incapace di intendere e volere quando aveva ammesso per la prima volta di aver raggiunto il Polo.\nDiceva: \u201c\"Dopo una matura riflessione confesso di non sapere di aver raggiunto il Polo Nord\u2026 Non ho mai messo in dubbio la dichiarazione del comandante Peary riguardo alla sua scoperta. E non lo faccio adesso. Non era mia intenzione appropriarmi di un onore che appartiene soltanto a lui\"\u201d. Cook, amareggiato perch\u00e9 tale dichiarazione fu riportata da molti altri giornali, prov\u00f2 a smentire quanto pubblicato ma il suo grido di dolore non fu sentito da nessuno. Qualche mese dopo, dopo avervi lavorato per circa un anno, dimorando in diversi hotel di tutta Europa sotto falso nome, fu pubblicato il suo libro, \"My Attainment of the Pole\", in cui all'inizio compariva una sentita dedica al popolo inuit che tanto aveva amato e che tanto lo avevano aiutato.\nScrisse \u201c\"Agli indiani che inventarono la carne secca e compressa e le racchette da neve. Agli inuit che perfezionarono l'arte di viaggiare in slitta. Alla mia seconda famiglia di indigeni senza bandiera va il riconoscimento pi\u00f9 grande\"\u201d. Nel libro infatti abbondavano dettagli sulla vita degli indigeni dell'Artico. Erano le parole di un uomo che aveva sempre cercato di capire e accettare la cultura dei nativi incontrati nei suoi viaggi. Il libro terminava con questa affermazione: \u201c\"Ho esposto la mia causa, ho presentato le mie prove. Quanto ai meriti relativi della mia dichiarazione, e di quella del signor Peary, vi suggerisco di mettere l'una accanto all'altra le due relazioni. Confrontatele, E io mi riterr\u00f2 soddisfatto, qualunque sia la vostra decisione\"\u201d.\nLe prove a favore di Cook.\nI punti che dimostrerebbero che il conquistatore del Polo Nord sia Frederick Cook, il 21 aprile 1908, sono i seguenti:\nPer quanto riguarda l'altra impresa compita da Cook nel 1906, la prima scalata del monte Denali (McKinley), continu\u00f2 a essere fedele a quanto aveva scritto nel suo libro \"To the Top of the Continent\", fu sempre convinto che quando descritto nelle sue relazioni un giorno avrebbero trovato finalmente conferma e sarebbe stato riconosciuto come il primo uomo ad aver scalato la cima pi\u00f9 alta del continente americano. Ci\u00f2 che venne confermato in seguito fu:\nTestimonianze inutili pro Cook.\nCook non fece pi\u00f9 ritorno in Groenlandia, per\u00f2 Harry Whitney e Robert Bartlett partirono insieme per Etah nel 1910 dove cercarono di ritrovare gli strumenti e i dati dell'impresa, che non furono mai trovati. I due ragazzi inuit che lo accompagnarono al Polo, Etukishook e Ahwelah, non li rivide pi\u00f9. Nel 1914 il senatore statunitense Miles Poindexter, un pubblico ministero della contea e giudice della Corte d'appello di Walla Walla, Washington, che si era sempre battuto per far chiarezza sulla scoperta del Polo Nord, ricevette una lettera inviata, in data 9 marzo 1914, da Edwin S. Brooke Jr., che fece parte della spedizione di Mac Millan del 1913 alla ricerca della terra di Crocker, in cui scriveva: \u201c\"Gentile signore, probabilmente le interesser\u00e0 sapere che, durante l'estate del 1913, partecipando come fotografo alla Crocker Land Expedition, ho avuto l'opportunit\u00e0 di incontrare e di parlare con i due giovani inuit che accompagnarono il dottor Cook nel suo viaggio al Polo. Ho trascorso buona parte del mio soggiorno a Etah con i due ragazzi e, pur non riuscendo a ottenere un racconto coerente, sono venuto a sapere parlando direttamente con loro che, durante quella spedizione, si allontanarono di molto dalla terra, e proseguirono per diversi giorni. Tale dichiarazione \u00e8 in netto contrasto con quella rilasciata dagli uomini di Peary al loro ritorno dall'Artico. Questi ragazzi sono ancora fedeli al dottore, e mi hanno chiesto notizie di lui. Sono certo che questa mia testimonianza potr\u00e0 esserle utile per rendere giustizia al dottor Cook\"\u201d.\nPoindexter nell'aprile dl 1914 present\u00f2 una delibera affinch\u00e9 il Congresso approntasse nuove udienze ritenendo che il dottor Cook avesse subito un grosso torto, in quanto ci fu un tentativo di screditarlo mettendo in dubbio la scalata del monte Denali (McKinley), per cui dovesse essere riabilitato. Inoltre, visto che il Congresso aveva avviato un'indagine sulle prove di Peary, avrebbe dovuto far\u00e0 la stessa cosa su quelle presentate da Cook. La delibera di Poindexter presentata alla commissione non fu mai presa in considerazione. Il 21 gennaio 1915 venne presentata una proposta simile alla Camera dei rappresentanti e varie testimonianze vennero rilasciate davanti a una Commissione per l'educazione. Ad esempio trentadue esploratori artici rilasciarono una dichiarazione a favore della relazione di Cook, la stenografa Lilian Kiel presso l\u2018\"Hampton's Magazine\" rifer\u00ec che fu modificato il racconto dell'esplorazione da parte della redazione, inserendo anche una confessione falsa, oppure la dichiarazione dell'ingegnere Clark Brown che conferm\u00f2 le rilevazioni di Cook, confermando che riusc\u00ec ad arrivare al Polo Nord. Alcuni testimoni per\u00f2 non riuscirono a deporre in quanto la commissione rifiut\u00f2 l'apertura delle indagini. La votazione si era chiusa in parit\u00e0 ma ci\u00f2 non bastava per la continuazione delle udienze, senza la maggioranza, Tutto ci\u00f2 si era verificato per l'intervento dei sostenitori di Peary che avevano esercitato pressioni in proposito.\nIl declino.\nOrmai l'interesse del pubblico sulla disputa riguardante il Polo andava scemando e Cook fin\u00ec per accettare la proposta di un suo vecchio amico, il dottor Frank Thompson di Chicago, di studiare il potenziale di una compagnia petrolifera del Wyoming. In seguito diresse le operazioni della \"New York Oil Company\" a Casper nel Montana e poi fu presidente della Cook Oil Company. Tale compagnia individu\u00f2 diversi pozzi, molto ricchi di petrolio. Quando nel Texas fu trovato il petrolio, nel 1918, vendette la compagnia del Wyoming e si trasfer\u00ec con la famiglia a Fort Worth e nel 1922 fond\u00f2 la \"Petroleum Producers Association\" (PPA). Nel tentativo di aiutare le molteplici piccole compagnie petrolifere in difficolt\u00e0 vendendo le azioni della propria compagnia fu accusato da un ex membro del Peary Artic Club, Herbert Houston che arriv\u00f2 a dire: \u201c\"Egli non ha scoperto il Polo Nord, ma quello che \u00e8 certo \u00e8 che noi abbiamo scoperto lui...\"\u201d.\nIl carcere.\nGli ispettori federali si recarono negli uffici della Cook Oil Company chiedendo di vedere i libri contabili della compagnia; Cook collabor\u00f2 con gli ispettori ma il 3 aprile 1922 venne arrestato con l'accusa di aver truffato gli azionisti, avrebbe incrementato la vendita delle azioni migliorando la posizione della PPA. Venne nominato un curatore fallimentare per chiudere le attivit\u00e0 della compagnia. Il processo ebbe inizio nell'ottobre del 1923, sul banco dei testimoni salirono molte persone; un ispettore bancario disse che i libri contabili erano a posto ma nonostante ci\u00f2 il giudice John Killits, della corte distrettuale, condann\u00f2 Cook a quattordici anni e sei mesi di carcere.\nFrederick e Marie divorziano.\nPer risparmiare alle figlie una cos\u00ec dura prova, poco prima del processo, Frederick e Marie divorziarono, ma quest'ultima non si perse un'udienza, sedendo sempre dietro l'ex marito. Cook venne trasferito presso la prigione federale di Leavenworth in Kansas il 6 aprile 1925, lo stesso giorno in cui i sostenitori di Peary festeggiavano il sedicesimo anniversario della conquista del Polo Nord. Frederick si adatt\u00f2 benissimo alla vita del carcere; di notte stava nell'infermeria mentre di giorno dirigeva il giornale della prigione, \"The New Era\"; era molto stimato da tutti, detenuti, secondini e amministratori dell'istituto penitenziario. Non voleva vedere nessuno, nemmeno i familiari, ma nel gennaio del 1926 ricevette la visita inaspettata del suo amico esploratore norvegese Roald Amundsen che era venuto in America per un giro di conferenze. Parlarono del viaggio fatto insieme sulla \"Belgica\" al Polo Sud e addirittura di un'altra spedizione che avrebbero potuto fare insieme. Alla sua uscita dal carcere, ai cronisti che lo attendevano fuori, espresse la propria ammirazione e riconoscenza per Cook definendolo: \u201c\"Il viaggiatore pi\u00f9 in gamba che abbia mai conosciuto\"\u201d. Questa sua presa di posizione chiara e netta nei confronti del dottore gli cost\u00f2 la partecipazione a una conferenza pagata della \"National Geographic Society\" presso la sua sede di Washington, malgrado un precedente invito che fu per\u00f2 ritirato in quel frangente.\nLa richiesta di grazia rifiutata.\nAlla fine del 1928, Cook chiese la grazia ma il giudice Killits, che si era sempre schierato apertamente contro di lui, gliela neg\u00f2. All'epoca nessuno era a conoscenza che tale giudice era amico di alcuni familiari di Peary. Anni dopo si \u00e8 venuti a conoscenza di una lettera che Killits scrisse alla figlia di Peary, Marie Peary Stafford, il 23 gennaio 1930, in cui vi era scritto: \u201c\"Sono d'accordo con lei: se il dottore ricevesse una condanna per tutti i reati che ha commesso, resterebbe in carcere a vita\"\u201d. Due anni dopo, nel marzo del 1930, venne rilasciato sulla parola e a sessantacinque anni usc\u00ec dal carcere. Dopo aver vissuto per breve tempo a Chicago presso il suo amico medico Thompson, and\u00f2 a vivere alternativamente con le sue figlie Ruth ed Helen che, ormai adulte, si erano sposate ed erano diventate rispettivamente le signore Hamilton e Vetter. Ogni tanto si vedeva, a casa delle figlie, anche con Marie, che viveva nel sud della California, con la quale era comunque sempre in contatto epistolare e che nonostante tutto amava ancora, probabilmente ricambiato.\nTroppo tardi!\nCook, nel febbraio del 1936, tent\u00f2 per l'ultima volta di far riesaminare la controversia sulla conquista del Polo e scrisse al presidente dell\u2018\"American Geographical Society\" (AGS), tale R. Roland Redmond, questa missiva: \u201c\"Sono passati esattamente ventotto anni dal giorno in cui lasciai Annoatok, in Groenlandia, per intraprendere un viaggio in slitta che mi avrebbe portato sino al Polo Nord, dove arrivai il 21 aprile 1908, Quando, diciotto mesi dopo, tornai nel mondo civilizzato, annunciando il mio successo, fui immediatamente attaccato da un rivale invidioso, e nei mesi e negli anni che seguirono fui vittima della peggiore campagna di calunnie e ingiurie della storia... \u00c8 arrivato il momento di sottoporre la mia storia a un'inchiesta completa e imparziale. E, considerando la fama di equit\u00e0 e accuratezza che vi contraddistingue, chiedo rispettosamente che tale ricerca venga condotta dall\u2018American Geographical Society\"\u201d. La richiesta per\u00f2 fu respinta dalla societ\u00e0, dati i costi proibitivi che una nuova inchiesta avrebbe comportato.\nLa fine.\nMentre si trovava ospite a casa di Rulph Stainwald von Ahlefeldt, che faceva parte della spedizione sul monte Denali (McKinley) del 1903, il 3 maggio 1940 ebbe un ictus per cui fu ricoverato in condizioni critiche all'ospedale dove rimase qualche settimana. Nel frattempo Von Ahlefeldt e alcuni suoi amici chiesero la grazia per Cook al Presidente degli Stati Uniti, Franklin Delano Roosevelt, che gliela concesse il 16 maggio 1940. Quando l'amico la fece vedere a Frederick questi con un filo di voce ringrazi\u00f2 e disse di essere felice. Una volta rimessosi usc\u00ec dall'ospedale ma il 24 giugno 1940, ebbe un secondo episodio e fu ricoverato nuovamente. Entr\u00f2 in coma e all'et\u00e0 di settantacinque anni mor\u00ec il 5 agosto 1940, a New Rochelle, New York.\nFu sepolto nel cimitero Forest Lawn di Buffalo nello Stato di New York, davanti a parenti e amici. Per trentasette anni la sua tomba non ha avuto alcun monumento sino a quando venne messa una semplice lapide commemorativa con scritto: \u201c\"Il dottor Cook fu il primo a dichiarare di aver scoperto il Polo Nord, nel 1908. Fu il primo a scalare il monte Denali (McKinley) in Alaska, nel 1906. Fu il primo americano a esplorare entrambe le regioni polari. Venne fatto cavaliere dal re del Belgio e ottenne diverse medaglie d'oro da varie societ\u00e0 geografiche\"\u201d. Sia Frederick Cook sia Robert Edwin Peary dissero al loro ritorno dal Polo Nord di aver nascosto in un anfratto del ghiaccio un messaggio sulla propria conquista. Nessuno di tali messaggi per\u00f2 \u00e8 stato mai trovato.\nFonti.\nBruce Henderson, \"Vero Nord. Frederick Cook, Robert Peary e la corsa al Polo\", ed. Corbaccio"}
{"id": "2277416", "revid": "599013", "url": "https://it.wikipedia.org/wiki?curid=2277416", "title": "Suore dei Santi Angeli custodi", "text": "Le suore dei Santi Angeli custodi (in spagnolo \"Hermanas de los Santos \u00c1ngeles Custodios\") sono un istituto religioso femminile di diritto pontificio: i membri di questa congregazione pospongono al loro nome la sigla R.A.C.\nStoria.\nLa congregazione venne fondata da Rafaela Ybarra de Vilallonga (1843-1900): di ricca famiglia, nel 1894 apr\u00ec a Bilbao un centro per dare alloggio e sostegno alle giovani giunte in citt\u00e0 per trovare lavoro (la cosiddetta \"Casa di perseveranza\").\nPer gestire l'opera, insieme a tre compagne, l'8 dicembre 1894, diede vita alla fraternit\u00e0 dei Santi Angeli Custodi: presto estese il suo apostolato all'educazione e all'assistenza ai bambini, per i quali apr\u00ec il \"Colegio \u00c1ngeles Custodios\" (1899).\nLe suore dei Santi Angeli Custodi vennero erette in congregazione di diritto diocesano dal vescovo di Bilbao solo dopo la morte della fondatrice, l'11 marzo 1901: ottennero il pontificio decreto di lode il 21 gennaio 1929 e vennero approvate definitivamente dalla Santa Sede il 2 luglio 1940.\nLa fondatrice \u00e8 stata beatificata il 30 settembre 1984 in Piazza San Pietro a Roma da papa Giovanni Paolo II.\nAttivit\u00e0 e diffusione.\nLe suore dei Santi Angeli Custodi si dedicano all'istruzione e all'educazione cristiana della giovent\u00f9: gestiscono collegi, pensionati e residenze universitarie.\nSono presenti in Argentina, Brasile, Cile, Colombia, Repubblica Dominicana, Porto Rico, Spagna: la sede generalizia \u00e8 a Madrid.\nAl 31 dicembre 2005 l'istituto contava 193 religiose in 34 case."}
{"id": "2277417", "revid": "1543377", "url": "https://it.wikipedia.org/wiki?curid=2277417", "title": "Primavera silenziosa", "text": "Primavera silenziosa (titolo originale: \"Silent Spring\") \u00e8 un libro scritto da Rachel Carson e pubblicato nel settembre del 1962.\nTrama.\nIl libro \u00e8 comunemente ritenuto una sorta di manifesto antesignano del movimento ambientalista e descrive con tanto di ricerche e analisi scientifiche i danni irreversibili del DDT e dei fitofarmaci in genere sia sull'ambiente che sugli esseri umani. Il libro \u00e8 dedicato \u00ab...ad Albert Schweitzer che disse \"L'uomo ha perduto la capacit\u00e0 di prevenire e prevedere. Andr\u00e0 a finire che distrugger\u00e0 la Terra\"\u00bb\nTitolo.\nIl suo titolo deriva dalla constatazione del maggior silenzio nei campi primaverili, rispetto ai decenni passati, dovuto alla diminuzione del numero di uccelli canori provocato dall'utilizzo massiccio di insetticidi.\nPubblicazione.\nL'editore originale fu la Houghton Mifflin, mentre in Italia la Feltrinelli.\nNei media.\nIn Italia le \u00e8 stata dedicata una puntata della trasmissione radiofonica wikiradio, realizzata dal giornalista ambientale Marco Gisotti."}
{"id": "2277426", "revid": "339392", "url": "https://it.wikipedia.org/wiki?curid=2277426", "title": "Aermacchi M-346 Master", "text": ""}
{"id": "2277427", "revid": "135224", "url": "https://it.wikipedia.org/wiki?curid=2277427", "title": "Frederick A. Cook", "text": ""}
{"id": "2277428", "revid": "599013", "url": "https://it.wikipedia.org/wiki?curid=2277428", "title": "Suore del Sacro Cuore di Ges\u00f9 (Ragusa)", "text": "Le Suore del Sacro Cuore di Ges\u00f9 sono un istituto religioso femminile di diritto pontificio. I membri di questa congregazione pospongono al loro nome la sigla I.S.C.\nStoria.\nLe origini della congregazione risalgono al 1877, quando la nobildonna Maria Schinin\u00e0 (1844-1910), insieme a cinque compagne, inizi\u00f2 a dedicarsi a varie opere di misericordia in favore dei poveri di Ragusa. Inizialmente i membri di questo sodalizio cattolico non conducevano vita comune.\nIl 9 maggio 1889, Mons. Benedetto La Vecchia, arcivescovo di Siracusa, eresse la fraternita in congregazione di diritto diocesano: il nome originale dell'istituto fu quello di \"Adoratrici del Sacro Cuore di Ges\u00f9 Sacramentato\" (assunse l'attuale titolo nel 1909).\nL'istituto ricevette il pontificio decreto di lode il 27 novembre 1936: le sue costituzioni sono state approvate dalla Santa Sede l'11 marzo 1946. Il 9 febbraio 1955 la congregazione \u00e8 stata aggregata all'Ordine dei Frati Minori Conventuali.\nPapa Giovanni Paolo II nel 1990 ne ha beatificato la fondatrice.\nAttivit\u00e0 e diffusione.\nLe Suore del Sacro Cuore si dedicano all'educazione dell'infanzia e della giovent\u00f9, alla cura agli infermi negli ospedali, all'assistenza agli orfani, agli anziani e alle ragazze madri, alle attivit\u00e0 pastorali (insegnamento del catechismo, ministero straordinario dell'eucaristia). La spiritualit\u00e0 dell'istituto \u00e8 riparatrice.\nSono presenti in Europa (Francia, Italia, Polonia, Romania), in Africa (Madagascar, Nigeria), in America (Canada, Panama, Stati Uniti d'America) e in Asia (Filippine, India); la sede generalizia \u00e8 a La Storta (Roma).\nAl 31 dicembre 2005 l'istituto contava 533 religiose in 59 case."}
{"id": "2277429", "revid": "287204", "url": "https://it.wikipedia.org/wiki?curid=2277429", "title": "Jasidih", "text": " \nJasidih \u00e8 una citt\u00e0 dell'India di 14.129 abitanti, situata nel distretto di Deoghar, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 31' 0 N e 86\u00b0 39' 0 E e ha un'altitudine di 259 .\nSociet\u00e0.\nEvoluzione demografica.\nAl censimento del 2001 la popolazione di Jasidih assommava a 14.129 persone, delle quali 7.645 maschi e 6.484 femmine. I bambini di et\u00e0 inferiore o uguale ai sei anni assommavano a 2.031, dei quali 1.015 maschi e 1.016 femmine. Infine, coloro che erano in grado di saper almeno leggere e scrivere erano 9.197, dei quali 5.685 maschi e 3.512 femmine."}
{"id": "2277431", "revid": "599013", "url": "https://it.wikipedia.org/wiki?curid=2277431", "title": "Suore del Sacro Cuore di Ges\u00f9 e dei Santi Angeli", "text": "Le Suore del Sacro Cuore di Ges\u00f9 e dei Santi Angeli (in spagnolo \"Hermanas del Sagrado Coraz\u00f3n de Jes\u00fas y de los Santos Angeles\") sono un istituto religioso femminile di diritto pontificio: i membri di questa congregazione, dette anche Angeliche del Sacro Cuore, pospongono al loro nome la sigla R.A.\nStoria.\nLa congregazione venne fondata da Genoveva Torres Morales (1870-1956): nata da una povera famiglia spagnola, rimase presto orfana e all'et\u00e0 di tredici anni, a causa di un tumore, le venne amputata una gamba.\nLa Morales dedic\u00f2 tutta la sua vita all'accoglienza e all'assistenza alle donne sole e in difficolt\u00e0: per tale opera, su consiglio dal gesuita Mart\u00edn S\u00e1nchez, fond\u00f2 a Valencia l'istituto delle religiose Angeliche del Sacro Cuore (dette poi Suore del Sacro Cuore di Ges\u00f9 e dei Santi Angeli), che si diffuse rapidamente in diversi centri della Spagna.\nIl 5 dicembre 1925 la congregazione venne eretta in istituto di diritto diocesano dall'arcivescovo di Saragozza Rigoberto Domenech y Valls: ricevette il pontificio decreto di lode il 25 marzo 1953 e venne definitivamente approvata, insieme alle sue costituzioni, il 22 giugno 1962.\nLa fondatrice, beatificata nel 1995, \u00e8 stata canonizzata da papa Giovanni Paolo II nel 2003.\nAttivit\u00e0 e diffusione.\nLe Angeliche del Sacro Cuore si dedicano all'istruzione della giovent\u00f9 e ad altre opere di carit\u00e0.\nSono presenti in Italia, Messico, Spagna e Venezuela: la sede generalizia \u00e8 a Saragozza.\nAl 31 dicembre 2005 l'istituto contava 171 religiose in 21 case."}
{"id": "2277433", "revid": "767487", "url": "https://it.wikipedia.org/wiki?curid=2277433", "title": "Wayne Robinson", "text": ""}
{"id": "2277434", "revid": "599013", "url": "https://it.wikipedia.org/wiki?curid=2277434", "title": "Suore della Sacra Famiglia di Spoleto", "text": "Le Suore della Sacra Famiglia di Spoleto sono un istituto religioso femminile di diritto pontificio.\nStoria.\nLa congregazione venne fondata dal sacerdote Pietro Bonilli (1841-1935): parroco di Cannaiola di Trevi (Perugia), fu promotore della devozione alla Sacra Famiglia e istitu\u00ec numerose associazioni intitolatele.\nNel 1887 apr\u00ec a Cannaiola un orfanotrofio e ne offr\u00ec la direzione alle Suore della Sacra Famiglia di Bergamo, fondate da Paola Elisabetta Cerioli, ma queste dovettero rifiutare l'invito; Bonilli decise quindi di creare una nuova congregazione e il 13 maggio 1888 le prime quattro postulanti, davanti all'arcivescovo di Spoleto Elvezio Pagliari, fecero la loro vestizione.\nLe Suore della Sacra Famiglia di Spoleto ricevettero il pontificio decreto di lode l'8 marzo 1911: le loro costituzioni vennero definitivamente approvate dalla Santa Sede il 10 maggio 1932.\nAttivit\u00e0 e diffusione.\nLe Suore della Sacra Famiglia si dedicano all'assistenza agli orfani, alla cura degli ammalati e degli handicappati e al sostegno agli emarginati.\nSono presenti in Italia, Brasile, Cile, Costa d'Avorio, El Salvador, Guatemala, India e Romania: la sede generalizia \u00e8 a Roma.\nAl 31 dicembre 2005 l'istituto contava 385 religiose in 58 case."}
{"id": "2277435", "revid": "287204", "url": "https://it.wikipedia.org/wiki?curid=2277435", "title": "Kitab-i-Aqdas", "text": ""}
{"id": "2277437", "revid": "25152", "url": "https://it.wikipedia.org/wiki?curid=2277437", "title": "Al-Kit\u00e1b al-Aqdas", "text": ""}
{"id": "2277438", "revid": "287204", "url": "https://it.wikipedia.org/wiki?curid=2277438", "title": "Jhumri Tilaiya", "text": " \nJhumri Tilaiya \u00e8 una suddivisione dell'India, classificata come \"municipality\", di 69.444 abitanti, situata nel distretto di Koderma, nello stato federato del Jharkhand. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 24\u00b0 25' 60 N e 85\u00b0 31' 0 E e ha un'altitudine di 383 .\nSociet\u00e0.\nEvoluzione demografica.\nAl censimento del 2001 la popolazione di Jhumri Tilaiya assommava a 69.444 persone, delle quali 36.750 maschi e 32.694 femmine. I bambini di et\u00e0 inferiore o uguale ai sei anni assommavano a 11.286, dei quali 5.808 maschi e 5.478 femmine. Infine, coloro che erano in grado di saper almeno leggere e scrivere erano 43.265, dei quali 26.368 maschi e 16.897 femmine."}
{"id": "2277439", "revid": "4175", "url": "https://it.wikipedia.org/wiki?curid=2277439", "title": "Viacheslav Ragozin", "text": ""}
{"id": "2277440", "revid": "599013", "url": "https://it.wikipedia.org/wiki?curid=2277440", "title": "Suore salesiane dei Sacri Cuori", "text": "Le Suore Salesiane dei Sacri Cuori sono un istituto religioso femminile di diritto pontificio.\nStoria.\nLa congregazione venne fondata dal sacerdote Filippo Smaldone (1848-1923): nel 1876 a Napoli entr\u00f2 in una congregazione per l'educazione e l'insegnamento del catechismo ai sordomuti, fondata da Luigi Ajello nel 1853 e intitolata a san Francesco di Sales; in seguito Smaldone venne inviato a dirigere la scuola di Molfetta, dipendente dalla congregazione napoletana, e nel 1885 apr\u00ec un istituto per sordomuti a Lecce.\nPer la gestione della scuola, il sacerdote pens\u00f2 di istituire una nuova congregazione di suore e il 25 marzo 1885 venne celebrata la vestizione delle prime tre religiose che presero il nome di Salesiane dei Sacri Cuori. Il 27 gennaio 1895 Salvatore Luigi Zola, vescovo di Lecce, promulg\u00f2 il decreto di erezione dell'istituto e di approvazione delle sue costituzioni e il 29 gennaio successivo, festa di san Francesco di Sales, ricevette la prima professione dei voti delle suore.\nIl 18 dicembre 1912 l'istituto venne aggregato all'Ordine dei Frati Minori: ottenne il pontificio decreto di lode il 30 novembre 1915 e le sue costituzioni vennero approvate definitivamente dalla Santa Sede il 21 giugno 1925.\nIl fondatore \u00e8 stato beatificato da papa Giovanni Paolo II nel 1994 e canonizzato da papa Benedetto XVI nel 2006.\nAttivit\u00e0 e diffusione.\nLe Salesiane dei Sacri Cuori si dedicano all'istruzione e all'educazione cristiana della giovent\u00f9, specialmente dei sordomuti e degli altri portatori di handicap.\nSono presenti in Italia, Moldavia, in Africa (Benin, Ruanda, Tanzania) e in America meridionale (Brasile, Paraguay); la sede generalizia \u00e8 a Roma.\nAl 31 dicembre 2005 l'istituto contava 398 religiose in 40 case."}
{"id": "2277442", "revid": "599013", "url": "https://it.wikipedia.org/wiki?curid=2277442", "title": "DeWayne Scales", "text": ""}
{"id": "2277444", "revid": "287204", "url": "https://it.wikipedia.org/wiki?curid=2277444", "title": "Jugsalai", "text": " \nJugsalai \u00e8 una suddivisione dell'India, classificata come \"municipality\", di 46.061 abitanti, situata nel distretto del Singhbhum Orientale, nello stato federato del Jharkhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 46' 0 N e 86\u00b0 10' 60 E e ha un'altitudine di 139 .\nSociet\u00e0.\nEvoluzione demografica.\nAl censimento del 2001 la popolazione di Jugsalai assommava a 46.061 persone, delle quali 24.028 maschi e 22.033 femmine. I bambini di et\u00e0 inferiore o uguale ai sei anni assommavano a 6.217, dei quali 3.222 maschi e 2.995 femmine. Infine, coloro che erano in grado di saper almeno leggere e scrivere erano 33.105, dei quali 18.392 maschi e 14.713 femmine."}
{"id": "2277445", "revid": "599013", "url": "https://it.wikipedia.org/wiki?curid=2277445", "title": "Suore della carit\u00e0 di San Carlo", "text": "Le Suore della Carit\u00e0 di San Carlo, dette anche Borromeiane o Borromee (in francese \"S\u0153urs de la Charit\u00e9 de Saint-Charles de Nancy\"), sono un istituto religioso femminile di diritto pontificio.\nStoria.\nNel 1652 il nobiluomo Emmanuel Chauvenel, signore di Xoudaille, per esaudire l'ultimo desiderio di suo figlio Joseph, morto di peste all'et\u00e0 di ventiquattro anni per curare i poveri, promosse l'apertura a Nancy di una \"casa di carit\u00e0\" per accogliere gli ammalati rifiutati dagli ospedali: la gestione della casa, messa a disposizione da Carlo IV di Lorena e intitolata al santo di cui il duca portava il nome, venne affidata a una comunit\u00e0 di cinque suore.\nLe sorelle, nel 1663, adottarono la regola elaborata da Francesco di Sales per le religiose della Visitazione (quella del 1613, che non prevedeva ancora la clausura). Il 15 settembre 1679 il vescovo di Toul Jacques de Fieux approv\u00f2 le nuove costituzioni, elaborate per le suore da Epiphane Louys, abate premostratense di \u00c9tival.\nLa congregazione divenne di diritto pontificio il 4 febbraio 1859 e venne approvata definitivamente il 15 ottobre 1892.\nAttivit\u00e0 e diffusione.\nL'apostolato specifico delle Suore della Carit\u00e0 di San Carlo \u00e8 la visita e la cura ai poveri e ammalati a domicilio: gestiscono anche orfanotrofi e case di riposo per anziani.\nSono presenti in Belgio, Francia, Italia, Senegal: la sede generalizia \u00e8 a Nancy.\nAl 31 dicembre 2005 l'istituto contava 202 religiose in 23 case.\nLa federazione.\nDal nucleo originale di Nancy si staccarono, in tempi diversi, varie case aperte nei territori dell'Europa centrale che diedero origine a numerose congregazioni indipendenti: l'11 ottobre 1970 alcuni istituti decisero di federarsi.\nLa federazione, approvata dalla Santa Sede il 15 marzo 1974, comprende, oltre all'istituto di Nancy, sei congregazioni. Queste congregazioni hanno casa-madre a Treviri, Praga, Vienna, Trzebnica, Grafschaft e Miko\u0142\u00f3w."}
{"id": "2277447", "revid": "486946", "url": "https://it.wikipedia.org/wiki?curid=2277447", "title": "Alexander Beliavsky", "text": ""}
{"id": "2277454", "revid": "963244", "url": "https://it.wikipedia.org/wiki?curid=2277454", "title": "Suore della Misericordia di San Carlo Borromeo", "text": ""}
{"id": "2277455", "revid": "599013", "url": "https://it.wikipedia.org/wiki?curid=2277455", "title": "Jawann Oldham", "text": ""}
{"id": "2277456", "revid": "647919", "url": "https://it.wikipedia.org/wiki?curid=2277456", "title": "Suore di Carit\u00e0 di San Carlo Borromeo", "text": ""}
{"id": "2277457", "revid": "287204", "url": "https://it.wikipedia.org/wiki?curid=2277457", "title": "Jorapokhar", "text": " \nJorapokhar \u00e8 una suddivisione dell'India, classificata come \"census town\", di 85.218 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 23\u00b0 42' 56 N e 86\u00b0 23' 35 E.\nSociet\u00e0.\nEvoluzione demografica.\nAl censimento del 2001 la popolazione di Jorapokhar assommava a 85.218 persone, delle quali 46.006 maschi e 39.212 femmine. I bambini di et\u00e0 inferiore o uguale ai sei anni assommavano a 11.678, dei quali 5.967 maschi e 5.711 femmine. Infine, coloro che erano in grado di saper almeno leggere e scrivere erano 55.792, dei quali 34.233 maschi e 21.559 femmine."}
{"id": "2277460", "revid": "599013", "url": "https://it.wikipedia.org/wiki?curid=2277460", "title": "Bruce Spraggins", "text": ""}
{"id": "2277461", "revid": "599013", "url": "https://it.wikipedia.org/wiki?curid=2277461", "title": "Howie Carl", "text": ""}
{"id": "2277464", "revid": "767487", "url": "https://it.wikipedia.org/wiki?curid=2277464", "title": "Cleveland Buckner", "text": ""}
{"id": "2277465", "revid": "599013", "url": "https://it.wikipedia.org/wiki?curid=2277465", "title": "Oscar (calciatore)", "text": "Salito alla ribalta internazionale in giovane et\u00e0, ha raggiunto l'apice della propria carriera nella prima met\u00e0 degli anni duemiladieci, distinguendosi nel detto periodo sia per i successi con i club, tra i quali una Recopa Sudamericana con l' e una UEFA Europa League e un campionato inglese nei quattro anni e mezzo al Chelsea, sia per i titoli conquistati con le selezioni nazionali, ovverosia due titoli con la compagine Under-20 (un campionato sudamericano e un mondiale), un argento olimpico e una FIFA Confederations Cup. A partire dalla fine del 2016, complice il suo trasferimento in Cina ad una sorprendentemente giovane et\u00e0, si \u00e8 progressivamente eclissato dalle attenzioni internazionali, pur distinguendosi per la vittoria di altri titoli nazionali nell'Estremo Oriente.\nCaratteristiche tecniche.\nCentrocampista dal talento precoce, duttile e con grande visione di gioco, nasce e cresce come trequartista offensivo, pur riuscendo ad adattarsi con facilit\u00e0 al ruolo di mezz'ala. Per le sue caratteristiche tecniche e per il suo stile di gioco disciplinato, \u00e8 stato spesso accostato al connazionale Kak\u00e1.\nNel 2012 \u00e8 stato inserito nella lista dei calciatori pi\u00f9 promettenti nati dopo il 1991, realizzata da Don Bal\u00f3n.\nCarriera.\nClub.\nUni\u00e3o Barbarense e San Paolo.\nCresce nelle giovanili dell'Uni\u00e3o Barbarense, dove milita dal 1998 al 2004, per poi passare all'et\u00e0 di 13 anni al . \nIl 28 agosto 2008 esordisce in prima squadra, a soli 16 anni, disputando da titolare la gara di Coppa Sudamericana contro l', persa per 4-3 ai calci di rigore. Il 13 marzo 2009 debutta nel campionato paulista, subentrando a Jean in occasione della vittoria sul (5-0). Il 16 aprile 2009 timbra la sua prima presenza in Coppa Libertadores, disputando i minuti finali del match perso contro l' (2-1). Il 21 giugno 2009 esordisce quindi nella Serie A brasiliana, in occasione della sconfitta subita per mano del (3-1). Completa la sua unica annata da professionista nel club di Rio de Janeiro conseguendo la vittoria del campionato nazionale.\nDurante la sua permanenza al San Paolo, il giocatore resta coinvolto in una causa legale contro il suo stesso club circa il mancato versamento di alcuni stipendi: il rapporto tra le due parti si conclude infine con la rescissione del contratto del giocatore.\nInternacional.\nIl 15 giugno 2010, il centrocampista si accasa quindi ai rivali dell', al prezzo di 6 milioni di euro versati al San Paolo sotto forma di risarcimento. Debutta con il nuovo club il 15 agosto successivo, in occasione della sconfitta esterna rimediata dal (3-0). Il 14 dicembre 2010 Oscar timbra la sua prima presenza di sempre in una coppa del mondo per club FIFA, scendendo in campo durante la sconfitta contro i congolesi del (2-0).\nDurante la sua seconda stagione a Porto Alegre, Oscar realizza il suo primo centro da professionista, durante la vittoria di Coppa Libertadores sul (4-0). Il 5 giugno 2011 arrivano le prime reti del centrocampista in campionato, che contribuisce cos\u00ec al successo sull' (2-4). Il 24 agosto 2011 si aggiudica la sua prima Recopa Sudamericana in carriera, disputando per intero il match di ritorno contro l' (3-1). Conclude la stagione da perno di gioco dell'Internacional, collezionando 44 presenze e 13 reti in tutte le competizioni.\nChelsea.\nIl 25 luglio 2012 il ufficializza l'acquisto di Oscar a titolo definitivo, al prezzo di circa 32 milioni di euro. Fa il suo debutto con i \"Blues\" il 19 agosto seguente, in occasione del primo turno di Premier League, disputando gli ultimi minuti della vittoria sul (2-0). Scende in campo anche nella gara di supercoppa europea contro l' (4-1 per gli iberici). Il 19 settembre 2012 arriva invece l'esordio in UEFA Champions League, disputando da titolare la gara casalinga contro la (2-2), distinguendosi per la realizzazione di una doppietta, la prima con gli inglesi, poi rimontata dai bianconeri. Il 23 dicembre 2012 realizza invece il primo centro nella massima serie inglese, contribuendo al reboante successo sui concittadini dell' (8-0). Il 14 febbraio 2013, una sua rete, realizzata ad appena 33 secondi dall'ingresso in campo, decide la gara d'andata dei sedicesimi di finale di UEFA Europa League contro lo (0-1). Conclude la stagione a Londra da giocatore col maggior numero di presenze nella rosa dei \"Blues\", 64, alla pari di Fernando Torres e Juan Mata, laureandosi peraltro vincitore della sua prima Europa League in carriera.\nNella seconda annata al Chelsea, il brasiliano prende parte alla gara di supercoppa europea contro il , persa ai rigori. Il 26 febbraio 2014, timbra la sua centesima presenza in assoluto coi londinesi in occasione del match d'andata degli ottavi di finale di Champions League contro il (1-1). Il 22 marzo successivo arriva la prima doppietta del brasiliano in Premier League, ai danni dell' (6-0).\nCorona la sua terza stagione a Londra con la vittoria dei suoi primi trofei nazionali: il 1\u00ba marzo 2015 arriva infatti la vittoria della sua prima coppa di lega, in virt\u00f9 della vittoria sul (2-0); il 3 maggio \u00e8 invece la volta del conseguimento del titolo nazionale, con tre giornate d'anticipo.\nLa quarta annata coi \"Blues\" comincia con la mancata vittoria del Community Shield, perso contro l'Arsenal (1-0). Il 31 ottobre 2015 la sconfitta interna subita dal coincide con la centesima presenza in Premier League del brasiliano. Il 31 gennaio 2016 realizza la sua prima tripletta in carriera, contribuendo al successo in FA Cup sul (1-5).\nShanghai SIPG.\nIl 24 dicembre 2016, il brasiliano passa a titolo definitivo ai cinesi dello , a fronte di un corrispettivo fisso pari a 60 milioni di euro. Debutta con il nuovo club il 7 febbraio 2017, in occasione della vittoria casalinga sul (3-0) valida come turno preliminare di AFC Champions League, bagnando l'esordio con il suo primo centro in carriera nella formazione cinese. Al termine del match di campionato contro il (1-1), il centrocampista rimedia una multa di sterline e una squalifica di otto giornate per aver provocato una violenta rissa in campo, dopo aver deliberatamente preso a pallonate due avversari.\nLa sua seconda stagione in Cina culmina con la vittoria del campionato nazionale, nel corso della quale competizione il centrocampista brasiliano si distingue sia come realizzatore (12 centri) sia come assist-man (22 passaggi decisivi). Il 7 novembre 2018, conquista la sua prima supercoppa cinese, a scapito del .\nSia all'epoca sia negli anni seguenti, la scelta del brasiliano di abbandonare il calcio europeo al culmine della propria carriera professionistica \u00e8 stata frequentemente criticata da opinionisti e addetti al settore (uscito dai riflettori del calcio europeo, infatti, il calciatore ha anche perso il posto in nazionale). Questi ha spesso motivato tale scelta spiegando di essersi accasato allo Shanghai per motivi prevalentemente economici, avendo cio\u00e8 deciso di anteporre il benessere di s\u00e9 e della propria famiglia al successo professionistico.\nNazionale.\nSelezioni giovanili e olimpica.\nNel 2011 Oscar viene incluso nella selezione verdeoro Under-20, cos\u00ec da prendere parte al campionato sudamericano di categoria: la competizione, disputata con continuit\u00e0 dal centrocampista, culmina proprio con la vittoria dei brasiliani, che si qualificano cos\u00ec di diritto al campionato mondiale Under-20 dello stesso anno.\nConvocato anche per la suddetta rassegna internazionale, conduce nuovamente la propria selezione alla finale, da Oscar decisa grazie ad una tripletta, che regala la vittoria ai verdeoro.\nIl 6 luglio 2012, il brasiliano viene convocato dalla selezione olimpica nazionale in occasione delle Olimpiadi di Londra. Nel corso della manifestazione, si distingue sia per un gol (a danno della Bielorussia) sia per i propri assist, decisivi per il raggiungimento della finale contro il Messico. In virt\u00f9 della sconfitta subita da questi ultimi (2-1), il centrocampista viene insignito della medaglia d'argento olimpica.\nNazionale maggiore.\nIl 14 settembre 2011, Oscar debutta nella nazionale maggiore di Mano Menezes, scendendo in campo nella ripresa del match d'andata della prima edizione del Superclassico delle Americhe (0-0). Realizza invece il suo primo centro con la maglia verdeoro il 9 giugno 2012, in occasione della sconfitta rimediata dall' (4-3). L'11 ottobre successivo mette a segno la sua prima doppietta in nazionale, a danno dell' (6-0).\nConfermato anche dal nuovo commissario tecnico Scolari, nel maggio 2013 riceve la convocazione in vista della Confederations Cup. Timbra la sua prima presenza nella suddetta rassegna il 15 giugno 2013, disputando per intero il match contro il (3-0), contribuendo al successo dei padroni di casa con un assist. La competizione si conclude con la vittoria in finale del Brasile (3-0 sulla Spagna), che vale a Oscar il primo trofeo con la nazionale maggiore brasiliana.\nNel 2014 viene quindi incluso nella lista di convocati in occasione dei mondiali di Rio. Il 12 giugno 2014, al debutto nella rassegna mondiale, sigilla la gara contro la mettendo a segno la rete del 3-1 finale. Dopo un percorso esaltante, la \"Sele\u00e7\u00e3o\" viene travolta in semifinale dai futuri campioni della (1-7): \u00e8 di Oscar l'unica rete siglata dai verdeoro in occasione di quel che poi \u00e8 passato alle cronache come \"Mineirazo\". I brasiliani concludono la manifestazione mancando anche il terzo posto, a causa del successo per 3-0 dei : ciononostante, il centrocampista viene incluso nella formazione ideale FIFA-Castrol stilata al termine della rassegna.\nSubentrato Dunga alla guida della selezione maggiore brasiliana, nel 2015 Oscar manca l'appuntamento alla Copa Am\u00e9rica a causa di un infortunio \"last minute\". Fa le sue ultime comparse con la \"Sele\u00e7\u00e3o\" nel settembre 2016, per poi venire accantonato dalle attenzioni di Dunga prima, di Tite poi.\nStatistiche.\nPresenze e reti nei club.\n\"Statistiche aggiornate al 6 novembre 2021.\""}
{"id": "2277468", "revid": "767487", "url": "https://it.wikipedia.org/wiki?curid=2277468", "title": "Donnie Butcher", "text": ""}
{"id": "2277470", "revid": "1444886", "url": "https://it.wikipedia.org/wiki?curid=2277470", "title": "Consiglio per la ricerca in agricoltura e l'analisi dell'economia agraria", "text": "Il Consiglio per la ricerca in agricoltura e l'analisi dell'economia agraria (CREA) \u00e8 un ente nazionale di ricerca con sede in Roma, vigilato dal Ministero delle politiche agricole alimentari e forestali.\n\u00c8 stato istituito nel 2015 dall'unione del Consiglio per la ricerca e la sperimentazione in agricoltura (CRA) e dell'Istituto nazionale di economia agraria (INEA).\nIl complesso delle attivit\u00e0 \u00e8 rivolto ad aumentare la competitivit\u00e0 internazionale e nazionale delle imprese agricole, agroalimentari e agroindustriali italiane e a migliorare la sicurezza, la qualit\u00e0, la sostenibilit\u00e0 economica, sociale e ambientale dei comparti agricolo, zootecnico e forestale. Questi obiettivi raccolgono le istanze del mondo scientifico, produttivo e della societ\u00e0 civile, come attori propulsivi, e si concretizzano in risposte che passano attraverso i diversi canali della comunicazione scientifica, tecnica e divulgativa.\nIl loro raggiungimento viene assolto, in primo luogo, mediante attivit\u00e0 di ricerca scientifica, finalizzata all\u2019avanzamento delle conoscenze e allo sviluppo di nuove tecnologie.\nIl CREA svolge inoltre attivit\u00e0 di ricerca istituzionale, richiesta dal MiPAAF e da altre amministrazioni pubbliche, come supporto di conoscenze per la programmazione delle politiche settoriali. Si tratta in particolare di raccolta ed analisi di dati statistici, redazione di documenti per la definizione delle policy e di attivit\u00e0 di certificazione.\nAltro pilastro della sua missione \u00e8 il trasferimento tecnologico che si concretizza con il mantenimento e l\u2019implementazione del portafoglio titoli (brevetti, privative vegetali e iscrizioni ai registri varietali).\nInfine, il CREA, come le altre Istituzioni accademiche e di ricerca, mantiene un dialogo con la societ\u00e0 attraverso la divulgazione diretta al grande pubblico e la creazione di occasioni di dibattito aperto, e scientificamente informato, su temi sensibili o di forte interesse per l\u2019opinione pubblica.\nOrganizzazione.\nIl Consiglio si compone di 12 Centri di ricerca. Sei Centri di ricerca tematici a cui sono assegnate missioni riferite a discipline trasversali all\u2019agricoltura, riguardanti il settore agroalimentare e l\u2019agroindustria, l\u2019alimentazione e la nutrizione, le politiche agricole europee e nazionali.\nSei Centri di ricerca di filiera a cui sono attribuite missioni specifiche per la valorizzazione delle produzioni tipiche e di qualit\u00e0 riconducibili al Made in Italy, ma anche studi e ricerche per la gestione sostenibile delle foreste e dell\u2019arboricoltura da legno.\nAttuale Presidente dell'Ente \u00e8 il Prof. Carlo Gaudio, succede al Commissario Straordinario Gian Luca Calvi."}
{"id": "2277471", "revid": "767487", "url": "https://it.wikipedia.org/wiki?curid=2277471", "title": "Kondariotissa", "text": "Kondariotissa (, precedentemente \u039a\u03bf\u03c5\u03bd\u03c4\u03bf\u03c5\u03c1\u03b9\u03ce\u03c4\u03b9\u03c3\u03c3\u03b1, Koundouriotissa) \u00e8 un villaggio greco nell'unit\u00e0 periferica di Pieria, periferia della Macedonia Centrale. \u00c8 situata a 9\u00a0km a sud di Katerini.\n\u00c8 la localit\u00e0 principale dell'ex comune di Dion\nL'occupazione principale \u00e8 la coltivazione del tabacco."}
{"id": "2277473", "revid": "599013", "url": "https://it.wikipedia.org/wiki?curid=2277473", "title": "Dave Zeller", "text": ""}
{"id": "2277474", "revid": "287204", "url": "https://it.wikipedia.org/wiki?curid=2277474", "title": "Altare di Augusta", "text": "L'altare di Augusta \u00e8 un altare romano eretto l'11 settembre 260/261 ad \"Augusta Vindelicum\", capitale della provincia romana della Rezia, per commemorare una vittoria romana (precisamente dell'Impero delle Gallie) su Semnoni e Iutungi. Fu scoperto nell'agosto 1992 ad Augusta ed \u00e8 conservato all'Alamannenmuseum Ellwangen.\nDescrizione e storia.\nAlto circa 1,5 metri, presenta sul lato sinistro un rilievo rappresentante una Vittoria trionfante su di un barbaro e sul lato destro Marte in armi. Sul pannello centrale \u00e8 presente una lunga iscrizione che celebra la vittoria di \"Marcus Simplicinius Genialis\", governatore equestre della provincia (all'epoca sotto il controllo del cosiddetto Impero delle Gallie), sulle popolazioni barbare (l'iscrizione le definisce \u00abgenti Semnone ovvero Iutungi\u00bb). L'iscrizione \u00e8 datata all'anno di consolato di Postumo ed Onoraziano (260); quando l'Impero delle Gallie, di cui Postumo fu fondatore, fu riconquistato da Aureliano nel 275, i nomi di Postumo, Onoraziano e Genialis furono cancellati.\nGenialis era a capo di truppe della Rezia e di una o due province germaniche e milizie locali (\"populares\"); la sua azione, avvenuta tra il 24 e il 25 aprile permise la liberazione di \u00abdiverse migliaia\u00bb di Italici. Genialis fece voto di erigere l'altare, cosa che avvenne l'11 settembre.\nLa datazione dell'iscrizione \u00e8 discussa, in quanto si basa su una coppia di consoli non appartenenti all'Impero romano propriamente detto; una prima interpretazione vuole il consolato di Postumo come quello assunto nel primo anno di regno e dunque fa risalire l'erezione del monumento al 260; una seconda interpretazione invece considera mancante l'indicazione della seconda assunzione del consolato da parte di Postumo e quindi retrodata i fatti collegati all'erezione dell'altare all'anno 261."}
{"id": "2277475", "revid": "599013", "url": "https://it.wikipedia.org/wiki?curid=2277475", "title": "George Patterson", "text": ""}
{"id": "2277478", "revid": "767487", "url": "https://it.wikipedia.org/wiki?curid=2277478", "title": "Bevo Nordmann", "text": ""}
{"id": "2277482", "revid": "3082", "url": "https://it.wikipedia.org/wiki?curid=2277482", "title": "Altare di Augsburg", "text": ""}
{"id": "2277484", "revid": "22700615", "url": "https://it.wikipedia.org/wiki?curid=2277484", "title": "S\u00ed\u00edm Kallas", "text": ""}
{"id": "2277487", "revid": "729019", "url": "https://it.wikipedia.org/wiki?curid=2277487", "title": "Boeing KC-767", "text": "Il Boeing KC-767 \u00e8 la versione tanker del modello civile 767-200ER (Extended Range), proposto dall'azienda statunitense Boeing per impieghi militari. Quattro esemplari sono stati ordinati dalla Aeronautica Militare italiana, quattro dalla K\u014dk\u016b Jieitai o Japan Air Self-Defense Force (la forza aerea del Giappone) ed uno dalla Fuerza A\u00e9rea Colombiana.\nVersioni.\nPer le missioni di trasporto il KC-767A pu\u00f2 essere allestito in diverse configurazioni, rispettando per\u00f2 il limite di carico massimo di 25.000 chilogrammi:\nPer le missioni di rifornimento in volo il KC-767A pu\u00f2 imbarcare fino a 70 tonnellate di carburante ed \u00e8 dotato di una stazione ventrale del tipo a sonda rigida e tre stazioni di rifornimento del tipo a sonda flessibile, una in posizione ventrale ed una ad ogni estremit\u00e0 alare.\nI flussi massimi di trasferimento di carburante per le diverse stazioni sono:\nIl KC-767A pu\u00f2 a sua volta essere rifornito in volo tramite un sistema a sonda rigida usando l'apposito ricettacolo dorsale ad un flusso massimo di 900 galloni al minuto.\nUtilizzatori.\nNell'AM il KC-767A \u00e8 stato scelto per sostituire i Boeing 707T/T come Aereo da trasporto e Rifornimento in volo.\nIl reparto dell'AM dedicato a queste missioni \u00e8 l'8\u00ba Gruppo Volo del 14\u00ba Stormo di base all'Aeroporto di Pratica di Mare, presso Roma.\nIl 29 dicembre 2010 l'Aeronautica Militare ha formalmente accettato il primo dei quattro velivoli ordinati, mentre l'ultimo \u00e8 diventato operativo il 16 marzo 2012.\nIl 17 maggio 2011 si \u00e8 svolta la cerimonia di entrata in servizio presso l'hangar del 14\u00ba Stormo a Pratica di Mare."}
{"id": "2277490", "revid": "547992", "url": "https://it.wikipedia.org/wiki?curid=2277490", "title": "Ciro Immobile", "text": "Cresciuto nei settori giovanili di prima e poi, emerge tra le file di e vincendo con quest'ultime due titoli di capocannoniere, rispettivamente in Serie B (2011-2012) e in Serie A (2013-2014). Alla si afferma tra i migliori attaccanti italiani della sua generazione, trionfando per altre due volte nella classifica marcatori della Serie A (2017-2018 e 2019-2020) e vincendo il titolo di capocannoniere della UEFA Europa League (2017-2018): diventa inoltre il migliore marcatore di sempre della squadra biancoceleste in tutte le competizioni.\nA livello di palmar\u00e8s, con il club biancoceleste annovera una Coppa Italia (2018-19) e due Supercoppe italiane (2017 e 2019), mentre in precedenza aveva conquistato una Supercoppa di Germania (2014) con il e un campionato di Serie B (2011-2012) con il Pescara.\nNel campionato 2019-2020 ha eguagliato il record di reti segnate in Serie A in una singola stagione, 36, le stesse che gli hanno valso la vittoria della Scarpa d'oro. Sempre a livello individuale, \u00e8 stato inserito tre volte nella squadra dell'anno AIC (2014, 2018 e 2020) e una nella squadra della stagione della UEFA Europa League (2018).\nBiografia.\n\u00c8 sposato dal 2014 con Jessica, conosciuta durante la militanza a Pescara: la coppia ha tre figli. Nel biennio 2016-2017 \u00e8 stato presidente onorario del .\nCaratteristiche tecniche.\nCentravanti capace di spaziare su tutto il fronte d'attacco, tra i suoi principali punti di forza annovera senso del gol, dribbling nello stretto e tiro di prima intenzione, da ogni posizione e con entrambi i piedi. Dotato di buona tecnica di base \u2014 \u00abun formidabile stoccatore pur senza avere fondamentali ineccepibili\u00bb \u2014, ci\u00f2 nonostante il fisico possente, l'esplosivit\u00e0 e la resistenza nella corsa gli permettono di eccellere all'interno di sistemi tattici che esaltano queste caratteristiche, cio\u00e8 volti a creare spazi che Immobile, impiegato al meglio come unica punta centrale, pu\u00f2 attaccare in verticale; al contrario, risulta meno efficace se costretto a giocare da \"pivot\" all'interno dell'area di rigore o al fraseggio coi compagni di squadra.\nNonostante il gi\u00e0 significativo \"score\" sottorete, nella prima parte di carriera ha continuato a dividere gli addetti ai lavori tra suoi estimatori, che lo vedevano vittima di stereotipi e pregiudizi duri a morire, e altrettanti detrattori; questi ultimi, in particolare, ne riscontravano una certa fragilit\u00e0 caratteriale \u2014 ammessa dallo stesso Immobile, nello specifico davanti a difficolt\u00e0 ambientali \u2014 che, a loro dire, ne avrebbe impedito l'affermazione anche al di fuori del contesto italiano o in club con ambizioni di primo livello.\nDopo la vittoria della Scarpa d'oro e il record di gol in una stagione in Serie A, malgrado il persistere di critiche \u2014 provenienti soprattutto dalla stampa estera \u2014 circa la capacit\u00e0 di esprimersi al massimo solo grazie a una squadra che giochi per lui, c'\u00e8 chi gli riconosce di avere raggiunto una definitiva maturit\u00e0, avendo imparato \u00aba caricarsi la propria squadra sulle spalle\u00bb oltrech\u00e9 essere diventato pi\u00f9 perseverante e in grado di trovare sempre la via del gol, arrivando anche a definirlo \u00abl'attaccante italiano pi\u00f9 di talento e pi\u00f9 costante\u00bb degli anni 2010.\nCarriera.\nClub.\nSorrento e Juventus.\nMuove i primi passi nella scuola calcio Torre Annunziata '88, per poi trasferirsi nella societ\u00e0 Maria Rosa e infine nel vivaio della , dove tuttavia non riesce a emergere. Approda pertanto nelle giovanili del , dove con la formazione Allievi nella stagione 2006-2007 realizza 30 reti, tra cui una doppietta ai pari et\u00e0 del Torino che impressiona gli osservatori della Juventus.\nNel 2007, a 17 anni, viene quindi acquistato per 80.000 euro sotto consulenza di Ciro Ferrara, proprio dal club bianconero, che lo aggrega alla propria formazione Primavera. Il 23 febbraio 2009 contribuisce alla vittoria del Torneo di Viareggio, mettendo a segno una doppietta nella vittoriosa finale contro la . \nEsordisce in prima squadra e in Serie A a 19 anni, il 14 marzo 2009, in Juventus- (4-1), subentrando nei minuti di recupero ad Alessandro Del Piero. La stagione successiva fa il suo esordio anche nelle coppe europee, rilevando ancora Del Piero al 68' della partita -Juventus (2-0) del 25 novembre 2009, valevole per la fase a gironi della UEFA Champions League; nel corso dell'annata 2009-2010 esordisce anche in Coppa Italia e ottiene due ulteriori presenze in Serie A.\nIl 15 febbraio 2010 conquista nuovamente il Torneo di Viareggio, segnando una tripletta nella finale vinta contro l' (4-2): nell'occasione \u00e8 stato nominato migliore giocatore dell'edizione, ricevendo il \"Golden Boy\", e ottenuto il titolo di capocannoniere con 10 reti. Nelle due edizioni del Viareggio a cui ha partecipato, ha eguagliato il record di 14 gol totali realizzato da Renzo Cappellaro; inoltre, con le 10 reti dell'edizione 2010, batte il record di marcature realizzate in una singola edizione del torneo.\nSiena e Grosseto.\nIl 1\u00ba luglio 2010 passa in prestito al , in Serie B, insieme a Luca Marrone. Esordisce con i toscani il successivo 13 agosto in Siena- (2-0), valevole per il secondo turno di Coppa Italia, subentrando al 31' della ripresa a Emanuele Calai\u00f2. Esordisce poi in campionato alla quarta giornata contro il (3-1 per i toscani), rilevando Calai\u00f2 al 55'. Segna la sua prima rete tra i professionisti il 27 ottobre 2010 contro il (sconfitta per 3-2), nell'incontro valido per il terzo turno di Coppa Italia. La prima rete in campionato arriva il 20 novembre contro il .\nTra i toscani non riesce a trovare spazio, sicch\u00e9 il 25 gennaio 2011 passa in prestito ai pari categoria del . Esordisce con i biancorossi quattro giorni dopo nella trasferta vinta contro il (0-1 il finale), sostituendo Ferdinando Sforzini al 64'. Segna la sua prima e unica rete con i maremmani il 18 febbraio nel derby contro l'.\nPescara.\nIl 17 agosto 2011 viene ceduto in prestito al , in Serie B. Segna la sua prima rete con gli abruzzesi alla prima giornata di campionato contro il (vittoria per 1-2).\nIl 30 gennaio 2012, la cede met\u00e0 del cartellino al per 4 milioni di euro, lasciando il giocatore in prestito in Abruzzo fino al termine della stagione.\nGrazie alle 28 reti realizzate nell'annata 2011-2012 si laurea capocannoniere e diventa il giocatore nella storia del Pescara ad aver segnato pi\u00f9 gol in una sola stagione (superando le 21 reti realizzate da Stefano Rebonato nel campionato di Serie B 1986-1987); contribuisce inoltre al ritorno in Serie A dei biancazzurri dopo venti anni di assenza.\nIl 18 giugno 2012 la compartecipazione tra Genoa e Juventus viene rinnovata con diritti sportivi in favore dei rossobl\u00f9.\nGenoa e Torino.\nEsordisce con la squadra ligure il 18 agosto 2012 nella partita valida per il terzo turno di Coppa Italia persa ai rigori contro il Verona, subentrando al 31' della ripresa al posto di Davide Biondini. Esordisce in Serie A il 26 agosto 2012 contro il (vittoria per 2-0), siglando, a 5' dal termine, la sua prima rete nella massima serie. Conclude la stagione con 34 presenze e 5 gol segnati in totale.\nIl 12 luglio 2013, la Juventus risolve a proprio favore la compartecipazione con il Genoa e nello stesso giorno cede la met\u00e0 del cartellino di Immobile al .\nil 17 agosto 2013 esordisce in granata nella sconfitta interna di Coppa Italia contro il Pescara (1-2), e in quella stessa occasione va a segno per la prima volta con la maglia del \"Toro\" al 53'. Il 25 agosto 2013 fa quindi il suo esordio in campionato (Torino- 2-0). Il campionato 2013-2014 \u00e8 particolarmente positivo per il centravanti campano, che - con il partner d'attacco Cerci - conduce la formazione allenata da Ventura alla qualificazione in UEFA Europa League dopo 20 anni di assenza dalle manifestazioni europee. Con 22 reti in 33 presenze, Immobile si laurea capocannoniere della Serie A: \u00e8 il primo calciatore del Torino a riuscirci dagli anni 1970, nonch\u00e9 il tredicesimo calciatore ad aver vinto la classifica marcatori sia in Serie A sia in Serie B.\nA fine stagione il Torino riscatta dalla Juventus, per 8 milioni di euro, l'intero cartellino del giocatore.\nBorussia Dortmund.\nIl 2 giugno 2014 viene formalizzato il passaggio del giocatore al club tedesco del per 19,4 milioni di euro; Esordisce con la nuova squadra il 13 agosto seguente, nella Supercoppa di Germania contro il , vinta 2-0 dalla formazione giallonera.\nEsordisce in campionato il 23 dello stesso mese, nella partita persa in casa per 0-2 contro il . Il 16 settembre, all'esordio in UEFA Champions League coi colori gialloneri, segna il suo primo gol con la maglia del Borussia nella vittoria per 2-0 contro l'.\nIl 27 settembre evita la sconfitta dei suoi realizzando all'86' la rete, la prima per lui in Bundesliga, del definitivo 2-2 contro lo . Il 28 ottobre mette invece a referto la sua prima marcatura in Coppa di Germania nella trasferta vinta 3-0 sul campo del , fornendo anche l'assist per il gol di Reus.\nIl 3 marzo 2015, sempre in Coppa di Germania, mette a segno la sua prima doppietta con la maglia del Borussia nella vittoria in trasferta per 2-0 contro la ; questa vittoria qualifica i gialloneri ai quarti. Immobile conclude quella che rimarr\u00e0 la sua unica stagione in Germania totalizzando 10 reti tra campionato e coppe, di cui sole 3 in Bundesliga dove, peraltro, spesso si ritrova a partire dalla panchina; ben diverso \u00e8 il rendimento in Champions dove l'attaccante realizza 4 gol in 6 partite con il Borussia, eliminato agli ottavi dalla Juventus.\nSiviglia e ritorno a Torino.\nDopo una stagione in terra tedesca con pi\u00f9 ombre che luci, dettata anche da problemi ambientali, il 12 luglio 2015, il Borussia Dortmund lo cede in prestito con obbligo di riscatto agli spagnoli del . Esordisce con gli andalusi l'11 agosto seguente, nella Supercoppa UEFA persa 5-4 ai supplementari contro il , subentrando nel secondo tempo e fornendo a Konopljanka l'assist del momentaneo 4-4. Segna il suo primo gol con la nuova maglia l'8 novembre seguente, nella Liga, mettendo nell'occasione fine a un digiuno di gol lungo otto mesi, nella vittoria per 3-2 contro il .\nTuttavia, neanche in Spagna l'attaccante riesce a esprimersi su livelli soddisfacenti, sicch\u00e9 il 14 gennaio 2016 chiude la sua esperienza a Siviglia e, contemporaneamente, viene ceduto in prestito al club dov'era salito alla ribalta diciotto mesi prima, il Torino. Il 16 gennaio 2016 torna al gol al suo secondo esordio in maglia granata, aprendo le marcature su rigore nella sfida vinta 4-2 sul . In seguito realizza due doppiette contro (1-3) e (persa 3-2).\nLazio.\nIl 27 luglio 2016 il Siviglia comunica di aver ceduto il giocatore, a titolo definitivo, alla . Il 21 agosto successivo, oltre a esordire con la squadra capitolina, realizza il primo dei suoi 26 gol stagionali aprendo le marcature nella partita vinta, per 3-4, contro l'. Il 1\u00ba ottobre 2016 arriva la prima doppietta in occasione della trasferta vinta, per 3-0, contro l'. Il 1\u00ba marzo 2017 mette a segno la sua prima rete in un derby di Roma in occasione della semifinale di Coppa Italia vinta 2-0; nella finale del 17 maggio, la sua squadra viene superata per 2-0 dalla Juventus.\nIl 13 agosto 2017, all'inizio della stagione successiva, mette a segno una doppietta contro la Juventus nella partita valida per l'assegnazione della Supercoppa italiana 2017, contribuendo alla vittoria sui bianconeri per 2-3. Il 10 settembre successivo mette a segno la sua prima tripletta con la maglia della Lazio in occasione della vittoria casalinga contro il , battuto 4-1. Quattro giorni pi\u00f9 tardi sigla la sua prima rete in campo internazionale con indosso la casacca biancoceleste in occasione della trasferta vittoriosa, per 2-3, contro gli olandesi del . Il 6 gennaio 2018 realizza una quaterna nella vittoria per 5-2 sul campo della , mentre il successivo 22 febbraio mette a segno la sua prima tripletta in ambito internazionale contro la . Nel corso della stagione, la pi\u00f9 brillante della sua carriera sul piano realizzativo, entra nella \"top ten\" dei migliori marcatori biancocelesti di tutti i tempi, diventando inoltre il pi\u00f9 prolifico cannoniere stagionale nella storia del club capitolino, considerando sia i gol totalizzati fra tutte le competizioni sia quelli messi a segno nel solo campionato. Alla conclusione della UEFA Europa League 2017-2018 vince con 8 reti, al pari di Aritz Aduriz, la classifica cannonieri della competizione, venendo anche inserito nella squadra ideale del torneo. Il 20 maggio, con la conclusione del campionato, vince anche la classifica dei marcatori della Serie A per la seconda volta in carriera, a pari merito con l'interista Mauro Icardi, con un totale di 29 reti; in precedenza i soli Zlatan Ibrahimovi\u0107 e Luca Toni erano stati capaci di laurearsi capocannonieri della Serie A con due squadre diverse. Conclude la sua seconda stagione con la maglia \"biancoceleste\" con un bottino di 47 presenze e 41 gol.\nIl 25 ottobre 2018 disputa la sua centesima partita con indosso la maglia della Lazio, in occasione della trasferta europea, vinta per 1-3, contro i francesi dell'. La stagione 2018-2019 non vede Immobile ripetersi in fase realizzativa come l'annata precedente; tuttavia solleva la Coppa Italia, il suo secondo trofeo in maglia biancoceleste, realizzando 3 gol in 5 gare nella manifestazione. Conclude la stagione realizzando 15 gol in campionato.\nIl 25 agosto 2019, alla prima gara ufficiale della stagione 2019-2020 (la sua quarta a Roma), realizza una doppietta nel 3-0 esterno alla Sampdoria che gli permette di raggiungere il traguardo dei 100 gol in Serie A. Il successivo 3 novembre, aprendo le marcature nella vittoria di campionato 2-1 a San Siro sul Milan, tocca anche le 100 reti totali con la maglia laziale; quattro giorni dopo, nella sconfitta interna di UEFA Europa League contro il , trova comunque una rete che, limitatamente alla Coppa UEFA/Europa League, gli permette di staccare Pierluigi Casiraghi e diventare il migliore marcatore biancoceleste nella seconda manifestazione continentale per club. Sul finire del 2019, il 22 dicembre scende poi in campo da titolare nella vittoriosa sfida di Supercoppa italiana a Riad contro la Juventus (3-1), che gli vale il suo terzo trofeo nella Capitale. Al giro di boa del campionato realizza 23 reti: meglio di lui ha fatto solo Antonio Angelillo nella stagione 1958-1959. Chiude il campionato con 36 gol in 37 gare che, oltre a issarlo per la terza volta a capocannoniere del campionato italiano, gli permettono di eguagliare il primato di reti in una singola stagione della Serie A a \"girone unico\", stabilito quattro anni prima da Gonzalo Higua\u00edn, e soprattutto di vincere la Scarpa d'oro quale migliore marcatore della stagione calcistica europea, terzo italiano dopo Luca Toni e Francesco Totti.\nIl 20 ottobre 2020, alla quinta stagione a Roma, esordisce coi colori biancocelesti in UEFA Champions League, aprendo le marcature nella gara vinta 3-1 contro la sua ex squadra del . Il 12 maggio 2021, alla terz'ultima giornata di campionato, realizza allo scadere il gol dell'1-0 contro il , raggiungendo quota 150 gol in maglia laziale: supera cos\u00ec una prima volta la \"leggenda\" biancoceleste Silvio Piola, diventando il primatista sottorete del club per quanto concerne le sole competizioni ufficiali.\nNell'estate seguente, stante le partenze del capitano Senad Luli\u0107 e del suo vice Marco Parolo, Immobile eredita la fascia di capitano dei biancocelesti. Il 4 novembre 2021, in occasione della trasferta di UEFA Europa League contro l' (2-2), segna il suo 160\u00ba gol per la Lazio: supera cos\u00ec definitivamente Piola nella storia capitolina e assurge a migliore marcatore laziale di tutti i tempi.\nNazionale.\nNazionali giovanili.\nIl 25 marzo 2009 esordisce con la nazionale Under-21 diretta dal commissario tecnico Pierluigi Casiraghi, nella partita amichevole -Italia (2-2) giocata a Vienna. Nello stesso anno entra anche nella nazionale Under-20 di Francesco Rocca, con la quale partecipa ai Giochi del Mediterraneo 2009 di Pescara.\nTorna in Under-21 a tre anni dall'esordio, il 25 aprile 2012, realizzando il suo primo gol con la maglia degli azzurrini nella partita amichevole vinta 4-1 contro la . Con l'Under-21 guidata da Devis Mangia partecipa all'europeo Under-21 2013 in Israele, dove realizza un gol nella finale persa 4-2 contro la .\nNazionale maggiore.\nIl 2 marzo 2014 ottiene la prima convocazione con la nazionale maggiore da parte del commissario tecnico Cesare Prandelli. Esordisce il 5 marzo 2014, a 24 anni, nell'amichevole contro la persa 1-0 a Madrid. Le ottime prestazioni offerte alla sua prima stagione nel Torino, con la conseguente vittoria della classifica marcatori in Serie A, lo portarono a essere convocato per il in Brasile. Dopo l'esordio da subentrante nella vittoria per 2-1 contro l', gioca da titolare l'ultima partita della fase a gironi contro l', che determina l'eliminazione dell'Italia.\nIl successivo 4 settembre mette a segno il suo primo gol in nazionale, al debutto della gestione tecnica di Antonio Conte, aprendo le marcature nell'amichevole di Bari vinta 2-0 sui . Nelle prime partite delle qualificazioni al viene schierato titolare nel tandem d'attacco azzurro, in coppia con Simone Zaza; i due verranno poi scavalcati nelle gerarchie da \u00c9der e Graziano Pell\u00e8. Immobile viene comunque convocato per la fase finale dell'europeo in Francia, in cui ottiene due presenze, entrambe nella fase a gironi, contro e .\nConfermato nel gruppo azzurro, Immobile \u00e8 titolare nella gestione del nuovo selezionatore Gian Piero Ventura, gi\u00e0 suo allenatore ai tempi del . Il 9 ottobre 2016, durante la sfida per le qualificazioni al giocata a Skopje contro la , realizza la sua prima doppietta in maglia azzurra, che consente all'Italia di vincere in rimonta per 3-2. Con 6 reti in dieci gare si laurea capocannoniere del girone G di qualificazione al mondiale, chiuso dall'Italia al secondo posto dietro la : viene schierato titolare nelle due partite del \"play-off\" del novembre 2017 contro la , che elimina gli azzurri dalla fase finale della rassegna iridata, a sessanta anni dall'unico precedente.\n\u00c8 confermato in azzurro all'avvio del ciclo di Roberto Mancini, il quale nel corso della sua gestione tecnica andr\u00e0 a porre Immobile in diretta concorrenza con Andrea Belotti, dando vita di gara in gara a una vera e propria \"staffetta\" tra i due. Il 10 settembre 2018, in occasione della sconfitta 0-1 a Lisbona contro il e valevole per la prima edizione della UEFA Nations League, scende in campo per la prima volta come capitano della nazionale. Nelle successive qualificazioni al ottiene quattro presenze e realizza 3 reti: significativa \u00e8 quella che sblocca il risultato nel 2-1 alla dell'8 settembre 2019, che vale il ritorno al gol in maglia azzurra dopo due anni. Dopo tre partite senza trovare la rete, che per\u00f2 vanno a comporre un altro lungo digiuno sottoporta in azzurro, stavolta protrattosi per sedici mesi, il 25 marzo 2021 torna al gol siglando il definitivo 2-0 all' nella gara valida per le qualificazioni al . \nNel giugno 2021 \u00e8 tra i convocati per la fase finale dell'europeo itinerante del 2020, posticipato di un anno a causa della pandemia di COVID-19. Vinto il ballottaggio con Belotti, Immobile ben si comporta nella fase a gironi, andando a segno nella gara inaugurale dell'11 giugno a Roma contro la , in cui realizza il momentaneo raddoppio nel 3-0 finale, per poi ripetersi nella partita seguente contro la , siglando il definitivo 3-0. Le sue prestazioni risultano meno brillanti nella successiva fase a eliminazione diretta, dove non riesce pi\u00f9 a trovare la via del gol; mantiene comunque la maglia da titolare fino alla finale di Wembley dell'11 luglio, in cui l'Italia supera i padroni di casa dell' ai tiri di rigore e vince il secondo titolo continentale della sua storia.\nNell'autunno seguente viene inizialmente inserito tra i 23 convocati per la fase finale della UEFA Nations League 2020-2021, ma \u00e8 costretto a saltare la \"Final Four\" a causa di un infortunio, venendo sostituito da Moise Kean.\nStatistiche.\nCiro Immobile, tra club, nazionale maggiore e nazionali giovanili, ha collezionato globalmente 521 partite segnando 276 reti, alla media di 0,53 reti a partita.\nPresenze e reti nei club.\n\"Statistiche aggiornate al 27 febbraio 2022.\""}
{"id": "2277491", "revid": "33689", "url": "https://it.wikipedia.org/wiki?curid=2277491", "title": "Onoraziano", "text": "Nel 260, anno delle ribellione di Postumo e della fondazione dell'Impero delle Gallie, Onoraziano fu onorato con il consolato assieme allo stesso Postumo."}
{"id": "2277499", "revid": "293377", "url": "https://it.wikipedia.org/wiki?curid=2277499", "title": "Gustavus Vassa", "text": ""}
{"id": "2277505", "revid": "2208340", "url": "https://it.wikipedia.org/wiki?curid=2277505", "title": "I cinque samurai", "text": " \u00e8 un anime televisivo giapponese prodotto dalla \"Sunrise\" e dalla \"Nagoya Television \"composto da 39 episodi trasmessi in Giappone dal 30 aprile del 1988 al 4 marzo del 1989. In Italia l'anime venne trasmesso per la prima volta nell'aprile 1990 su Italia 7 approdando in seguito anche su altre reti come TMC e Junior Tv. Nonostante in nessun episodio ci sia violenza esplicita o presenza di sangue non \u00e8 mai andato in onda su reti Mediaset fatta eccezione di Hiro.\nIn Italia l'opera ha goduto comunque di discreto seguito (anche se come gi\u00e0 detto penalizzata dal fatto di essere stata trasmessa solo su reti con minore copertura nazionale) ma persino maggiore \u00e8 stato il successo riscontrato in altri paesi come Giappone, Stati Uniti e Francia.\nSono stati anche prodotti tre OAV ispirati alla serie:\n\"Gaiden\" (1989), \"Kik\u014dtei Densetsu\" (1989-1990) e \"Message\" (1991). Inoltre, la produzione comprende anche un manga, numerosi romanzi e audio drama basati tutti sull'anime. In Italia sia la serie animata che gli OAV sono distribuiti dalla Yamato Video.\nTrama.\nCirca mille anni prima dell'avventura narrata negli episodi, il mondo era devastato da guerre alimentate dal rancore e dalla smania di potere degli uomini. Questi sentimenti di odio diedero vita a Harago, un potentissimo spirito maligno che prese forma in un'armatura dotata di immensi poteri di distruzione. Il demone era intenzionato a rendere suoi schiavi tutti gli uomini, assoggettandoli al suo volere e sterminando chi si ribellava al suo dominio. A opporglisi fu un monaco-guerriero chiamato Hariel che, dopo un sanguinoso scontro, sconfisse ed elimin\u00f2 Harago.\nA causa dell'incessante cattiveria dell'uomo, Hariel, cosciente che lo spirito di Harago sarebbe un giorno tornato, decise di scindere la sua armatura in altre nove armature destinate ad altrettanti uomini fra i pi\u00f9 virtuosi che avrebbero affrontato il demone al suo ritorno. Ogni armatura traeva il suo potere da una virt\u00f9: giustizia, saggezza, fiducia, determinazione, sensibilit\u00e0, fedelt\u00e0, clemenza, franchezza e tenacia.\nCome profetizzato, secoli e secoli pi\u00f9 tardi, gli Spiriti del Male, alleati di Harago, riuscirono purtroppo a risvegliare lo spirito del loro padrone e a impadronirsi del potere di quattro armature che affidarono a quattro uomini, i Demoni del Male, da loro corrotti e soggiogati. Le restanti cinque vennero invece assegnate a cinque nobili samurai, allievi di Hariel, per combattere il male ed eliminare lo spirito maligno di Harago per sempre. A met\u00e0 della serie fa la sua comparsa anche la potentissima armatura bianca che viene indossata da Ryo, il leader dei cinque eroi: tale armatura \u00e8 il risultato della fusione delle cinque armature dei samurai.\nAmbientazione.\nL'anime rispecchia molte caratteristiche della cultura giapponese. Le armature dei samurai rappresentano i cinque elementi tipici della tradizione nipponica (aria, acqua, fuoco, terra e luce) che si contrappongono ai quattro demoni (male, inganno, veleno, oscurit\u00e0). Oltre a ci\u00f2, gli spiriti della terra che spesso vengono citati, sono la trasposizione degli spiriti maligni di varie leggende orientali. Anche le torri e i palazzi che appaiono e che vengono visitati nel corso delle avventure sono luoghi tipicamente tradizionali, rivisti secondo le esigenze della trama. La colonna sonora accosta musica tradizionale giapponese e sonorit\u00e0 J-Rock.\nUndergear/Protoarmatura.\nLe Protoarmature (o undergear) sono delle corazze leggere che i samurai indossano prima di trasformarsi. Hanno la capacit\u00e0 di aumentare la velocit\u00e0, l'agilit\u00e0 e la resistenza ai colpi di chi le indossa. Le armature vere e proprie, una volta evocate, si materializzano direttamente sull'undergear. Le protoarmature dei Samurai sono tutte bicolori, unendo il bianco al colore simbolo di ciascuno, mentre i 4 Generali demoni hanno le undergear monocromatiche, in due sfumature. I Samurai per richiamare le undergear usano delle sfere luminose con il simbolo delle loro virt\u00f9 chiamate \"kokoro no tama\" cio\u00e8 \"gemma del cuore\".\nAdattamento italiano.\nCi\u00f2 che segue \u00e8 una lista dei nomi giapponesi originali usati per Yoroiden-Samurai Troopers, e le controparti italiane usate per la serie televisiva de \"I cinque samurai\" (i nomi originali sono invece ripristinati nell'edizione italiana degli OAV)."}
{"id": "2277506", "revid": "1632387", "url": "https://it.wikipedia.org/wiki?curid=2277506", "title": "Bos taurus", "text": "Il toro (Bos taurus ), chiamato talvolta impropriamente bue (denominazione riservata al toro che ha subito la castrazione), \u00e8 una specie di mammifero artiodattilo appartenente alla famiglia \"Bovidae\". La femmina del toro domestico, la vacca, detta anche colloquialmente \"mucca\", viene allevata per trarne il latte, liquido secreto dalla ghiandola mammaria per l'alimentazione del vitello, molto usato nell'alimentazione umana sia come bevanda, sia come materia prima da cui ricavare formaggio, panna, burro, ricotta e altri derivati del latte, sia come ingrediente per alimenti pi\u00f9 complessi. I vitelli (chiamati cos\u00ec nel primo anno di vita) vengono allevati principalmente per la carne: solo una parte viene infatti lasciata crescere per destinarla alla riproduzione.\nPrima della meccanizzazione agricola (e dunque ancora oggi in molte aree del mondo) i buoi, essendo forti come i tori ma molto pi\u00f9 mansueti grazie alla castrazione, erano spesso impiegati anche come forza motrice per macchine agricole e mezzi di trasporto. Dalle deiezioni bovine (letame o liquami) si possono ottenere molti macroelementi e microelementi per la coltivazione dei terreni agricoli, \"in primis\" l'azoto, utile per la crescita delle piante. A cavallo tra XX e XXI secolo sull'allevamento dei bovini, sia su quello intensivo in scala industriale sia su quello non intensivo, \u00e8 stata posta una crescente attenzione per via dell'effetto serra a cui contribuisce: il biochimismo digestivo bovino (e dei ruminanti in generale) produce infatti metano (18% delle emissioni antropiche e 65% delle emissioni agricole), gas a effetto serra.\nDenominazioni.\nA seconda dell'et\u00e0 il maschio viene indicato come:\nA seconda dell'et\u00e0 la femmina viene indicata come: \nIl bovino femmina \u00e8 comunemente chiamato col termine \"mucca\", originariamente in area toscana ed emiliana e applicato alle vacche da latte di colore scuro, perlopi\u00f9 di razze svizzere (Lugano) di dimensioni inferiori a quelle autoctone. Il termine \"mucca\" si \u00e8 diffuso nella lingua nazionale perch\u00e9 privo dei connotati negativi di \"vacca\", passato figurativamente a indicare la prostituta o comunque una donna di facili costumi; \u00e8 per\u00f2 importante notare che in campo zootecnico solamente \"vacca\" \u00e8 considerato termine corretto. L'etimologia del termine \"mucca\" \u00e8 sconosciuta, tuttavia si suppone esso possa derivare da un termine svizzero o dalla crasi di \"vacca\" e \"muggire\".\nStoria.\nSembra ormai unanimemente confermato che tutte le razze di buoi domestici del mondo abbiano avuto origine da un unico antenato selvatico, l'uro, diffuso dal tardo Pleistocene al Neolitico dall'Eurasia settentrionale fino al Mediterraneo, al Medio Oriente e all'India, ancora presente in grandi branchi nell'Europa centro-settentrionale ai tempi dei Romani e sopravvissuto fino al secolo XVII, in una mandria di pochi capi, nella foresta di Jaktor\u00f3w in Polonia, dove conviveva col bisonte europeo con il quale era frequentemente confuso.\nTracce della sua domesticazione risalenti al Neolitico antico (circa 9000 anni fa) sono state ritrovate in Grecia, ma raffigurazioni di bovini diversi dall'uro dello stesso periodo, probabilmente riferite a esemplari domestici, sono state rinvenute anche in Africa, e ci\u00f2 potrebbe significare che l'uro \u00e8 stato addomesticato indipendentemente a partire da due diverse popolazioni, una europea e una nordafricana. Del resto si sa anche che un terzo ceppo di uro ha dato parallelamente origine in India allo zeb\u00f9, che pu\u00f2 incrociarsi con razze \"bovine\", generando prole fertile all'infinito.\nLa maggior parte delle razze odierne hanno avuto origine per selezione artificiale esaltando una delle qualit\u00e0 di questi animali (attitudine a produrre latte, carne o forza lavoro) o tutte e tre insieme; esistono inoltre oggi razze, come la Piemontese, derivanti dall'incrocio in tempi antichi di un ceppo taurino con uno zebuino.\nAnatomia e fisiologia.\nScheletro.\nNonostante la selezione artificiale abbia in diversi casi portato a razze molto differenti l'una dall'altra, la struttura anatomica di fondo del bovino domestico, ereditata dall'uro, \u00e8 sempre la stessa.\nI bovini possiedono uno scheletro forte e massiccio, con estremit\u00e0 brevi, specie se paragonate a quelle di altri esponenti della famiglia dei bovidi quali antilopi, gazzelle e camosci: ci\u00f2, unitamente alle grandi dimensioni e alla presenza di corna, fa s\u00ec che la strategia di difesa di questi erbivori sia basata pi\u00f9 sul contrasto attivo che sulla fuga. La cassa toracica \u00e8 ampia, leggermente inclinata verso il basso e formata da 13 paia di costole, caratteristica che differenzia il bovino domestico, per esempio, dai bisonti che ne possiedono invece 14 paia. La colonna vertebrale \u00e8 inclinata verso il basso, con il bacino pi\u00f9 alto delle scapole, tuttavia l'animale sembra avere un profilo dorsale rettilineo per via dell'enorme sviluppo dei processi spinosi delle vertebre toraciche, caratteristica, questa, comune a tutti i Bovini e ancor pi\u00f9 accentuata in specie selvatiche quali il bisonte o il gaur.\nCome la maggior parte degli Artiodattili, il bue ha arti parassonici e quattro dita sia nella mano che nel piede - il primo dito, corrispondente al nostro pollice, \u00e8 andato perduto nel corso dell'evoluzione - con l'asse portante che passa tra il terzo e il quarto dito, gli unici che toccano terra, mentre i due rimanenti sono ridotti a \"speroni\", rivolti all'indietro e utili soltanto per non sprofondare in terreni fangosi o nella neve, allargando la superficie di appoggio.\nIl cranio \u00e8 molto caratteristico sia per le orbite tipicamente sporgenti, particolarmente accentuate nei tori (caratteristica, questa, che insieme alla potente muscolatura orbicolare che le ricopre conferisce loro il tipico aspetto \"accigliato\"), sia per lo sviluppo, enorme in certe razze e comunque sempre notevole, dei frontali, sviluppati all'indietro oltre l'occipite e, nei maschi, anche fortemente allargati. Il forte sviluppo dei frontali permane anche nelle razze acorni.\nCorna.\nLe ossa frontali sostengono le corna, presenti, nelle razze che ne sono provviste, in entrambi i sessi; queste strutture sono costituite da un robusto spuntone osseo (cavicchio) coperto da un astuccio di cheratina, che nelle razze dotate di difese particolarmente lunghe pu\u00f2, con l'et\u00e0, lesionarsi sulla punta, assumendo un aspetto \"sfibrato\". Le corna dei tori sono generalmente pi\u00f9 tozze e massicce di quelle delle vacche, anche se non necessariamente pi\u00f9 lunghe; quelle delle femmine inoltre hanno spesso, come anche nell'uro, una curvatura pi\u00f9 accentuata. Le corna dei buoi, per effetto della castrazione, sono pi\u00f9 simili a quelle delle vacche che a quelle dei tori.\nDentatura.\nAl pari della maggior parte dei mammiferi, il bovino domestico \u00e8 difiodonte ed eterodonte. La formula dentaria decidua \u00e8 2 (DI 0/4, DC 0/0, DPM 3/3) = 20 denti, mentre quella definitiva \u00e8 2 (I 0/4, C 0/0, PM 3/3, M 3/3) = 32 denti. In entrambe le dentature mancano gli incisivi superiori, in quanto l'osso mascellare manca, in quella zona, degli alveoli dentari, sostituiti da una struttura piatta e dura chiamata cuscinetto dentale.\nAnche i canini mancano; al loro posto c'\u00e8 un largo diastema oltre il quale sono situati i mascellari, nei quali la distinzione tra premolari e molari \u00e8 debole, come nella maggior parte dei mammiferi erbivori. I mascellari presentano numerose creste trasversali, utili alla triturazione del cibo durante la ruminazione.\nApparato digerente.\nIl bue domestico, essendo un ruminante, \u00e8 dotato di tre prestomaci che originano dal primordio di stomaco (reticolo, rumine e omaso) e uno stomaco ghiandolare (abomaso), ognuno adibito a una specifica fase della funzione digestiva.\nMuscolatura.\nSe paragonata a quella della maggior parte degli altri bovidi, come le pecore e le antilopi, la muscolatura del bovino domestico \u00e8 pi\u00f9 robusta, adatta maggiormente a sforzi intensi di breve durata piuttosto che a sforzi continui e prolungati; ci\u00f2 \u00e8 un retaggio della strategia difensiva del suo antenato selvatico, l'uro, che tipicamente preferiva affrontare i predatori con brevi cariche piuttosto che darsi alla fuga. Il notevole sviluppo naturale delle masse muscolari dei bovini ha favorito selezione di razze da carne; in alcune di esse, come la Piemontese, la presenza di una mutazione genetica nota come \"groppa doppia\" o \"di cavallo\" garantisce una produzione di carne ancora maggiore nei quarti posteriori.\nLa muscolatura \u00e8 inoltre un aspetto determinante nel dimorfismo sessuale del bovino domestico: la muscolatura del collo dei tori presenta infatti, rispetto a quella delle femmine, una crescita molto maggiore, sviluppandosi nell'adulto in una massa compatta e convessa che si estende tra la nuca e il garrese, formata dai muscoli trapezio, sopraspinato e parte del grande dorsale (il proverbiale \"collo taurino\"); tale caratteristica, che costituisce un carattere sessuale secondario, \u00e8 invece assente nei buoi, per effetto della castrazione.\nI bovini e il colore rosso: verit\u00e0 e leggende.\nL'usanza di attirare i tori con un drappo rosso nelle corride ha diffuso da lungo tempo la credenza che tale colore scateni nei bovini reazioni aggressive. tuttavia , tra cui anche riviste scientifiche, hanno evidenziato al contrario come \nEntrambe le versioni sono in realt\u00e0 errate: se da un lato \u00e8 vero che non basta la vista del colore a scatenare la reazione aggressiva (il toro spagnolo \u00e8 infatti aggressivo per selezione, e questa caratteristica \u00e8 esaltata durante la corrida dall'ambiente estraneo e dalle ferite che gli vengono inferte), \u00e8 altrettanto vero che il rosso \u00e8 uno dei pochi colori che i bovini riescono a distinguere. Un colore caldo e vivace come il rosso, il giallo e l'arancione, seppur non sufficiente a scatenare l'aggressivit\u00e0, pu\u00f2 essere percepito negativamente dal bovino, tanto che viene sconsigliato agli allevatori di indossare abiti di queste tonalit\u00e0 durante il lavoro con gli animali.\nRiproduzione.\nNegli allevamenti \u00e8 molto comune utilizzare dispositivi come inseminazione artificiale, per ottenere un bovino con meno individui fisiologicamente disabili. Con questa selezione artificiale \u00e8 possibile ottenere una mandria pi\u00f9 robusta e dimensioni tali da rendere possibile la commercializzazione dei prodotti di carne bovina.\nInseminazione artificiale o inseminazione intrauterina \u00e8 una tecnica di riproduzione assistita che consiste nella deposizione artificiale di sperma nel tratto genitale della femmina. \u00c8 utilizzato nei casi in cui lo sperma non pu\u00f2 raggiungere le tube di falloppio o semplicemente per scelta del proprietario dell'animale. Viene trasferito alla cavit\u00e0 uterina, sperma precedentemente raccolto e lavorato, con la selezione di spermatozoi morfologicamente normali e mobili.\nRazze.\nI bovini vengono allevati soprattutto allo scopo di produrre carne, latte e, dove l'agricoltura non \u00e8 meccanizzata, lavoro.\nLe principali razze bovine sono state migliorate geneticamente nel tempo e sono diventate via via sempre pi\u00f9 specializzate. In Italia le razze pi\u00f9 frequentemente allevate sono Frisona, Bruna alpina, Pezzata rossa e Grigio alpina.\nAllevamento.\nLe femmine vengono generalmente fecondate a 15 mesi se di razze da latte, qualche mese dopo se da carne; dopo nove mesi di gravidanza, nasce il primo vitello e inizia la prima lattazione (produzione di latte) che dura circa 10 mesi. A tre mesi dal parto circa vengono fecondate, dopo altri sette sono messe \"in asciutta\" (assenza di lattazione) per ricostruire riserve corporee; dopo altri due mesi avviene il parto successivo. Si punta ad avere un vitello l'anno, una lattazione di 305 giorni con una fase di \"asciutta\" di 60 giorni circa.\nLa mungitura, un tempo manuale, ormai in Italia \u00e8 quasi ovunque eseguita con mungitrici meccaniche e a seconda del tipo di stabulazione pu\u00f2 essere alla posta, cio\u00e8 senza far muovere gli animali; oppure nella sala mungitura, di cui esistono diverse tipologie: a giostra, a spina di pesce o a tandem, ora irrinunciabili negli allevamenti con pi\u00f9 di poche decine di capi.\nCominciano ad avere una certa diffusione i robot di mungitura; le bovine in lattazione vi accedono spontaneamente pi\u00f9 volte durante la giornata, attirate anche dalla distribuzione individualizzata via sensori/computer di piccole quantit\u00e0 di concentrati, e vengono munte automaticamente; la diffusione \u00e8 limitata dal costo degli impianti (inizialmente dell'ordine di alcune centinaia di migliaia di euro, ora, nel 2010, ridotto a meno di centomila euro) che li rende economici solo per stalle di dimensioni consistenti (circa un centinaio di bovine in lattazione).\nIl quantitativo di latte prodotto giornalmente da ogni singola vacca varia a seconda dello stadio e della lattazione raggiunta: una primipara produrr\u00e0 una quantit\u00e0 inferiore di latte rispetto a una con maggior numero di parti e lattazioni. Questo incremento di produzione si avr\u00e0 fino alla sua sesta o settima lattazione, momento alla fine del quale la vacca verr\u00e0 scartata per l'et\u00e0 che avr\u00e0 ormai raggiunto. Inoltre, nella singola lattazione, il picco viene raggiunto dopo una trentina di giorni e mantenuto per qualche mese dopo di che la produzione lentamente si riduce; se non avvenisse un nuovo ciclo di fecondazione gravidanza parto si ridurrebbe a quantitativi giornalieri antieconomici.\nGrande importanza ha la scelta del seme per la fecondazione artificiale, essendo sporadica la fecondazione naturale (la \"monta taurina\"): quello di tori particolarmente validi (miglioratori) pu\u00f2 costare molte centinaia di euro. Sempre ai fini del miglioramento genetico, una certa diffusione stanno avendo anche le tecniche di trapianto di embrioni e di fecondazione in vitro degli ovociti, tutti ottenuti da bovine di particolare valore genetico.\nLa produzione media di una vacca di razza da carne arriva a una decina di litri al giorno; alcune campionesse di razze da latte arrivano anche a 60/70 litri al giorno superando i 200 quintali nell'anno. Nelle comuni stalle italiane si parte dai 50/60 quintali anno per bovina, per arrivare ai 100 in quelle specializzate e superare i 120 in stalle con una genetica particolarmente selezionata. Di grande importanza \u00e8 la qualit\u00e0 del latte, intesa sia sul piano batteriologico (assenza o quanto meno presenza di batteri sotto determinati limiti), sanitario (ridotta presenza di cellule somatiche, indice di infiammazioni mastitiche) e nutrizionale (elevato contenuto in proteine e grassi): lo sviluppo delle tecniche di allevamento e il miglioramento per selezione genetica hanno portato significativi progressi su tutti questi parametri.\nAppena ha partorito la vacca non produce latte, bens\u00ec colostro, un liquido con caratteristiche simili al latte, ma non adatto all'alimentazione umana. Nelle prime 24/36 ore dalla nascita, il vitello, che nasce sostanzialmente privo degli anticorpi che proteggono dalle principali malattie, deve assumere tassativamente 4-5 litri di colostro, che apportano detti anticorpi. Dopo una settimana circa, il latte diventa idoneo all'uso umano (sia per il consumo diretto sia per l'uso caseario). Una volta \"scolostrato\", il vitello sar\u00e0 alimentato con latte artificiale, per essere successivamente svezzato.\nUtilizzi.\nOltre che per la produzione di carne e di latte i bovini sono utilizzati dove non si \u00e8 ancora diffuso l'uso esclusivo di macchine agricole per le fasi meccaniche della lavorazione del terreno, come il dissodamento e l'aratura.\nIn alcune parti del mondo, il toro (maschio adulto non castrato) \u00e8 utilizzato in spettacoli circensi o in altre manifestazioni tradizionali come la corrida, l\"'encierro\" o il rodeo. Tali manifestazioni incontrano spesso l'opposizione degli animalisti, specie quelle di natura pi\u00f9 cruenta come la tauromachia.\nIn cucina.\nCon \"tagli di carne bovina\" s'intendono i tipi di sezionamento delle carni ai quali il bovino viene sottoposto durante il processo di macellazione.\nI tipi di tagli si dividono generalmente in prima, seconda e terza categoria a seconda che facciano parte del quarto anteriore, del quarto posteriore o delle parti del collo, dell'addome e sottospalle. Tuttavia i tipi variano da paese a paese e da zona a zona."}
{"id": "2277508", "revid": "15756", "url": "https://it.wikipedia.org/wiki?curid=2277508", "title": "Alpitour", "text": "Alpitour S.p.A. \u00e8 una societ\u00e0 italiana che opera nel campo delle vacanze organizzate, fondata a Cuneo nel 1947.\nStoria.\nGli inizi.\nLa societ\u00e0 nasce a Cuneo nel 1947, con un piccolo ufficio dedicato all'organizzazione di servizi turistici su iniziativa di Lorenzo Isoardi. Il primo nome dell'azienda \u00e8 Alpi e la sua attivit\u00e0 \u00e8 dedicata principalmente a organizzare i trasporti di grandi comitive. Quattro anni dopo, nel 1951, l'azienda ottiene la rappresentanza della LAI (Linee Aeree Italiane, l'attuale Alitalia).\nNel 1960 inizia a dedicarsi al turismo. Nel logo di Alpi per la prima volta compare il gabbiano e nel 1967 il nome dell'azienda diventa ufficialmente Alpitour.\nNel 1968 Alpitour raggiunge le principali localit\u00e0 del Mediterraneo e dell'Atlantico Orientale. Negli anni ottanta Alpitour amplia progressivamente la propria offerta, inserendo nel proprio carnet destinazioni di lungo raggio.\nNella Exor degli Agnelli.\nNel corso degli anni novanta, Alpitour si trasforma in un gruppo internazionale grazie ad Exor, la holding di investimenti del gruppo Agnelli, con partecipazioni dal gruppo automotive Fiat al settore bancario.\nNel 1992 Exor acquista una prima partecipazione di minoranza in Alpitour, aumentando nel corso degli anni la propria quota di gestione, fino ad arrivare nel 2001 al controllo del 100% del pacchetto azionario. Parallelamente nel 1998 la holding perfeziona anche l'acquisizione di Francorosso, .\nLa fusione tra i due operatori nazionali nel settore turistico sancisce la nascita di Gruppo Alpitour, organizzato in sei divisioni operative (Tour Operating, Aviation, Alberghiero, Distribuzione, Incoming, Incentive).\nEntrano i fondi di private equity.\nNell'aprile 2012 Alpitour viene acquistata, nell'ambito di un'operazione di management buyout, dai fondi di private equity Wise Sgr e J. Hirsch &amp; co., a cui si affiancano altri soci finanziari tra cui Network Capital Partners. Gli Agnelli escono gradualmente di scena mentre la responsabilit\u00e0 della guida passa a Gabriele Burgio, anche lui tra i soci del gruppo con il 3%.\nNell'ottobre 2014 Press Tours, tour operator milanese specializzato sull'area dei Caraibi e del continente americano, entra in Alpitour con un concambio di azioni, permettendo sinergie in particolare nel campo alberghiero.\nNel gennaio 2016 il Gruppo Alpitour entra in Swan Tour con una quota del 49%.\nNel luglio 2016 il Gruppo Alpitour rileva il 51% del tour operator on line Sardegna.com\nNuova maggioranza.\nNel marzo 2017 Asset Italia, controllata dalla societ\u00e0 d'investimento di Giovanni Tamburi, TIP (Tamburi Investment Partners) rileva il 32,67% di Alpitour sottoscrivendo un aumento di capitale di 120 milioni. Valutando quindi l'intera societ\u00e0 370 milioni.\nNel marzo 2018 rileva la gestione del Tanka Village in Sardegna dopo aver gi\u00e0 acquisito due alberghi a Zanzibar, in Madagascar, in modo da rafforzare la catena alberghiera VOlhotels (composta da 17 strutture).\nNell'aprile 2018 Alpitour firma un accordo strategico con Eden Viaggi che entra a far parte del gruppo torinese..\nNel maggio 2018 Asset Italia, con cui nel 2017 la merchant bank di Giovanni Tamburi (TIP) era entrata in Alpitour insieme ad alcune note famiglie industriali italiane come i Lavazza, i Lunelli, i Branca e i Seragnoli, rileva il 38,8% nelle mani dei due fondi di private equity, Wise e Ilp, entrati nel 2012 nel tour operator acquisendone il controllo dalla famiglia Agnelli. Il gruppo raggiunge cos\u00ec oltre il 70% di Alpitour, valutato 470 milioni di euro. L'acquisto delle quote dei due fondi avviene con la nascita di una nuova societ\u00e0, Alpiholding, controllata per il 49,9% da Asset Italia, per lo 0,2% dal presidente e amministratore delegato di Alpitour, Gabriele Burgio, e per il residuo 49,9% da altri azionisti. Wise non se ne andr\u00e0 del tutto: acquisir\u00e0 una quota del 3,5% di Alpitour.\nNel luglio 2018 Alpitour, dopo aver perfezionato in marzo l'acquisizione al 100% di Swan Tour avviata ancora nel 2016, costituisce la terza divisione tour operating del Gruppo (dopo Alpitour e Francorosso) dando vita a Press&amp;Swan.\nNel 2020, Neos realizza centinaia di voli umanitari e cargo per rimpatriare persone e per trasportare merci sanitarie in Italia, Spagna, Repubblica Dominicana, Germania e Cuba.\nPrende parte al Manifesto per il Turismo Italiano per riportare l\u2019attenzione alla crisi del comparto durante l\u2019emergenza Covid-19.\nA marzo 2021 si realizza la fusione per incorporazione di Eden Viaggi Spa e Press&amp;Swan Spa in Alpitour Spa, dando luogo ad un\u2019unica societ\u00e0.\nNella primavera 2021 \u00e8 prevista l\u2019inaugurazione del Ca\u2019 di Dio a Venezia, appartenente alla catena VOIhotels, divisione alberghiera del Gruppo Alpitour che possiede 21 hotel dislocati fra Italia e resto del mondo.\nNeos \u00e8 la compagnia aerea del Gruppo Alpitour e possiede in flotta B 787-9 Dreamliner e B737.\nDati economici.\nNel 2017 i ricavi sono stati di 1,22 miliardi di euro con un utile di 10,5 milioni. Nel 2018 il fatturato ha toccato 1,68 miliardi con un Ebitda di 59,9 milioni (46 milioni nel 2017).\nNel 2019 il Gruppo ha registrato un fatturato di 1,99 miliardi di euro e 71 milioni di Ebitda.\nNel 2020, a causa dell'emergenza Covid-19, il fatturato \u00e8 stato di 750 milioni di euro."}
{"id": "2277512", "revid": "42707", "url": "https://it.wikipedia.org/wiki?curid=2277512", "title": "Vittorio Accornero", "text": ""}
{"id": "2277514", "revid": "1401415", "url": "https://it.wikipedia.org/wiki?curid=2277514", "title": "Capitano Haddock", "text": "Il capitano Archibald Haddock (Capitaine Archibald Haddock) \u00e8 un personaggio della serie a fumetti \"Le avventure di Tintin\", creato dal fumettista ed artista belga Georges Remi, meglio noto col suo pseudonimo Herg\u00e9. Si tratta del migliore amico di Tintin ed \u00e8 un capitano della marina mercantile.\nHaddock appare inizialmente come un fragile alcolista, ma successivamente diventa un personaggio pi\u00f9 affidabile ed eroico, nonostante continui ad essere un bevitore di whisky, beve esclusivamente Loch Lomond, un malto scozzese lievemente torbato. Il suo gesto pi\u00f9 nobile appare in \"Tintin nel Tibet\", in cui si offre stoicamente di sacrificare la sua vita per salvare Tintin.\nMentre al suo esordio Haddock \u00e8 al comando di una nave cargo, in volumi successivi appare chiaramente in ritiro. La sua rustica umanit\u00e0 e il sarcasmo si contrappongono all'eroismo a volte inadeguato di Tintin, ed \u00e8 sempre pronto ad un secco commento ogni volta che il ragazzo reporter diventa troppo idealista.\nStoria.\nIl capitano Haddock \u00e8 stato introdotto in \"Il granchio d'oro\", ed all'inizio le sue apparizioni erano piuttosto rare, ma con il passare del tempo egli diventa un personaggio molto importante. Poich\u00e9 Herg\u00e9 capisce l'importanza del personaggio lo fa diventare un personaggio permanente del cast a scapito di Mil\u00f9, il cui ruolo \u00e8 stato ridotto per poter ospitare quello del capitano Haddock.\nHaddock \u00e8 stato introdotto per la prima volta come amante del whisky e capitano della \"Karaboudjan\", una nave mercantile utilizzata (all'insaputa del capitano) dal suo amico Allan Thompson per il contrabbando di droga. Grazie al suo alcolismo e temperamenti naturali, egli si caratterizza come debole e instabile; a volte si dimostra addirittura un grande pericolo per Tintin. Egli \u00e8 anche irascibile, emotivamente ha delle esplosioni di rabbia, capace di comportamenti irritanti; ad un certo punto nella storia attacca addirittura Tintin quando, attraversando il deserto marocchino, il sole induce il capitano Haddock ad un'illusione in cui Tintin \u00e8 una bottiglia di champagne, dunque ne tenta disperatamente di \"stappare\" la testa.\nMichael Farr, esperto delle \"Avventure di Tintin\", precisa che con il capitano Haddock, Herg\u00e9 ha dovuto creare il personaggio pi\u00f9 creativo della serie. Le vendite del volume in cui \u00e8 stato introdotto il capitano Haddock indicano che il personaggio fu ben accolto dai lettori.\nDopo un ruolo abbastanza importante in \"La stella misteriosa\", in cui dimostra che \u00e8 diventato il presidente della Societ\u00e0 di Marinai Sobri, dotato di una cabina piena di whisky, il capitano Haddock prende un ruolo pi\u00f9 centrale nell'avventura successiva, divisa in due libri, \"Il segreto dell'Unicorno\" e in \"Il tesoro di Rakam il Rosso\". Anzi, la sua storia familiare \u00e8 parte integrante della trama. Localizzando il tesoro a cui lui e Tintin erano partiti in ricerca, il ricco capitano Haddock si ritira.\nNell'ultima puntata, \"Tintin e i Picaros\", il capitano Haddock \u00e8 una tale figura da dominare gran parte della prima met\u00e0 della storia. Egli \u00e8 di particolare importanza in \"Coke in Stock\", dove la sua grande esperienza da capitano della nave permette a lui e Tintin, che sono stati fatti prigionieri da Rastapopulous, di sopravvivere fino al loro successivo salvataggio.\nNome.\nIl capitano Haddock rimane senza nome fino all'ultimo capitolo della serie, \"Tintin e i Picaros\" (1976) fino a quando il nome di Archibald fu suggerito.\nLa diva Bianca Castafiore spesso sbaglia e pronuncia erroneamente il suo nome, mantenendo comunque una certa assonanza con quello originale.\nCaratteristiche.\nSi ignora l'et\u00e0 esatta del capitano Haddock: se la sua barba lo fa sembrare piuttosto adulto, le sue imprese sportive (in Tibet, sulla Luna) dimostrano che \u00e8 pi\u00f9 giovane ed in forma delle apparenze.\nSe sembra essere pensionato \u00e8 perch\u00e9 non ha bisogno di lavorare, avendo ereditato un'ingente somma di denaro dal nonno.\nInoltre, come tutti i personaggi della serie, non \u00e8 soggetto a invecchiamento, mentre il mondo esterno si evolve e non conforme al mondo reale (in base alla data di uscita di un album).\nIl capitano Haddock, come Tintin, \u00e8 scapolo. I personaggi femminili hanno un ruolo secondario in questa serie. Solo l'artista Bianca Castafiore \u00e8 un personaggio femminile degno di nota: infatti giornalisti di Paris-Flash pensano addirittura ad un fidanzamento tra il capitano e la cantante lirica, ma alla fine della storia, il capitano Haddock ritorna alla tranquillit\u00e0 del suo castello a Moulinsart.\nIl suo pi\u00f9 grande problema \u00e8 l'alcolismo (\u00e8 un grande amante di whisky, soprattutto di marca Loch Lomond), ed in un primo momento \u00e8 praticamente un relitto umano. Dopo l'incontro con Tintin, il problema si riduce a diventare, per cos\u00ec dire, una dipendenza. Egli presieder\u00e0 una lega anti-alcool ne \"La stella misteriosa\". Eppure il capitano regge poco l'alcool: in stato d'ebrezza diventa completamente incosciente, arrivando a dare fuoco alla propria imbarcazione o uscendo da una navicella spaziale in mezzo allo spazio.\nIl capitano Haddock \u00e8 sempre raffigurato con capelli e barba nera, un cappello da capitano, un maglione a collo alto di colore blu, con una piccola ancora raffigurata sul petto, (certe volte indossa anche una giacca nera) pantaloni neri e scarpe di cuoio nere.\nDall'ultima pagina dell'album \"Il tesoro di Rakam il Rosso\", Haddock risiede nel castello di Moulinsart, con il suo valletto Nestore; in questa occasione il capitano indossa un monocolo, pantaloni da equitazione e stivali. Ma ben presto ritrover\u00e0 il berretto e maglione blu, e scarpe nere, gli unici vestiti in cui egli si sente se stesso.\nLinguaggio.\nIl capitano, quando si infuria, \u00e8 un colorito poeta dell'insulto non volgare: ne sono esempi le frasi \"Per mille miliardi di sabordi\", \"Per mille miliardi di mille milioni di mille sabordi\", \"Specie di cannibale\", \"Maramaldo\", \"Per mille fulmini\", \"Per mille miliardi di balene\", \"Tuoni e fulmini di Brest!\", \"Un'invasione di barbari!\", \"Sottospecie di logaritmo\", \"Ectoplasma!\" o \"Banda di kanaki!\". Secondo Pierre Assouline queste espressioni rappresentano una parodia dello stile retorico di L\u00e9on Degrelle, uomo politico belga di estrema destra noto per le fiorite invettive che lanciava contro i suoi avversari.\nIl vero capitano Haddock.\nInizialmente lo sfortunato transatlantico Titanic fu comandato dal Capitano Herbert Haddock, il successore di Edward John Smith, il quale all\u2019epoca era al comando dell\u2019Olympic finch\u00e9 non venne assegnato dalla White Star Line al comando del Titanic per il viaggio inaugurale e Haddock venne di conseguenza trasferito sull\u2019Olympic. "}
{"id": "2277544", "revid": "1008732", "url": "https://it.wikipedia.org/wiki?curid=2277544", "title": "Nube del Toro", "text": "La Nube del Toro (o Nube del Toro-Auriga, a causa della sua estensione nella parte sudoccidentale di questa costellazione) \u00e8 una regione del Braccio di Orione composta principalmente da grandi aggregati di nebulose oscure, ben evidenti in quanto oscurano la luce delle stelle della nostra Galassia in direzione delle costellazioni del Toro (da cui prende il nome) e dell'Auriga.\nIl complesso si trova a una distanza di circa 460 anni luce da noi; a differenza di altri vasti complessi nebulosi, questa nube non appare illuminata e dunque visibile poich\u00e9 nelle sue vicinanze non sono presenti stelle giovani e calde che ne eccitino e ionizzino i gas, che restano dunque neutri. Nella regione sono presenti alcune stelle di grande importanza, prima fra tutte la celebre T Tauri, il prototipo di una classe di stelle variabili molto giovani associate a nebulosit\u00e0, le variabili T Tauri.\nOsservazione.\nIl complesso del Toro \u00e8 una struttura nebulosa dell'emisfero boreale celeste, visibile nella parte orientale del Toro; appare come una serie di aree prive di stelle di fondo in direzione di un tratto della Via Lattea gi\u00e0 abbastanza debole, anche a causa del fatto che si tratta della regione dell'anticentro galattico, ossia la direzione opposta al centro galattico.\nTrovandosi ad una declinazione settentrionale attorno ai 25\u00b0N, la costellazione del Toro \u00e8 ben osservabile da gran parte delle aree abitate della Terra, sebbene gli osservatori dell'emisfero nord siano privilegiati; questo tratto di cielo diventa circumpolare oltre il circolo polare artico e non visibile a partire da pochi gradi a nord di quello antartico.\nStoria delle osservazioni.\nI primi studi della regione iniziarono nel 1852, quando John Russell Hind scopr\u00ec una piccola nube 18 secondi d'arco ad ovest di una stella di decima magnitudine poco a nord delle Iadi; nell'arco di 15 anni questa nebulosa diminu\u00ec in luminosit\u00e0 e attorno al 1868 era gi\u00e0 invisibile anche ai grandi telescopi. Si trattava di quella che oggi \u00e8 nota come NGC 1555, la \"Nube variabile di Hind\". Otto Struve scopr\u00ec una nuova nebulosa poco ad ovest della precedente; mentre cercava di reperire queste due nubi, Sherburne Wesley Burnham, verso la fine dell'Ottocento, scopr\u00ec che la stella T Tauri era circondata da una piccola nebulosa. Nel corso della prima met\u00e0 del Novecento furono compilati cataloghi di \"stelle T Tauri\", ossia di variabili irregolari di spettro F5-G5 associate a nebulose oscure o luminose; intense ricerche permisero di scoprire un gran numero di questo tipo di stelle, alcune delle quali si presentavano in piccoli gruppi, le \"associazioni T\", oppure in grandi associazioni OB.\nPoco dopo la scoperta delle variabili T Tauri, Edward Emerson Barnard inizi\u00f2 a compiere degli studi fotografici sulle nebulose oscure visibili sul piano galattico; a quel tempo non era ancora stato stabilito se le nebulose oscure fossero regioni vuote della Galassia o nubi di materia che oscura la luce delle stelle retrostanti. Furono questi studi a dirimere la questione. Nell'area del Toro e dell'Auriga sudoccidentale Barnard individu\u00f2 e catalog\u00f2 una dozzina di regioni oscure, poste alla distanza di 140-145 parsec; nella nube catalogata come B7, Barnard not\u00f2 alcune condensazioni brillanti e un piccolo numero di piccole nubi circolari del diametro di 5-8 primi d'arco, pi\u00f9 una lunga e irregolare linea oscura che connette B7 a B22 e una linea pi\u00f9 corta che punta verso B18.\nAmbiente galattico e linea di vista.\nL'area di cielo del complesso del Toro \u00e8 caratterizzata dalla presenza di diversi addensamenti di stelle di quarta e quinta magnitudine, ben visibili ad occhio nudo al punto che sotto buone condizioni atmosferiche \u00e8 una delle aree maggiormente ricche di stelle di sottofondo osservabili in un cielo notturno. Tuttavia, anche con un binocolo si nota che questa regione \u00e8 tanto ricca di stelle di quinta e sesta magnitudine, quanto povera di stelle di brillantezza minore; questo fatto \u00e8 dovuto alla presenza di una gran quantit\u00e0 di nubi oscuranti.\nChe questa regione galattica sia particolarmente polverosa lo si evince con facilit\u00e0 anche dall'ammasso delle Pleiadi, le cui stelle sono circondate da diverse tenui nebulose che brillano di riflessione; d'altra parte, l'ammasso delle Iadi, fra i pi\u00f9 vicini a noi, non mostra evidenza di nebulosit\u00e0 fra le sue stelle. Le Iadi distano da noi circa 150 anni luce, mentre le Pleiadi, con una distanza di 440 anni luce, si trovano al limite periferico del complesso nebuloso. A una distanza simile si trova pure la stella .\nIl complesso del Toro \u00e8 a stretto contatto fisico con una superbolla di gas in espansione causata dall'esplosione di un'antica supernova, la Bolla di Eridano, che prende il nome dalla vicina costellazione di Eridano; oltre questa estesa bolla si trovano alcune associazioni stellari molto sparse, come Cr 65, composto da alcune stelle dalla quinta all'ottava magnitudine visibile al confine fra Toro e Orione, la cui distanza \u00e8 stata stimata sui 310 parsec (circa 1000 anni luce). I due ammassi aperti visibili sullo sfondo, NGC 1647 e NGC 1746, sono posti ben al di l\u00e0 della regione oscura a distanze rispettivamente di 540 e 420 parsec (1760 e 1370 anni luce).\nStruttura.\nSia le foto astronomiche a lunga esposizione che i vari rilevamenti del cielo mostrano inequivocabilmente che l'area di cielo a oriente del Toro \u00e8 fortemente oscurata da nubi, che si estendono dal piano galattico in direzione sud-ovest; negli ultravioletti \u00e8 visibile una struttura simile. A seguito delle misurazioni effettuate durante il monitoraggio 2MASS e lo studio dei colori delle stelle della regione \u00e8 emerso che la struttura nebulosa \u00e8 divisa in due aree con caratteristiche differenti.\nNon essendo presenti in prossimit\u00e0 della regione stelle di classe spettrale O e B, ossia giganti blu, le nubi oscure sono composte prevalentemente da gas non ionizzato e dunque non luminoso, la cui massa complessiva si aggira fra le 30.000 e le 40.000 M\u2609. Tramite osservazioni condotte alle linee del CO a vari isotopi e all'OH \u00e8 stata confermata la natura filamentosa osservabile nella banda della luce visibile e nel vicino infrarosso; all'interno di queste strutture le osservazioni alle onde radio hanno permesso di scoprire alcuni addensamenti di gas molecolare con masse di 1-100 M\u2609. Con osservazioni a varie lunghezze d'onda, sono state scoperte e analizzate le strutture a pi\u00f9 piccola scala; grazie all'alta risoluzione angolare di questi rilevamenti sono stati individuati dei punti in cui la materia \u00e8 in collasso, e in alcuni di essi appare in orbita attorno a un disco che circonda una protostella. Nelle regioni pi\u00f9 interne di questi dischi sono spesso presenti delle nebulose a riflessione bipolari.\nAnalizzando le aree pi\u00f9 dense, come il bozzolo catalogato come TMC-1/L1534, sono state trovate delle evidenze della presenza di molecole inorganiche e organiche anche complesse; a partire dagli anni ottanta sono state infatti identificate molecole come alogenuri alchilici e strutture complesse inorganiche a base di carbonio, mostrando che i nuclei della nube possiedono una variet\u00e0 chimica molto ampia prima della formazione di un eventuale disco protoplanetario e dei pianeti. Una funzione importante nei processi chimici delle nubi del Toro \u00e8 svolta dai ghiacci, e in particolare del ghiaccio d'acqua, mentre la massa di ghiaccio di CO2 \u00e8 pari al 25% di quella dell'acqua. Questi ghiacci contribuiscono all'assorbimento luminoso per circa 3 magnitudini, contro i 12 del complesso nebuloso dell'Ofiuco. Alcune osservazioni mostrano inoltre che l'assorbimento muta a seconda della linea di vista, indicando che le caratteristiche chimiche delle regioni vicine alle stelle di pre-sequenza principale sono differenti rispetto a quelle nei pressi di stelle stabili.\nFenomeni di formazione stellare.\nStelle di pre-sequenza principale.\nAll'interno del complesso del Toro \u00e8 presente una ricca popolazione di stelle di pre-sequenza principale, fra cui le famose stelle T Tauri e la stessa stella prototipo di questa classe, T Tauri; queste stelle possiedono una variabilit\u00e0 dell'emissione luminosa e appartengono alle classi spettrali G, K e M, con forti linee di emissione dell'idrogeno neutro e del calcio ionizzato. Nel corso di varie osservazioni condotte a pi\u00f9 lunghezze d'onda sono state scoperte tre popolazioni di stelle giovani; queste stelle giovani, note come protostelle, sono otticamente invisibili e raggiungono il picco di emissione fra il medio e il lontano infrarosso. Nelle regioni pi\u00f9 centrali del complesso \u00e8 stato osservato che molte delle stelle pre-sequenza principale presenti qui si trovano nei pressi delle nubi pi\u00f9 dense e oscure, come B7, B18 e B22, mentre altre stelle appaiono proiettate lungo le sottili venature scure che collegano i vari bozzoli. Poich\u00e9 queste stelle sono spesso pi\u00f9 vecchie, le stelle T Tauri di questa regione appaiono meno concentrate nelle nubi oscure rispetto alle classiche stelle T tauri.\nOggetti di Herbig-Haro.\nEvidenze del fatto che la formazione stellare \u00e8 in atto si hanno anche dalla presenza di diversi oggetti di Herbig-Haro, che testimoniano la presenza di oggetti stellari in formazione di piccola massa; alcuni di questi oggetti mostrano dei notevoli bow shock, nubi arcuate formate dal materiale emesso che si incunea attraverso le dense nubi oscure, mentre altri appaiono associati a delle piccole nebulose a riflessione."}
{"id": "2277547", "revid": "247222", "url": "https://it.wikipedia.org/wiki?curid=2277547", "title": "Roll On (J.J. Cale)", "text": "Roll On \u00e8 un album di J.J. Cale, pubblicato dalla Rounder Records nel 2009."}
{"id": "2277550", "revid": "326822", "url": "https://it.wikipedia.org/wiki?curid=2277550", "title": "Episodi di Willy, il principe di Bel Air (seconda stagione)", "text": ""}
{"id": "2277551", "revid": "326822", "url": "https://it.wikipedia.org/wiki?curid=2277551", "title": "Episodi di Willy, il principe di Bel Air (terza stagione)", "text": ""}
{"id": "2277552", "revid": "326822", "url": "https://it.wikipedia.org/wiki?curid=2277552", "title": "Episodi di Willy, il principe di Bel Air (quarta stagione)", "text": ""}
{"id": "2277553", "revid": "326822", "url": "https://it.wikipedia.org/wiki?curid=2277553", "title": "Episodi di Willy, il principe di Bel Air (quinta stagione)", "text": ""}
{"id": "2277554", "revid": "326822", "url": "https://it.wikipedia.org/wiki?curid=2277554", "title": "Episodi di Willy, il principe di Bel Air (sesta stagione)", "text": ""}
{"id": "2277558", "revid": "2209726", "url": "https://it.wikipedia.org/wiki?curid=2277558", "title": "Astral Weeks Live at the Hollywood Bowl", "text": "Astral Weeks Live at the Hollywood Bowl \u00e8 un album dal vivo del cantautore britannico Van Morrison, uscito il 24 febbraio 2009. \u00c8 la versione dal vivo dell'album \"Astral Weeks\" del 1968."}
{"id": "2277562", "revid": "1833487", "url": "https://it.wikipedia.org/wiki?curid=2277562", "title": "Quanno chiove", "text": "Quanno chiove \u00e8 una canzone del cantautore Pino Daniele incisa nel 1980.\n\u00c8 tratta dall'album \"Nero a met\u00e0\". Eseguita in napoletano, vede l'assolo di sax di James Senese.\n\u00c8 stata rifatta negli album \"Yes I Know My Way\" del 1998 e \"Ricomincio da 30\" del 2008 in una nuova versione, e nei live \"Sci\u00f3 live\" del 1984 e \"E sona mo\"' del 1993.\nCover.\nUna cover di \"Quanno chiove\" \u00e8 stata registrata da Mina per l'album \"Napoli\" del 1996.\nFra gli altri interpreti ad avere interpretato una propria versione del brano si possono citare Giorgia, Mario Trevi, Alexia, Eros Ramazzotti ed Andrea Cardillo; \u00e8 stata anche tradotta in inglese (con il titolo \"It's Raining\"), cantata da Mia Cooper, nonch\u00e9 da Randy Crawford (insieme allo stesso Pino Daniele, nell'album \"Through The Eyes Of Love\"). \u00c8 stata tradotta in portoghese ed interpretata nel 1994 dalla cantante brasiliana Patr\u00edcia Marx (con il titolo \"Quando Chove\")."}
{"id": "2277566", "revid": "306856", "url": "https://it.wikipedia.org/wiki?curid=2277566", "title": "Ladislao Mittner", "text": "Biografia.\nNacque a Fiume, oggi in Croazia, sotto l'Impero austro-ungarico, da padre ungherese.\nRicevette una formazione culturale mitteleuropea e divenne un appassionato e profondo conoscitore della letteratura e della lingua tedesca.\nLaureatosi a 21 anni presso l'universit\u00e0 di Bologna (1923), dal 1925 al 1934 insegn\u00f2 in una scuola a Brunico e di seguito in un liceo a Torino, e fu poi per trent'anni (1942-1972) docente presso il Dipartimento di germanistica dell'Universit\u00e0 \"Ca' Foscari\" di Venezia.\nInsigne filologo e critico, fu autore di un'apprezzata e diffusa grammatica della lingua tedesca (Mondadori, 1933 ed edizioni successive per oltre 50 anni) e di diversi saggi di lingua e letteratura su autori come Adalbert Stifter, Theodor Storm, Ludwig Tieck, Friedrich Schiller, Hermann Broch, Rainer Maria Rilke, Goethe, Friedrich H\u00f6lderlin, Thomas Mann.\nLa sua opera pi\u00f9 nota \u00e8 la monumentale \"Storia della letteratura tedesca\" (Einaudi, 1964-77 ed edizioni successive). Scrisse anche un importante volume pi\u00f9 specifico, intitolato \"La letteratura tedesca del Novecento\" (1960). Spiccano tra gli altri i suoi studi riguardanti il Romanticismo tedesco: \"Ambivalenze romantiche. Studi sul Romanticismo tedesco\" (1960)."}
{"id": "2277573", "revid": "1573940", "url": "https://it.wikipedia.org/wiki?curid=2277573", "title": "Thailand Open", "text": "Il Thailand Open \u00e8 stato un torneo di tennis maschile che si disputava annualmente dal 2003 al 2013 sui campi indoor in cemento della Impact Arena di Bangkok, Thailandia, solitamente nella terza settimana di settembre. Faceva parte delle ATP International Series dal 2003 al 2008 e delle ATP World Tour 250 series dal 2009 all'ultima edizione disputata nel 2013.\nRoger Federer \u00e8 l'unico tennista ad aver conquistato il torneo due volte (2004 e 2005), mentre la coppia formata da Andy Ram e Jonathan Erlich \u00e8 l'unica ad aver vinto pi\u00f9 di una volta il torneo di doppio (2003 e 2006). Nel 2007 Sonchat Ratiwatana e Sanchai Ratiwatana sono stati i primi thailandesi vincitori del torneo grazie alla vittoria in finale contro i campioni di Wimbledon Micha\u00ebl Llodra e Nicolas Mahut."}
{"id": "2277580", "revid": "2091133", "url": "https://it.wikipedia.org/wiki?curid=2277580", "title": "Croatia Open Umag", "text": "Il Croatia Open Umag \u00e8 un torneo di tennis maschile facente parte del circuito ATP Tour 250 che si disputa annualmente dal 1990 sui campi in terra rossa di Umago, Croazia. Carlos Moy\u00e1 \u00e8 il giocatore che \u00e8 riuscito ad aggiudicarsi pi\u00f9 volte il torneo (cinque: 1996, 2001, 2002, 2003, 2007) e quello capace di vincerlo pi\u00f9 volte consecutivamente. L'edizione del 2020 non viene disputata a causa della pandemia di COVID-19."}
{"id": "2277582", "revid": "287204", "url": "https://it.wikipedia.org/wiki?curid=2277582", "title": "Nova F\u00e1tima (Paran\u00e1)", "text": "Nova F\u00e1tima \u00e8 un comune del Brasile nello Stato del Paran\u00e1, parte della mesoregione del Norte Pioneiro Paranaense e della microregione di Corn\u00e9lio Proc\u00f3pio."}
{"id": "2277583", "revid": "1543377", "url": "https://it.wikipedia.org/wiki?curid=2277583", "title": "Decanato di Treviglio", "text": "Il Decanato di Treviglio \u00e8 uno dei 63 decanati in cui \u00e8 suddivisa l'arcidiocesi di Milano. Il decanato fa parte della zona pastorale di Melegnano e comprende 9 parrocchie di cui 5 di Treviglio e quella di Castel Rozzone sono riunite nella comunit\u00e0 pastorale Madonna delle Lacrime. Le restanti 3 parrocchie che corrispondono ai territori dei comuni di Canonica d'Adda, Fara Gera d'Adda e Pontirolo Nuovo formano la comunit\u00e0 pastorale San Giovanni XXIII.\nIl decano risiede nella parrocchia centrale di Treviglio dedicata a San Martino e Santa Maria Assunta..\nIl decanato, che comprende una popolazione di circa 50.000 fedeli, confina a nord con la diocesi di Bergamo e a sud-est con quella di Cremona. Oltre l'Adda confina con quella di Cremona del comune di Cassano d'Adda e con quella di Milano tramite il comune di Vaprio d'Adda.\nRito.\nIl decanato, assieme a quelli di Trezzo d'Adda e Monza \u00e8 uno dei pochi nell'arcidiocesi di Milano ad adottare il rito romano al posto del rito ambrosiano, maggioritario nell'arcidiocesi. Il decanato infatti comprende tutti i comuni bergamaschi dell'arcidiocesi di Milano che sono situati cio\u00e8 sulla sponda sinistra dell'Adda e che hanno, anche in ragione della loro posizione geografica, voluto mantenere il rito romano, nonostante i tentativi di Carlo Borromeo di estenderlo a tutte le parrocchie della diocesi.\nStoria.\nLa pieve.\nLa pieve di Treviglio intitolata a San Martino e Santa Maria Assunta attestata gi\u00e0 alla fine del XVI secolo, la chiesa di San Martino e Santa Maria Assunta fu elevata a sede vicariale nel 1577 da Carlo Borromeo, anno in cui Pontirolo Vecchio (oggi Canonica d'Adda) perse definitivamente il suo ruolo di sede plebana, venendo smembrata in tre vicariati foranei.\nIl comune di Fara Gera d'Adda si \u00e8 unito alla diocesi solo a fine Settecento dato che prima apparteneva alla diocesi di Bergamo, rappresentando cio\u00e8 un'enclave della diocesi bergamasca in quella milanese. Durante i secoli precedenti quindi la pieve comprendeva le 4 parrocchie di Treviglio, Canonica d'Adda, Castel Rozzone e Pontirolo Nuovo.\nNel 1899, come attesta il cardinale Andrea Carlo Ferrari in visita pastorale, essa comprendeva le 4 parrocchie originarie pi\u00f9 quella di Fara Gera d'Adda.\nLa pieve \u00e8 sempre stata inclusa nella sesto vicariato diocesana, quello di Melegnano, e ha sempre avuto il rito romano.\nIl decanato.\nIl 21 maggio 1972, in base al 46\u00ba sinodo diocesano che istitu\u00ec i decanati nella diocesi, la pieve divenne decanato ed in seguito nacquero 5 nuove parrocchie dalla frammentazione di quella di Treviglio .\nNello stesso anno d'istituzione del decanato nacque il 24 luglio la parrocchia di San Pietro comprendente la zona nord di Treviglio e la frazione delle Battaglie.\nIl 22 luglio 1982 nacque la parrocchia di San Zeno, il culto gi\u00e0 presente nella Cusarola prima della fondazione del centro fu cos\u00ec ripristinato nei medesimi territori in cui era in origine sorto. Il centro di Cusarola si trovava infatti a nord-est dell'attuale centro storico.\nIl 30 gennaio 1984 fu fondata quella di Santa Maria annunciata comprendente il conventino. Il 25 giugno 1986 quella del Santo Nome di Maria comprendente la Geromina e Castel Cerreto. La chiesa della Geromina sede dell'omonima parrocchia venne in quegli anni venne ristrutturata, demolendo la chiesa di legno risalente ai primi del novecento e sostituendola con una pi\u00f9 moderna di cemento.\nIl decano \u00e8 monsignor Norberto Donghi, prevosto di Treviglio e responsabile della comunit\u00e0 pastorale Madonna delle Lacrime.\nParrocchie.\nIl decanato di Treviglio comprende 9 parrocchie:\nComunit\u00e0 pastorale Madonna delle lacrime.\nIl territorio comunale di Treviglio, a differenza degli altri comuni, \u00e8 suddiviso in 5 parrocchie. Dal 2007 esse formano la comunit\u00e0 pastorale Madonna delle Lacrime, successivamente si \u00e8 aggiunta la parrocchia di Castel Rozzone.\nOrdini religiosi.\nSono presenti inoltre gli istituti religiosi femminili delle Figlie della Chiesa, erano presenti fino al 2015 le suore di carit\u00e0 di Maria Bambina presso il collegio degli Angeli, quelli maschili dei monfortani e dei salesiani e la societ\u00e0 di vita apostolica maschile dei Padri Bianchi."}
{"id": "2277584", "revid": "94902", "url": "https://it.wikipedia.org/wiki?curid=2277584", "title": "In utero", "text": ""}
{"id": "2277585", "revid": "287204", "url": "https://it.wikipedia.org/wiki?curid=2277585", "title": "Nova F\u00e1tima", "text": ""}
{"id": "2277586", "revid": "4711", "url": "https://it.wikipedia.org/wiki?curid=2277586", "title": "Caja de Ronda", "text": ""}
{"id": "2277587", "revid": "266224", "url": "https://it.wikipedia.org/wiki?curid=2277587", "title": "Margin call", "text": ""}
{"id": "2277596", "revid": "287204", "url": "https://it.wikipedia.org/wiki?curid=2277596", "title": "Frederic Kanoute", "text": ""}
{"id": "2277599", "revid": "298229", "url": "https://it.wikipedia.org/wiki?curid=2277599", "title": "Chiesa cattolica in Angola", "text": "La Chiesa cattolica in Angola \u00e8 parte della Chiesa cattolica universale in comunione con il vescovo di Roma, il Papa.\nStoria.\nNel 1506 venne costituito nelle terre evangelizzate dai portoghesi il primo Regno cristiano a sud del Sahara. Il fondatore, e primo re, fu Dom Alfonso I Mbemba-a-Nzinga, che visse fino al 1543. Il regno, la cui popolazione era composta da due etnie, i bantu e i lusiadi, riusc\u00ec, tra alterne vicende, a durare fino al XVIII secolo.\nLa Chiesa cattolica angolana ha ricevuto in visita pastorale due pontefici: Giovanni Paolo II nel 1992 e Benedetto XVI nel 2009.\nOrganizzazione ecclesiastica.\nLa Chiesa cattolica \u00e8 presente sul territorio con 5 sedi metropolitane e 14 diocesi suffraganee:\nStatistiche.\nLa Chiesa cattolica in Angola gestisce:\nEssa conta circa 8.600.000 battezzati su una popolazione di 16 milioni, pari al 53,7 per cento. La confessione cattolica dunque \u00e8 maggioritaria nel Paese.\nI vescovi sono 27, i sacerdoti diocesani sono 443, cui si aggiungono 351 religiosi.\nLe religiose professe sono 2.178.\nSi contano infine 1031 seminaristi minori e 1236 seminaristi maggiori.\nNunziatura apostolica.\nLa delegazione apostolica di Angola \u00e8 stata istituita il 25 febbraio 1975 con il breve apostolico \"Quoniam Romano\" di papa Paolo VI, ed elevata al rango di nunziatura l'8 luglio 1997 con il breve \"Ad plenius confirmandas\" di papa Giovanni Paolo II.\nConferenza episcopale.\nI vescovi angolani fanno parte della Conferenza episcopale di Angola e S\u00e3o Tom\u00e9 (\"Confer\u00eancia Episcopal de Angola e S\u00e3o Tom\u00e9\", CEAST).\nLa CEAST \u00e8 membro della \"Inter-Regional Meeting of Bishops of Southern Africa\" (IMBISA) e del \"Symposium of Episcopal Conferences of Africa and Madagascar\" (SECAM).\nElenco dei Presidenti della Conferenza:\nElenco dei Vicepresidenti della Conferenza:"}
{"id": "2277604", "revid": "1573940", "url": "https://it.wikipedia.org/wiki?curid=2277604", "title": "Chiesa di San Sisto (Viterbo)", "text": "La chiesa di San Sisto, detta \"di Porta Romana\", \u00e8 una chiesa di Viterbo.\nStoria.\n\u00c8 una delle pi\u00f9 antiche chiese di Viterbo, sorta sul luogo ove \u00e8 attestata una chiesa gi\u00e0 nel IX secolo. La nostra chiesa \u00e8 menzionata per la prima volta nel 1068, come filiale della diocesi di Tuscania, da cui dipendeva, non esistendo ancora la diocesi di Viterbo. Nel corso dei secoli successivi essa riceve diversi privilegi e benefici, tanto da diventare la pi\u00f9 importante e la pi\u00f9 ricca della citt\u00e0, in particolare con la sua erezione prima a parrocchia e poi a collegiata (ossia sede di un \"collegio\" di presbiteri), e per la presenza dello \"ius fontis baptismalis\", ossia il diritto di amministrare il sacramento del battesimo, diritto concesso a poche chiese viterbesi.\nRicostruita e rimaneggiata diverse volte nel corso dei secoli, in particolare tra il XII ed il XIII secolo, sub\u00ec un ulteriore e definitivo restauro dopo i bombardamenti alleati sulla citt\u00e0 del 1944, restauri che portarono alla cancellazione di ogni traccia architettonica successiva al XIV secolo e al ripristino delle primitive strutture.\n\u00c8 in questa chiesa che i \"facchini di santa Rosa\" la sera del 3 settembre ricevono la benedizione \"in articulo mortis\", prima di iniziare la processione con la macchina di Santa Rosa.\nDescrizione.\nL'attuale facciata risale ai rifacimenti post-bellici, mentre il campanile romanico \u00e8 ci\u00f2 che resta esternamente della primitiva costruzione. Un altro campanile a ridosso delle mura \u00e8 frutto dei rifacimenti del XII-XIII secolo, che trasformarono una torre della cinta muraria in campanile.\nL'abside della chiesa \u00e8 parte integrante delle mura cittadine. Sul fianco destro dell'edificio esisteva, fino all'ultima guerra, una \"quarta navata\" (risalente al XIII secolo), che in tempi recenti era per\u00f2 utilizzata come magazzino.\nAll'interno la chiesa si presenta a tre navate, suddivise da colonne, con presbiterio molto rialzato per la presenza di una sottostante cripta, e coperture a vela. A causa dei danni provocati dai bombardamenti del 1944, essa conserva poche opere d'arte. Sono da ricordare:"}
{"id": "2277607", "revid": "88740", "url": "https://it.wikipedia.org/wiki?curid=2277607", "title": "Daquin", "text": ""}
{"id": "2277608", "revid": "2130303", "url": "https://it.wikipedia.org/wiki?curid=2277608", "title": "Chiesa di Santa Maria del Suffragio (Viterbo)", "text": "La chiesa di Santa Maria del Suffragio \u00e8 una chiesa di Viterbo, in Corso d'Italia.\nStoria.\nLa chiesa attuale prende il posto di una pi\u00f9 antica risalente al XII secolo e dedicata a \"San Quirico\"; fu parrocchia fino al 1572, soppressa in seguito alla riforma operata dopo il concilio di Trento. Nel 1618 il vescovo diocesano concesse la chiesa alla \"confraternita di Santa Maria del Suffragio\", da cui poi la chiesa prese nome. La confraternita oper\u00f2 diversi restauri e rifacimenti all'edificio sacro, in particolare nel XVIII secolo e agli inizi del XX secolo. Oggi la chiesa \u00e8 conosciuta dai viterbesi semplicemente col nome di \"\u201csuffragio\u201d\".\nDescrizione.\nL'attuale facciata risale al XVII secolo ed \u00e8 in stile propriamente barocco. Sopra il portone d'ingresso, in un riquadro arricchito da bassorilievi che ritraggono festoni e cherubini, \u00e8 posto un affresco deteriorato con \"la Madonna ed anime del Purgatorio\". La parte superiore della facciata \u00e8 dominata dallo stemma del cardinale e vescovo di Viterbo Brancaccio, per iniziativa del quale si operarono i rifacimenti secenteschi.\nL'interno \u00e8 a navata unica con presbiterio rialzato, e con soffitto completamente nascosto da una grande tela raffigurante \"Dio in gloria tra la Madonna e Ges\u00f9 con le anime del Purgatorio\"; oltre all'altare maggiore, la chiesa ha altri quattro altari laterali, due per lato. La chiesa conserva diverse opere pregevoli del XVII-XVIII secolo, tra cui meritano particolare menzione:"}
{"id": "2277609", "revid": "1305772", "url": "https://it.wikipedia.org/wiki?curid=2277609", "title": "Ribeir\u00e3o do Pinhal", "text": "Ribeir\u00e3o do Pinhal \u00e8 un comune del Brasile nello Stato del Paran\u00e1, parte della mesoregione del Norte Pioneiro Paranaense e della microregione di Corn\u00e9lio Proc\u00f3pio."}
{"id": "2277611", "revid": "110157", "url": "https://it.wikipedia.org/wiki?curid=2277611", "title": "Chiesa di Sant'Egidio (Viterbo)", "text": "La chiesa di Sant'Egidio \u00e8 un luogo di culto cattolico sconsacrato della citt\u00e0 di Viterbo, in Corso d'Italia.\nStoria.\nEssa \u00e8 di origini medievali, ricordata per la prima volta nel 1142, ed ancora nel 1236 quando fu eretta a parrocchia. Nel corso del XVI secolo fu restaurata; la facciata risale al 1584. Colpita dai bombardamenti alleati nel 1944, fu chiusa al culto; restaurata a partire dal 1970, oggi \u00e8 sede di mostre ed altre manifestazioni culturali cittadine.\nDescrizione.\nLa facciata, in peperino, \u00e8 suddivisa in due parti. Nella parte inferiore, si distinguono tre portali, di cui quello centrale, pi\u00f9 grande e lavorato, \u00e8 sormontato da un frontone triangolare; mentre i due laterali sono sormontati da emblemi della famiglia Farnese, protettrice, nel XVI secolo, della confraternita del Santissimo Crocifisso che aveva sede in questa chiesa. La parte superiore della facciata, che termina con un timpano anch'esso triangolare e caratterizzata da una grande finestra centrale, conserva diverse iscrizioni: \"In Cruce gloria nostra\", \"Sub tua Criste Iesu aura laeti vivimus\", e \"Sperantes hilares surgere ad aeternam gloriam\".\nL'interno \u00e8 a navata unica, divisa quasi a met\u00e0 da un grande arco, che separava l'aula liturgica in due parti, quella destinata ai fedeli e quella, con scranni in legno, destinata ai confratelli. Una lapide posta nel presbiterio ricorda la costruzione di una cappella nel 1299. Nella chiesa sono conservate tele del XVI-XVIII secolo, tra cui una \"Madonna col bambino e sant'Egidio\", ed un organo di colore verde, posto sopra la porta d'ingresso."}
{"id": "2277615", "revid": "110157", "url": "https://it.wikipedia.org/wiki?curid=2277615", "title": "Chiesa di Santa Rosa (Viterbo)", "text": "La chiesa di Santa Rosa \u00e8 un edificio di culto cattolico di Viterbo.\nStoria.\nL'attuale chiesa \u00e8 stata costruita nel 1850 in rifacimento di un edificio precedente risalente al 1632, ed \u00e8 annessa al convento delle Clarisse. La prima costruzione sacra risale al XIII secolo e si ha notizia per la prima volta nel 1235; era conosciuta col nome di \"Santa Maria\". Quando nel 1258 papa Alessandro IV vi fece traslare il corpo di santa Rosa, la chiesa ebbe la nuova denominazione. Questa fu distrutta verso la met\u00e0 del XIV secolo, ricostruita ed abbellita da affreschi di Benozzo Gozzoli (met\u00e0 del XV secolo). I lavori di rifacimento dell'edificio nel 1632 portarono alla completa distruzione di questi affreschi, di cui oggi restano solo delle copie fatte dal pittore secentesco Francesco Sabatini con la tecnica dell'acquarello e conservate nel Museo civico della citt\u00e0. A met\u00e0 dell'Ottocento la chiesa fu ricostruita in stile neoclassico; nel 1913 fu aggiunta la cupola, su progetto dell'architetto Arnaldo Foschini, rivestita di maioliche, in seguito occultate da un rivestimento in piombo.\nLa chiesa, l'annesso monastero e la vicina casa ove la tradizione attesta la nascita di santa Rosa sono un grande centro di spiritualit\u00e0 per tutta la citt\u00e0 di Viterbo, che onora la santa come sua patrona e che ogni anno, il 3 settembre, festeggia con il tradizionale trasporto della macchina di Santa Rosa con l'arrivo della macchina e la conclusione della celebrazione proprio sul piazzale antistante a questa chiesa.\nDescrizione.\nInternamente la chiesa si presenta a tre navate. La maggior parte delle opere ivi esistenti risale alla seconda met\u00e0 del XIX secolo e ai primi decenni del XX secolo.\nLa chiesa conserva:\nUna lapide in fondo alla navata di destra ricorda la consacrazione della chiesa, avvenuta il 25 agosto 1850.\nNella chiesa \u00e8 pure conservata la tomba di Mario Fani, fondatore della \"Giovent\u00f9 italiana di Azione Cattolica\" e morto nel 1869."}
{"id": "2277616", "revid": "729019", "url": "https://it.wikipedia.org/wiki?curid=2277616", "title": "Gryazev-Shipunov GSh-23", "text": "Il Gryazev-Shipunov GSh-23 (in caratteri cirillici \u0413\u0440\u044f\u0437\u0435\u0432\u0430-\u0428\u0438\u043f\u0443\u043d\u043e\u0432\u0430 \u0413\u0428-23) \u00e8 un cannone automatico a doppia canna sviluppato nell'Unione Sovietica, prevalentemente per essere installato su aerei militari. Fu introdotto in servizio nel 1965 per rimpiazzare il cannone Nudelman-Rikhter NR-23.\nIl GSh-23 adotta il principio sviluppato dall'ingegnere tedesco Karl Gast della Vorwerk nel 1916. Si tratta di un'arma a doppia canna nella quale l'azione di fuoco della canna aziona il meccanismo dell'altra. Questo sistema conferisce una cadenza di tiro maggiore ed un'usura meccanica minore rispetto ad un'arma ad una sola canna, ma d'altra parte non pu\u00f2 competere con la cadenza di tiro di un sistema Gatling elettrico come l'M61 Vulcan. Il sistema Gast \u00e8 stato poco sfruttato in occidente, ma divenne popolare in Unione Sovietica adottato da una grande variet\u00e0 di armi da fuoco.\nIl cannone \u00e8 prodotto nella versione di base (semplicemente GSh-23) e nella pi\u00f9 diffusa GSh-23L (\u0413\u0428-23\u041b), che si differenzia in particolare per il freno di bocca, un sistema applicato alla bocca da fuoco che diminuisce la forza di rinculo. Questo cannone venne montato di serie sui caccia MiG-21 (nelle versioni M, MF, SMT e bis), su tutte le versioni del MiG-23, sullo SOKO J-22 Orao, sia sul HAL Tejas che sul IAR 93, sulle torrette di coda del bombardiere Tupolev Tu-22M \"Backfire\" e su alcuni ultimi modelli del Tupolev Tu-95 \"Bear\".\nIn questi ultimi casi l'arma ha la non comune capacit\u00e0 di sparare anche bengala e contromisure radar, funzionando sia come arma da fuoco che come distributore di contromisure antimissile.\nIl cannone venne anche montato su una piccola serie di Mil Mi-24VP (sul sostegno NPPU-23) e sul W-3WA Sok\u00f3\u0142 polacco (alloggiamento fisso). Inoltre fu utilizzato su aerei da trasporto, quali l'Ilyushin Il-76 che ne prevedeva due in coda. L'Ilyushin Il-76M adottava questo armamento di serie, tranne nei modelli per l'esportazione, ed un esemplare con questo tipo di armamento venne esibito alla manifestazione aerea di Ivanovo nel 2002.\nAlcuni modelli di MiG-21 di seconda generazione (PF, PFM) potevano agganciare il GSh-23L in una gondola ventrale, designata GP-9, che trasportava il cannone e 200 colpi; questo sistema venne rimpiazzato da un alloggiamento conformale pi\u00f9 affusolato nelle ultime varianti. Vi sono anche diverse configurazioni disponibili per i piloni subalari: lo UPK-23 per combattimenti aria-aria, con uno o due GSh-23 fissi e 200-400 colpi, ed il SPPU-22 con la possibilit\u00e0 di inclinare le canne verticalmente da 0 a \u221230\u00b0 (questo alloggiamento \u00e8 usato pi\u00f9 spesso dai Su-17, -20 e -22)."}
{"id": "2277619", "revid": "1573940", "url": "https://it.wikipedia.org/wiki?curid=2277619", "title": "Chiesa di San Giuseppe Moscati", "text": "La chiesa di San Giuseppe Moscati \u00e8 una chiesa di Roma, a Cinecitt\u00e0 Est, in via Libero Leonardi.\n\u00c8 stata costruita alla fine degli anni ottanta del XX secolo su progetto dell'architetto Eugenio Abruzzini. Aperta al pubblico nel 1991, \u00e8 stata solennemente consacrata da papa Giovanni Paolo II in occasione della sua visita il 21 febbraio 1993. \u00c8 dedicata al santo medico beneventano Giuseppe Moscati vissuto tra il 1880 ed il 1927.\nLa chiesa \u00e8 sede parrocchiale, istituita dal cardinale vicario Ugo Poletti il 1\u00ba settembre 1988 con il decreto \"\u201cA tutti \u00e8 nota\u201d\"."}
{"id": "2277620", "revid": "599013", "url": "https://it.wikipedia.org/wiki?curid=2277620", "title": "Sindrome di Coffin-Lowry", "text": "Per Sindrome di Coffin-Lowry in campo medico, si intende un raro disordine genetico.\nStoria.\nLa sindrome \u00e8 stata scoperta inizialmente nel 1966 da Grange S. Coffin e poi studiata nel 1971 da Robert Brian Lowry, a loro si deve il nome del disordine genetico, chiamata con entrambi i loro nomi nel 1975. In seguito si indag\u00f2 quale fosse la causa genetica, e grazie agli studi di Hanauer nel 1988 si arriv\u00f2 in seguito a comprendere dell'interessamento del gene RSK2 nel 1996.\nSintomatologia.\nFra i sintomi e i segni clinici ritroviamo ritardo mentale, anomalie allo scheletro, ritardo della crescita delle osse e bassa statura, nel 10% dei casi si \u00e8 vista un'improvvisa caduta del tono muscolare. cifosi e scoliosi.\nInoltre si sono evidenziati casi di cataplessia, cataratta.\nEziologia.\nLe cause sono genetiche, i geni coinvolti sono mappati nella regione Xp22.2, il gene RSK2 \u00e8 responsabile sia di questa che di altre 70 forme simili.\nDiagnosi differenziale.\nFra le patologie che hanno simili manifestazioni si riscontrano alcune sindromi fra cui: Sindrome dell'X fragile, sindrome di Sotos e la sindrome di Williams."}
{"id": "2277626", "revid": "1573940", "url": "https://it.wikipedia.org/wiki?curid=2277626", "title": "Chiesa di Santa Maria della Piet\u00e0 al Colosseo", "text": "La chiesa di Santa Maria della Piet\u00e0 al Colosseo \u00e8 un luogo di culto cattolico di Roma, nel rione Celio, all'interno del Colosseo.\nStoria.\nLa piccola chiesa \u00e8 inserita in uno dei fornici dell'anfiteatro Flavio; gi\u00e0 esisteva, come edicola sacra, ai tempi di papa Paolo IV (1555-1559). L'Armellini racconta che:\nIn seguito, nel 1622, l'edicola fu acquistata dalla Confraternita del Gonfalone che la trasform\u00f2 in un oratorio, e lo affid\u00f2 ad un monaco eremita che vi abitava stabilmente quale custode del luogo. L'oratorio appartenne al Gonfalone fino al 1936; poi pass\u00f2 di mano e fu affidato dal 1955 al Circolo San Pietro, che tuttora lo gestisce e vi celebra una messa ogni sabato e domenica. All'interno \u00e8 presente, sull'altare maggiore, un bassorilievo del XIX secolo, che raffigura la \"Madonna addolorata\"."}
{"id": "2277627", "revid": "1982", "url": "https://it.wikipedia.org/wiki?curid=2277627", "title": "Sarcoma di Sticker", "text": ""}
{"id": "2277628", "revid": "3115", "url": "https://it.wikipedia.org/wiki?curid=2277628", "title": "Talbiyye", "text": "Talbiyye (o Talbieh) \u00e8 uno dei 13 campi-profughi palestinesi (gli ufficiali sono 10) che si trova in Giordania.\nIl campo si trova a 35 chilometri a sud di Amman e si estende su una superficie di metri quadrati.\nMCostruito nel 1968, molti rifugiati palestinesi vi si stabilirono a partire dal 1967 e oggi conta circa persone registrate, secondo un censimento dell'UNRWA, ma gli abitanti effettivi sarebbero circa ."}
{"id": "2277633", "revid": "84184", "url": "https://it.wikipedia.org/wiki?curid=2277633", "title": "E-TEN", "text": "E-TEN (\u501a\u5929\u8cc7\u8a0a\u80a1\u4efd\u6709\u9650\u516c\u53f8) \u00e8 un'azienda taiwanese, specializzata in dispositivi portatili.\nFondata nel 1985, l'azienda comincia ad esser nota per il suo input di lingua cinese per i computer basati su DOS.\nNel 1997, l'azienda fece il suo ingresso nel campo dei dispositivi portatili, con l'introduzione di un cerca persone finanziario che cominci\u00f2 a diventare popolare nella comunit\u00e0 finanziaria del Taiwan.\nNel 2006 E-TEN introduce il marchio \"glofiish\", che consiste in palmari con telefono con la piattaforma Windows Mobile.\nNel marzo 2008 Acer annunci\u00f2 di voler acquistare l'azienda per 290 milioni di dollari, acquisto ufficializzato nel 2009."}
{"id": "2277635", "revid": "729019", "url": "https://it.wikipedia.org/wiki?curid=2277635", "title": "Xerostomia", "text": "Il termine xerostomia (anche nota come secchezza delle fauci) indica bocca secca a causa della mancanza di saliva. La xerostomia pu\u00f2 causare difficolt\u00e0 nel parlare e mangiare. In molti casi pu\u00f2 comportare anche alitosi e un importante aumento di carie dentali dal momento che uno degli effetti protettivi della saliva, cio\u00e8 la rimineralizzazione dello smalto, non \u00e8 pi\u00f9 presente. In molti casi la xerostomia pu\u00f2 rendere la mucosa del tessuto parodontale e della bocca pi\u00f9 vulnerabile alle infezioni.\nEtimologia.\nIl termine xerostomia deriva dai termini greci \"xeros\" (secco) e \"stoma\" (bocca).\nEpidemiologia.\nDiffusa particolarmente nelle persone anziane, prevalentemente donne, con un'incidenza di circa un quarto della popolazione.\nEziologia.\nIn linea di massima la xerostomia \u00e8 causata dall'insufficiente produzione di saliva oppure dalla sua eliminazione eccessiva, come avviene ad esempio nel caso di eccessiva respirazione attraverso la bocca. Fra le possibili cause ci sono:\nMolti soggetti anziani riferiscono di provare una sensazione pi\u00f9 o meno grave di xerostomia, tuttavia alcuni studi sembrano indicare che la produzione di saliva da parte delle ghiandole salivari maggiori non si riduce in modo clinicamente significativo con il progredire dell'et\u00e0. Secondo un altro studio la produzione di saliva delle ghiandole salivari maggiori \u00e8 indipendente da et\u00e0, sesso e razza. Pertanto i segni e sintomi di secchezza della bocca negli anziani non possono essere considerati una normale conseguenza dell'invecchiamento. \u00c8 opportuno ricordare che gli anziani hanno maggiori probabilit\u00e0 di soffrire di problemi di salute che potenzialmente possono causare xerostomia e che essi assumono spesso molti farmaci in grado di determinare bocca secca.\nTrattamento.\nIl trattamento consiste nel trovare le cause correggibili e, se possibile, rimuoverle.In molti casi non \u00e8 possibile correggere la xerostomia, pertanto il trattamento si deve concentrare sulla possibilit\u00e0 di alleviarne i sintomi e prevenirne le sequele, ad esempio il formarsi di carie dentali. I pazienti con xerostomia devono evitare l'uso di decongestionanti e antistaminici, e prestare grande attenzione all'igiene orale. Il sorseggiare frequentemente liquidi non gassati n\u00e9 zuccherati, il masticare gomma contenente xilitolo e utilizzare sostitutivi della saliva a base di carbossimetilcellulosa o di idrossietilcellulosa pu\u00f2 aiutare.La pilocarpina, un agonista colinergico, pu\u00f2 essere prescritta per il trattamento della xerostomia.La cevimelina (Evoxac) \u00e8 stata autorizzata in alcuni paesi per il trattamento della secchezza delle fauci associata alla sindrome di Sj\u00f6gren. Come la pilocarpina, anche la cevimelina \u00e8 un agonista colinergico.\nSostituti della saliva.\nI sostituti della saliva sono spesso il trattamento di scelta per i pazienti con xerostomia. Si ricorda che la xerostomia \u00e8 il sintomo (bocca secca) la cui causa \u00e8 la ridotta secrezione salivare (iposalivazione). Alcuni prodotti commerciali di vecchia concezione sono soluzioni elettrolitiche che tamponano l'acidit\u00e0 che viene a generarsi nella cavit\u00e0 orale in condizioni di iposalivazione. Altri di pi\u00f9 recente concezione hanno una formulazione basato sulla presenza di speciali sostanze inerti ad attivit\u00e0 umidificante e lubrificante imitando la saliva naturale e hanno dimostrato una buona efficacia sintomatica nel ridurre i disturbi della xerostomia in pazienti con sindrome di Sj\u00f6gren e anche in pazienti con secchezza della bocca causata da farmaci. Di ultimissima generazione esistono sul mercato dei sostituti salivari che contengono anche degli enzimi antibatterici simili a quelli contenuti nella saliva naturale: Lisozima, Lattoferrina, Lattoperossidasi.\nAltri prodotti.\nL'utilizzo da parte dei pazienti di prodotto enzimatici per l'igiene del cavo orale sembra non avere \"alcun effetto sulla colonizzazione orale da parte di germi appartenenti alla specie Candida e alla microflora orale in grado di provocare\" e non determinerebbe \"conte significativamente pi\u00f9 basse di batteri quali Streptococcus mutans e Lactobacilli\" ."}
{"id": "2277636", "revid": "436907", "url": "https://it.wikipedia.org/wiki?curid=2277636", "title": "Tre paperelle", "text": "Tre paperelle \u00e8 un singolo del rapper italiano J-Ax, pubblicato il 20 marzo 2009 come secondo estratto dal secondo album in studio \"Rap n' Roll\".\nLa canzone.\nIl testo e la musica di \"Tre paperelle\" sono stati prodotti dallo stesso J-Ax, con l'arrangiamento di Guido Style. Il brano vede la partecipazione vocale di Irene Viboras, cantante del gruppo Viboras.\nVideo musicale.\nIl videoclip prodotto per \"Tre paperelle\" \u00e8 stato trasmesso a partire dal 20 marzo 2009 ed \u00e8 stato diretto da Gaetano Morbioli."}
{"id": "2277643", "revid": "810736", "url": "https://it.wikipedia.org/wiki?curid=2277643", "title": "Terra di Marie Byrd", "text": "La Terra di Marie Byrd \u00e8 una delle regioni occidentali dell'Antartico, situata ad est della Barriera di Ross e del Mare di Ross, e a sud dell'oceano Pacifico, che si estende verso est a circa ad una linea tra la testa del Barriera di Ross e la Costa di Eights. Si estende tra i 158\u00b0 ovest e 103\u00b0 24' ovest. Il nome venne assegnato dall'ammiraglio Richard Evelyn Byrd nel 1929 in onore della moglie alla parte nord-occidentale della regione.\nPanoramica.\n\u00c8 una delle uniche due regioni non rivendicate della Terra, oltre al territorio africano di Bir Tawil, e la pi\u00f9 grande in assoluto, con una superficie di 1.610.000 km\u00b2; fino al 1961, anno di entrata in vigore del trattato antartico, la terra di Marie Byrd veniva tradizionalmente considerata un possedimento degli Stati Uniti in virt\u00f9 della nazionalit\u00e0 dello scopritore. Negli atlanti e nelle carte politiche dell'Antartide precedenti il 1961 la terra di Marie Byrd, compresa fra il Territorio antartico britannico e la Terra di Ross, completava la divisione politica del Continente antartico, non lasciando quindi territori senza sovranit\u00e0. Il trattato antartico ha comunque sospeso le rivendicazioni e gli stessi Stati Uniti di fatto non hanno mai rivendicato il territorio.\nViene suddivisa in cinque aree costiere cos\u00ec distinte, elencate da ovest a est:"}
{"id": "2277650", "revid": "80598", "url": "https://it.wikipedia.org/wiki?curid=2277650", "title": "Cosa sono le nuvole/Notte chiara", "text": "Cosa sono le nuvole/Notte chiara \u00e8 un singolo di Domenico Modugno, pubblicato nel 1968.\nIl singolo.\nSi tratta dell'ultimo 45 giri inciso da Modugno per l'etichetta discografica Curci, \nLa prima canzone era stata gi\u00e0 pubblicata l'anno precedente nell'album \"Modugno\" che aveva anch'esso ottenuto poco successo di vendita. Scritta da Pier Paolo Pasolini ed inclusa nel film a episodi \"Capriccio all'italiana\" (1968) (nell'omonimo episodio diretto appunto da Pasolini e recitato anche da Modugno) \u00e8 una poetica e metaforica canzone sull'amore e sulla vita attraverso il suono struggente di un mandolino.\nLa seconda canzone \u00e8 una reincisione del brano del 1961 tratto dalla commedia \"Rinaldo in campo\" a sua volta tratta da un vecchio brano in siciliano di Modugno del 1955: \"Datimi un paiu d'ali\". La reincisione non era per\u00f2 inclusa nell'album precedente ed era stata fatta appositamente per il singolo."}
{"id": "2277651", "revid": "247933", "url": "https://it.wikipedia.org/wiki?curid=2277651", "title": "Terra di Mary Bird", "text": ""}
{"id": "2277652", "revid": "729019", "url": "https://it.wikipedia.org/wiki?curid=2277652", "title": "Sindrome di Dyggve-Melchior-Clausen", "text": "Per sindrome di Dyggve-Melchior-Clausen in campo medico, si intende un disordine genetico autosomico recessivo da nanismo.\nSintomatologia.\nFra i sintomi e i segni clinici ritroviamo statura bassa a partire dal 18\u00ba mese di vita, lordosi e ritardo mentale.\nEziologia.\nLe cause sono genetiche, il gene responsabile \u00e8 il DMC, dymeclin."}
{"id": "2277653", "revid": "247933", "url": "https://it.wikipedia.org/wiki?curid=2277653", "title": "Terra Marie Byrd", "text": ""}
{"id": "2277655", "revid": "22711448", "url": "https://it.wikipedia.org/wiki?curid=2277655", "title": "Grassello di calce", "text": ""}
{"id": "2277657", "revid": "729019", "url": "https://it.wikipedia.org/wiki?curid=2277657", "title": "Glofiish", "text": "glofiish \u00e8 un marchio introdotto nel 2006 di propriet\u00e0 di E-TEN. Questo marchio consiste in una serie di smartphone con Windows Mobile come sistema operativo.\nStoria.\nI primi modelli di questo marchio furono il X500 ed il M700 con tastiera QWERTY a slide. Il primo modello a supportare reti 3G \u00e8 l'X800, seguito da M800, anch'esso con tastiera QWERTY.\nNel 2008 furono presentati il DX800, primo apparato Windows Mobile 3G a supportare due sim ed i nuovi modelli V900, X900, e X610.\nModelli.\nI modelli del marchio \"glofiish\" sono divisi in 4 serie:"}
{"id": "2277665", "revid": "287204", "url": "https://it.wikipedia.org/wiki?curid=2277665", "title": "Santa Am\u00e9lia", "text": "Santa Am\u00e9lia \u00e8 un comune del Brasile nello Stato del Paran\u00e1, parte della mesoregione del Norte Pioneiro Paranaense e della microregione di Corn\u00e9lio Proc\u00f3pio."}
{"id": "2277670", "revid": "666668", "url": "https://it.wikipedia.org/wiki?curid=2277670", "title": "ZVV West Stars", "text": "Il Zaalvoetbalvereniging West Stars \u00e8 stata una squadra olandese di calcio a 5, con sede a Rotterdam.\nLa sua fugace apparizione nel mondo del calcio a 5 ha segnato le stagioni del campionato olandese di calcio a 5 per la prima met\u00e0 degli anni 2000 con diversi piazzamenti di prestigio e un titolo di Campione d'Olanda nel 2002/2003, la squadra fu dapprima sospesa poi retrocessa nella stagione 2003/2004, successiva al loro primo titolo nazionale.\nNella sua storia pu\u00f2 annoverare inoltre una coppa, vinta come bis del campionato nella stagione 2002/2003, e due supercoppe nel 2001-02 e 2003-04. In Europa la squadra olandese ha ottenuto una lusinghiera qualificazione ai due gironi che designano le semifinaliste della Coppa UEFA nella stagione 2003-04 ma poi non ha raccolto punti, eliminata come ultima nel girone."}
{"id": "2277671", "revid": "729019", "url": "https://it.wikipedia.org/wiki?curid=2277671", "title": "Sindrome di Coffin-Siris", "text": "Per sindrome di Coffin-Siris in campo medico, si intende un raro disordine genetico.\nSintomatologia.\nFra i sintomi e i segni clinici ritroviamo ritardo mentale, anomalie alle dita, ipotonia, microcefalia.\nEpidemiologia.\nColpisce entrambi i sessi maggiormente quello maschile. La prevalenza esatta non \u00e8 nota, ma \u00e8 stimata in 1/50.000-1/100.000. Nei maschi la malattia si esprime di solito in forma moderata-grave, mentre nelle femmine portatrici i sintomi della malattia sono lievi (si vede la sindrome di Coffin-Lowry nelle femmine portatrici).\nEsami.\nSoltanto lo studio delle manifestazioni pu\u00f2 far sospettare tale sindrome che non pu\u00f2 essere confermata neanche con esami specifici."}
{"id": "2277673", "revid": "22704783", "url": "https://it.wikipedia.org/wiki?curid=2277673", "title": "Stereato di calcio", "text": ""}
{"id": "2277676", "revid": "1233442", "url": "https://it.wikipedia.org/wiki?curid=2277676", "title": "Nuovo Banco Ambrosiano", "text": ""}
{"id": "2277677", "revid": "1543377", "url": "https://it.wikipedia.org/wiki?curid=2277677", "title": "ECDMA10", "text": "ECDMA10 \u00e8 una \"District Management Area\" della municipalit\u00e0 distrettuale di Cacadu\nIl suo territorio si estende su una superficie di ; la sua popolazione, in base al censimento del 2001, \u00e8 di 6.442 abitanti.\nQuesto DMA \u00e8 noto anche con il nome di \"Aberdeen Plain\" ed \u00e8 costituito da tre aree non contigue.\nArea 1.\nL'area pi\u00f9 vasta ricade all'interno del Addo Elephant National Park, a nord della municipalit\u00e0 distrettuale.\nArea 2.\nA sud della municipalit\u00e0 distrettuale, ai confini con il municipio metropolitano di Nelson Mandela, \u00e8 sita la seconda area del DMA.\nArea 3.\nA sud della municipalit\u00e0 distrettuale, compreso entro i confini della municipalit\u00e0 locale di River Valley, \u00e8 sita la terza area del DMA."}
{"id": "2277678", "revid": "287204", "url": "https://it.wikipedia.org/wiki?curid=2277678", "title": "Santa Mariana", "text": "Santa Mariana \u00e8 un comune del Brasile nello Stato del Paran\u00e1, parte della mesoregione del Norte Pioneiro Paranaense e della microregione di Corn\u00e9lio Proc\u00f3pio."}
{"id": "2277683", "revid": "121343745", "url": "https://it.wikipedia.org/wiki?curid=2277683", "title": "Poltiglia bordolese", "text": "La poltiglia bordolese \u00e8 un fungicida rameico di contatto, ad azione preventiva, utilizzato come anticrittogamico in agricoltura e nel giardinaggio e, in particolare, nella frutticoltura e nella viticoltura.\nIl preparato \u00e8 ottenuto dalla neutralizzazione del solfato rameico pentaidrato con idrossido di calcio. La neutralizzazione si rende necessaria per rimediare alla fitotossicit\u00e0 del solfato di rame puro e permette l'utilizzo diretto della poltiglia in sospensione.\nEra gi\u00e0 utilizzato ai tempi dei Romani, come composto a base di rame e calcio, diluiti in acqua.\nPreparazione.\nLa dose classica della poltiglia bordolese prevede: ogni 100 litri di acqua, 2 kg (20 g per 1 litro d'acqua) di solfato di rame pentaidrato e 1,3 kg (13 g per litro d'acqua) di calce in polvere, le dosi possono variare in funzione della purezza del solfato di rame, per solfato al 99% si usano 5 g di solfato e 3 di calce per litro (il rapporto calce rame \u00e8 lo stesso ma con dosi minori). Si pu\u00f2 anche variare la dose della calce: se si aumenta la dose di calce si ha una soluzione basica, se si diminuisce si ha una soluzione cosiddetta neutra e poi, con un'ulteriore diminuzione, una soluzione acida. Per una corretta preparazione bisogna versare molto lentamente 20 parti di soluzione di calce in 80 parti della soluzione di solfato. La velocit\u00e0 di miscelazione \u00e8 molto importante ai fini delle dimensioni delle particelle in formazione.\nTrattamento della vite.\nIl trattamento con poltiglia bordolese nella vite \u00e8 indicato contro le pi\u00f9 comuni malattie come la peronospora. Il primo trattamento pu\u00f2 essere fatto quando i germogli sono lunghi circa 5-8 centimetri e cio\u00e8 - a seconda del clima e della collocazione geografica - attorno alla seconda settimana di aprile, il secondo trattamento quando le gettate hanno una lunghezza di circa 11-20 centimetri. I trattamenti hanno cadenza quindicinale, da ripetersi in caso di pioggia. L'ultimo trattamento della stagione va fatto non oltre la prima settimana di agosto.\nA differenza dei trattamenti sistemici che sono endoterapici (ovvero entrano nella circolazione della pianta), la poltiglia bordolese ha azione coprente ovvero superficiale. \nEffetti negativi per il suolo.\nLa poltiglia bordolese ha il grave difetto che lascia sul terreno notevoli quantit\u00e0 di rame che \u00e8 un metallo pesante, altamente dannoso per il suolo. In quanto metallo, esso non viene degradato da processi fisici o biologici ma resta permanentemente legato alle particelle di suolo su cui \u00e8 stato impiegato. \u00c8 noto il suo effetto tossico per i lombrichi e in generale resta assorbibile nel suolo per pH inferiori a 7,5 anche se \u00e8 pi\u00f9 biodisponibile con pH inferiori a 6,5. Il rame risulta rapidamente legato dalla materia organica nei suoli in cui questa \u00e8 disponibile, per cui i suoi effetti si fanno sentire soprattutto sugli organismi che di questa materia si nutrono, e soprattutto nel caso che questa tenda a diminuire, la concentrazione pu\u00f2 aumentare a livelli tali da modificare l'ecologia microbiologica del suolo, o raggiungere valori fitotossici."}
{"id": "2277691", "revid": "287204", "url": "https://it.wikipedia.org/wiki?curid=2277691", "title": "Santo Ant\u00f4nio do Para\u00edso", "text": "Santo Ant\u00f4nio do Para\u00edso \u00e8 un comune del Brasile nello Stato del Paran\u00e1, parte della mesoregione del Norte Pioneiro Paranaense e della microregione di Corn\u00e9lio Proc\u00f3pio."}
{"id": "2277694", "revid": "22705030", "url": "https://it.wikipedia.org/wiki?curid=2277694", "title": "Canali radicolari", "text": ""}
{"id": "2277698", "revid": "1114711", "url": "https://it.wikipedia.org/wiki?curid=2277698", "title": "Christian Pouget", "text": "Carriera.\nClub.\nNella sua lunga carriera ha giocato nei campionati francese (Ligue Magnus con Gap HC, Br\u00fbleurs de Loups Grenoble, Chamonix HC, Dragons de Rouen e Mont-Blanc HC, e Division 1 con Chamonix HC), tedesco (DEL, con gli Adler Mannheim), italiano (Serie A con l'HC Devils Milano, e Serie A2 con l'HC Valpellice) e svizzero (LNB con l'HC La Chaux-de-Fonds).\nNel 2002 fu squalificato per un anno perch\u00e9 risultato positivo ad un test anti-doping (uso di cannabis). Ha annunciato il proprio ritiro il 7 marzo 2009.\nNazionale.\nHa vestito poi per 17 anni la maglia della nazionale francese, prendendo parte a tre edizioni dei giochi olimpici (1988, 1992 e 1998) e a dodici del campionato del mondo (quattro di gruppo B: 1987, 1989, 1990 e 1991; uno di I divisione: 2001; sette di gruppo A: 1992, 1993, 1995, 1996, 1997, 1999 e 2004).\nAllenatore.\nNella stagione 2009-2010 si \u00e8 seduto sulla panchina dei Dragons de Rouen come assistant coach. Nel corso della stagione successiva, a febbraio, venne chiamato in sostituzione di Christopher Lepers nel ruolo di primo allenatore del Mont-Blanc HC, incarico dal quale venne sollevato nel dicembre del 2012."}
{"id": "2277699", "revid": "108002", "url": "https://it.wikipedia.org/wiki?curid=2277699", "title": "Tilapia", "text": "Tilapia \u00e8 un genere di pesci appartenente alla famiglia dei Ciclidi che vivono in acque tropicali in Africa, Sud America e Asia.\nDiffusione e habitat.\nQueste specie sono diffuse nelle acque dolci dell'Africa centro-meridionale, in acque tra i 20 e i 30 \u00b0C.\nDescrizione.\nLe dimensioni si attestano tra i 10 cm e i 30 cm, secondo le specie. \nUsi alimentari.\nNell'uso commerciale internazionale il termine Tilapia fa riferimento a specie pure sia del genere \"Tilapia\" sia del genere \"Oreochromis\" e a vari ibridi creati per l'allevamento e immessi nel circuito dell'alimentazione umana in modo preponderante. In Italia il nome commerciale tilapia si riferisce legalmente certamente alle specie \"Oreochromis niloticus\" e \"Oreochromis mossambicus\".\nLa carne di questi pesci si adatta bene alla cottura arrosto, alla griglia o al vapore.\nAttualmente il maggior fornitore di Tilapia sul mercato Internazionale \u00e8 la Cina.\nUsi manifatturieri.\nLa pelle di Tilapia si presta alla concia e viene utilizzata con successo nella produzione di rivestimenti per mobili, guanti, calzature, accessori e oggettistica di pelletteria.\nL'utilizzo delle pelli di pesce inoltre offre la possibilit\u00e0 di recuperare materiali abitualmente scartati dalla produzione alimentare, favorendo uno sviluppo sia economico sia ecologico delle risorse soprattutto nei paesi in via di sviluppo dove l'animale \u00e8 autoctono.\nUsi in medicina.\nLa pelle di Tilapia viene utilizzata nella cura delle ustioni, sia degli umani che degli animali, quando altri rimedi sono inefficaci o di difficile impiego. Dopo un'accurata sterilizzazione, viene applicata sulla parte ustionata e lasciata in loco per una decina di giorni (dopodich\u00e9 perde le sue propriet\u00e0) e sostituita con altri tipi di bendaggio o con un'altra pelle, finch\u00e9 la cute sottostante non si rigenera. Viene ad esempio impiegata nella cura delle ustioni dei grandi felini o dei plantigradi.\nSpecie.\nIl genere \u00e8 stato oggetto di recenti studi tassonomici e attualmente (2017) comprende 7 specie:"}
{"id": "2277704", "revid": "1776726", "url": "https://it.wikipedia.org/wiki?curid=2277704", "title": "Conte di Sandwich", "text": "Conte di Sandwich \u00e8 un titolo ereditario della nobilt\u00e0 britannica nella Par\u00eca inglese (Pari d'Inghilterra). Il titolo fu creato nel 1660 per l'ammiraglio Edward Montagu, gi\u00e0 oppositore di Carlo I Stuart e membro del Commonwealth of England poi passato al servizio di Carlo II Stuart. Montagu ricevette anche i titoli di barone Montagu e di visconte Hinchingbrooke, quest'ultimo utilizzato come titolo di cortesia per l'erede del conte di Sandwich in carica. Il pi\u00f9 noto dei conti \u00e8 probabilmente John Montagu, IV conte di Sandwich, politico ed ammiraglio che diede vita al comune panino diffuso ancora oggi che dal suo titolo prese il nome."}
{"id": "2277712", "revid": "204012", "url": "https://it.wikipedia.org/wiki?curid=2277712", "title": "Sindrome di Klippel-Trenaunay", "text": ""}
{"id": "2277714", "revid": "599013", "url": "https://it.wikipedia.org/wiki?curid=2277714", "title": "Santo Antonio do Para\u00edso", "text": ""}
{"id": "2277718", "revid": "1573940", "url": "https://it.wikipedia.org/wiki?curid=2277718", "title": "Penaeidae", "text": "Penaeidae \u00e8 una famiglia di crostacei decapodi.\nA questa famiglia appartengono numerose specie ma generalmente ci si riferisce a loro con il nome di gamberi o mazzancolle.\n\u00c8 uno dei prodotti ittici pi\u00f9 importanti economicamente e sono stati oggetto di una pesca intensiva in tutto il globo. Negli ultimi anni sono sviluppati molti allevamenti in Asia ed America del sud.\nTassonomia.\nVi sono 32 generi riconosciuti come appartenenti alla famiglia dei Penaeidae:\nVi sono inoltre numerose forme estinte, conosciute almeno dal Triassico, tra cui \"Antrimpos\", \"Dusa\", \"Pseudodusa\", \"Bylgia\", \"Longichela\", \"Koelga, Ifasya \"e \"Drobna\". A questa famiglia sono inoltre attribuiti a volte \"Aeger \"e \"Acanthochirana\"."}
{"id": "2277722", "revid": "486946", "url": "https://it.wikipedia.org/wiki?curid=2277722", "title": "Rustam Kasimdzhanov", "text": ""}
{"id": "2277726", "revid": "2184720", "url": "https://it.wikipedia.org/wiki?curid=2277726", "title": "Wikipedia in spagnolo", "text": "La Wikipedia in spagnolo (\"Wikipedia en espa\u00f1ol\") \u00e8 l'edizione in lingua spagnola dell'enciclopedia online Wikipedia. Suo slogan, o meglio secondo nome, \u00e8 \"La enciclopedia libre\".\nStoria.\nIl 16 marzo 2001, Jimmy Wales annuncia l'intenzione d'internazionalizzare Wikipedia con la creazione di numerose edizioni in diverse lingue. L'11 maggio, i programmatori Jason Richey e Toan Vo wiki ne hanno aperte nove.\nStatistiche.\nLa Wikipedia in spagnolo ha voci, pagine, utenti registrati di cui attivi, amministratori e una di (al ).\n\u00c8 l'ottava Wikipedia sia come numero di voci che come \"profondit\u00e0\", fra quelle con pi\u00f9 di 100.000 voci (al 7 ottobre 2021)."}
{"id": "2277727", "revid": "287204", "url": "https://it.wikipedia.org/wiki?curid=2277727", "title": "Sertaneja", "text": "Sertaneja \u00e8 un comune del Brasile nello Stato del Paran\u00e1, parte della mesoregione del Norte Pioneiro Paranaense e della microregione di Corn\u00e9lio Proc\u00f3pio."}
{"id": "2277728", "revid": "1776051", "url": "https://it.wikipedia.org/wiki?curid=2277728", "title": "Pane e libert\u00e0", "text": "Pane e libert\u00e0 \u00e8 una miniserie televisiva italiana.\nDescrizione.\nLa fiction racconta la vita del sindacalista Giuseppe Di Vittorio, in due puntate, realizzata a mezzo secolo dalla scomparsa del personaggio politico pi\u00f9 noto della Puglia e andate in onda, per la prima volta, su Raiuno domenica 15 e luned\u00ec 16 marzo 2009.\nLa regia \u00e8 stata curata da Alberto Negrin, mentre la figura del sindacalista \u00e8 stata interpretata da Pierfrancesco Favino (nel ruolo di Giuseppe Di Vittorio). Le musiche sono di Ennio Morricone.\nSono state rilevate alcune \"inesattezze storiche\", alcune dovute alla necessit\u00e0 di caratterizzare in tempi stretti vicende lunghe e complesse, altre dovute alla stessa lavorazione della miniserie tv. In particolare la pellicola \u00e8 stata girata, invece che a Cerignola (il paese natale di Di Vittorio, in provincia di Foggia), nella vicina \"Terra di Bari\". Le \"location\" principali sono state: a Gravina in Puglia la piazza delle Quattro Fontane, la piazza Cattedrale, il museo Ettore Pomarici Santomasi e la Masseria del Pantano, e ad Altamura la Curia, il Corso Federico II ed il Museo Contadino. Inoltre i latifondisti di Cerignola, la famiglia Rubino-Rossi, i principali antagonisti della storia assieme ai fascisti, non erano baroni ma marchesi.\n\u201cPane e Libert\u00e0\u201d, \u00e8 stato finanziato dalla Regione Puglia con Fondi regionali e del Ministero dello Sviluppo Economico grazie ad un Accordo di Programma Quadro \u201cSensi contemporanei\u201d risalente al 2004, e con il sostegno dell'Apulia Film Commission. Il finanziamento a \"fondo perduto\" \u00e8 stato pari a circa 1 milione di euro, su un totale complessivo dei costi di 6 milioni di euro.\nTrama.\nGiuseppe Di Vittorio, originario di Cerignola, \u00e8 costretto ad abbandonare presto la scuola per andare a lavorare nei campi, l\u00ec vedr\u00e0 morire il suo amico Ambrogio.\nDivenuto grande sar\u00e0 il primo ad organizzare uno sciopero per i diritti dei braccianti; nel 1920 viene candidato ed eletto in Parlamento nelle file del PSI, nel frattempo si sposa ed ha due figli.\nL'avvento del fascismo lo costringer\u00e0 anche alla fuga all'estero.\nNell'immediato dopoguerra \u00e8 eletto primo segretario generale della CGIL e membro dell'Assemblea Costituente nelle file del PCI."}
{"id": "2277729", "revid": "109012028", "url": "https://it.wikipedia.org/wiki?curid=2277729", "title": "Piccolo Paradiso", "text": "Il Piccolo Paradiso (\"Petit Paradis\" in francese) (3.926 ) \u00e8 una montagna del Massiccio del Gran Paradiso, che si trova subito a nord del Gran Paradiso, lungo lo spartiacque tra la Val di Cogne e la Valsavarenche.\nCaratteristiche.\n\u00c8 formata da tre punte principali:\nSulla cresta sommitale vi sono altre importanti quote.\nRifugi.\nLa vetta \u00e8 raggiungibile a partire dai rifugi:"}
{"id": "2277730", "revid": "1934238", "url": "https://it.wikipedia.org/wiki?curid=2277730", "title": "Panislamismo", "text": "Il panislamismo (in arabo:\u0627\u062a\u0651\u062d\u0627\u062f \u0627\u0644\u0627\u0633\u0644\u0627\u0645) \u00e8 un pensiero politico e religioso che auspica l'unione politica di tutti i popoli islamici in un'unica istituzione statale, cio\u00e8 la D\u0101r al-Isl\u0101m. La forma di stato pi\u00f9 proposta \u00e8 il califfato, ma si propone anche l'Organizzazione della cooperazione islamica, almeno nei territori non russi o cinesi. \nIl movimento nasce come reazione all'espansionismo occidentale e rivendica di essere una difesa antimperialista e anticolonialista. Difeso dai sultani ottomani, il pensiero panislamista inizi\u00f2 ad acquistare peso dopo la prima guerra mondiale, influenzando il programma politico del primo movimento islamista della storia moderna dell'Islam, i Fratelli Musulmani."}
{"id": "2277731", "revid": "486946", "url": "https://it.wikipedia.org/wiki?curid=2277731", "title": "PalaMensSana", "text": ""}
{"id": "2277732", "revid": "22356", "url": "https://it.wikipedia.org/wiki?curid=2277732", "title": "Chroniosuchia", "text": "I croniosuchi (Chroniosuchia) sono un gruppo di tetrapodi estinti, vissuti fra il Permiano medio e il Triassico medio (circa 260 \u2013 235 milioni di anni fa), forse appartenenti ai rettiliomorfi ma di incerta collocazione sistematica. I loro resti sono stati rinvenuti in Asia ed Europa.\nDescrizione.\nQuesti animali erano dotati di un corpo mediamente allungato, zampe corte e testa grossa. In generale, l'aspetto richiamava vagamente quello dei coccodrilli, anche a causa della fila di piastre ossee che proteggeva il dorso per tutta la sua lunghezza. Il cranio dei croniosuchi era fornito di denti lunghi e aguzzi e dotato di una struttura robusta, ed era stretto e allungato come quello dei coccodrilli. \nNumerose forme, raggruppate nella famiglia Chroniosuchidae, possedevano un cranio dotato di un paio di finestre antorbitali di forma allungata, simili per forma e dimensioni alle narici esterne, dalla funzione sconosciuta. Il tronco era corto, dotato al massimo di 25 vertebre precaudali. L'armatura dorsale era composta da file di piastre articolate, disposte lungo la linea mediana del dorso; il numero di piastre era corrispondente a quello delle vertebre, e ogni piastra era connesso a una spina neurale. Erano assenti i canali esterni della linea laterale. Gli osteodermi dorsali erano di forma vagamente rettangolare, tranne quello pi\u00f9 anteriore che era semicircolare. In generale, la forma e la disposizione degli scudi dorsali richiama quelle dei molluschi poliplacofori (ad esempio \"Chiton\"). L'articolazione tra uno scudo e l'altro era situata nella parte ventrale dello scudo stesso, ed era differente tra i due principali gruppi di croniosuchi (Chroniosuchidae e Bystrowianidae). La superficie dorsale degli scudi era finemente scolpita, mentre la superficie ventrale delle due \"ali\" degli scudi era liscia e fornita di piccole aperture, che davano origine a solchi e impronte di vasi sanguigni. \nI croniosuchi si distinguono da altri rettiliomorfi arcaici per l'assenza di ossa intertemporali nel cranio. Come molti altri tetrapodi arcaici, tuttavia, i croniosuchi erano dotati di vertebre divise in tre parti: un pleurocentro e un intercentro nella parte inferiore, e un arco neurale nella parte superiore. I croniosuchi possedevano vertebre schizomere, ovvero dotate di un pleurocentro che costituiva gran parte del corpo vertebrale, mentre l'intercentro era piccolo e a forma di cuneo. \nSolitamente i croniosuchi possedevano crani lunghi una decina di centimetri e la loro lunghezza doveva oltrepassare di poco il metro; alcune forme, tuttavia, possedevano crani lunghi oltre 50 centimetri e dovevano raggiungere i 3 metri di lunghezza. \nClassificazione.\nI croniosuchi rappresentano un piccolo gruppo di vertebrati dalle incerte affinit\u00e0. Le caratteristiche craniche li porrebbero vicino agli antracosauri, un gruppo di animali acquatici probabilmente prossimi all'origine dei rettili. In ogni caso, non \u00e8 chiaro se i croniosuchi fossero strettamente imparentati con gli antracosauri. Gran parte dei resti di questi animali proviene dalla parte superiore del Permiano, ma la famiglia dei Bystrowianidae \u00e8 vissuta fino al Triassico medio; ci\u00f2 dimostra che i croniosuchi riuscirono a sopravvivere all'evento di estinzione di fine Permiano. \nTassonomia.\nDi seguito \u00e8 mostrato un cladogramma tratto da uno studio di Buchwitz e colleghi (2012), in cui la famiglia Chroniosuchidae \u00e8 considerata parafiletica, composta da forme via via pi\u00f9 derivate e ancestrali alla famiglia Bystrowianidae; lo stesso studio, tuttavia, mette in risalto la possibilit\u00e0 che la famiglia Chroniosuchidae sia a tutti gli effetti valida:\nStile di vita.\nMolto probabilmente i croniosuchi erano degli animali semiacquatici, che vivevano lungo le rive dei fiumi e dei laghi, o forse passavano la maggior parte del loro tempo semi-immersi nel fondale, predando i pesci e le altre creature acquatiche. Uno studio compiuto nel 2018 ha messo in luce la presenza di un sistema interno al cranio della linea laterale e di strutture complesse e diramate nella punta del muso di \"Laosuchus\", un croniosuco del Laos, probabilmente utili per la caccia a prede acquatiche (Arbez et al., 2018)."}
{"id": "2277734", "revid": "287204", "url": "https://it.wikipedia.org/wiki?curid=2277734", "title": "Maiacetus inuus", "text": "Il maiaceto (Maiacetus inuus) \u00e8 un cetaceo estinto, vissuto nell'Eocene medio (circa 47 milioni di anni fa). I suoi resti sono stati rinvenuti in Pakistan.\nDescrizione.\nLungo circa due metri e mezzo, il maiaceto rappresentava perfettamente il classico cetaceo primitivo, dotato di numerose caratteristiche che mostrano l'origine di questo gruppo a partire da mammiferi terrestri. Le zampe, ad esempio, erano ancora dotate dell'articolazione tipica degli artiodattili, con metatarsi allungati, e il corpo non aveva ancora assunto la forma idrodinamica dei cetacei. Il cranio, invece, era gi\u00e0 allungato e la dentatura si era gi\u00e0 modificata per una dieta carnivora.\nFossili.\nIl fossile su cui si basa questa specie \u00e8 quello di un esemplare di femmina incinta: i resti si sono conservati con tanto di feto quasi completamente sviluppato. Uno scheletro pi\u00f9 completo \u00e8 stato ritrovato qualche centinaio di metri pi\u00f9 in l\u00e0 ed \u00e8 ritenuto appartenere a un maschio, a causa di alcune differenze nella taglia e nelle proporzioni della pelvi. La posizione del feto indica che il maiaceto (il cui nome significa \u201ccetaceo mamma\u201d) dava alla luce i suoi piccoli facendoli uscire dall'utero dalla parte della testa, e quasi certamente sulla terraferma (al contrario dei cetacei odierni, i cui piccoli escono dalla parte della coda per ridurre il rischio di annegamento).\nStile di vita.\nIl maiaceto era un rappresentante primitivo dei protocetidi, un gruppo di cetacei arcaici ancora parzialmente legati all'ambiente terrestre. Questo animale, in particolare, possedeva zampe ancora adatte a muoversi sulla terraferma. In ogni caso, gran parte della vita del maiaceto era passata in acqua, dove l'animale poteva cacciare i pesci e muoversi pi\u00f9 agevolmente."}
{"id": "2277735", "revid": "701660", "url": "https://it.wikipedia.org/wiki?curid=2277735", "title": "Sistema cubico", "text": "Il sistema cubico \u00e8 uno dei sistemi utilizzati per la classificazione dei minerali sulla base del loro grado di simmetria. \u00c8 uno dei pi\u00f9 comuni e semplici schemi riscontrati nei cristalli e nei minerali.\nVi sono tre principali tipologie di sistema cubico: \"semplice\", \"corpo-centrato\" (bcc) e \"faccia-centrato\" (fcc), cui si aggiungono diverse altre varianti. Da notare che sebbene la cella unitaria di questi cristalli sia presa per convenzione come un cubo, spesso la cella primitiva non lo \u00e8; questo perch\u00e9 nella maggior parte dei sistemi cubici \u00e8 presente pi\u00f9 di un atomo per singola unit\u00e0.\nIl sistema cubico \u00e8 il sistema a pi\u00f9 alto grado di simmetria: i cristalli dei minerali che appartengono a questo sistema sono caratterizzati dalla presenza di un centro di simmetria; inoltre, considerando il cristallo secondo i tre classici assi a,b,c della mineralogia la cella elementare del cristallo ha tre lati e tre angoli di misura uguale:\nStrutture comuni in composti binari.\nDi seguito sono illustrate alcune strutture appartenenti al sistema cubico, comunemente osservate in composti ionici binari. \u00c8 uso denominare le singole strutture col nome di un tipico composto che presenta quella struttura. Ad esempio, si usa dire che cloruro di litio e ossido di magnesio sono composti che cristallizzano nella struttura tipo cloruro di sodio.\nStruttura tipo cloruro di sodio.\nNel cloruro di sodio (NaCl) ciascuno dei due tipi di atomo forma un reticolo cubico a facce centrate; i due reticoli sono interpenetrati in modo che ogni atomo di un tipo sia al centro di una cella unitaria del reticolo cubico a facce centrate degli altri atomi. Alternativamente, si pu\u00f2 considerare che gli anioni Cl\u2013 pi\u00f9 grandi (r = 181 pm) formino un reticolo a facce centrate, mentre i cationi Na+ pi\u00f9 piccoli (r = 102 pm) occupano gli interstizi ottaedrici. In ogni caso sia Na+ che Cl\u2013 sono esacoordinati con geometria ottaedrica. In prima approssimazione si pu\u00f2 prevedere che questa struttura si formi pi\u00f9 facilmente quando il rapporto tra raggio del catione e raggio dell'anione \u00e8 compreso tra 0,41 e 0,73.\nI composti binari che cristallizzano con la struttura tipo NaCl sono pi\u00f9 di 400. Alcuni esempi sono: alogenuri di sodio, litio, potassio e rubidio, ossidi e calcogenuri di metalli divalenti (MgO, CaO, SrO, MnO, CoO...), alogenuri d'argento (tranne AgI), leghe interstiziali.\nStruttura tipo cloruro di cesio.\nNel cloruro di cesio (CsCl) ciascuno dei due tipi di atomo forma un reticolo cubico semplice; i due reticoli sono interpenetrati in modo che ogni atomo di un tipo sia al centro di una cella unitaria del reticolo cubico semplice degli altri atomi. Alternativamente, si pu\u00f2 considerare che gli anioni Cl\u2013 (r = 181 pm) formino un reticolo cubico semplice, con un catione Cs+ (r = 167 pm) al centro di ciascun interstizio cubico. In questo modo ogni ione \u00e8 circondato da otto ioni di carica opposta con simmetria cubica. In prima approssimazione si pu\u00f2 prevedere che questa struttura si formi pi\u00f9 facilmente quando il rapporto tra raggio del catione e raggio dell'anione \u00e8 maggiore di 0,73. La struttura tipo CsCl \u00e8 molto meno comune di quella tipo NaCl; oltre a CsCl \u00e8 adottata ad esempio da CsBr, CsI, TiCl, TiBr.\nStruttura tipo solfuro di zinco.\nQuesta struttura \u00e8 detta anche tipo blenda di zinco (o sfalerite) dal nome del minerale dove ricorre questa struttura. Analogamente alla struttura tipo NaCl, anche nella struttura tipo ZnS ciascuno dei due tipi di atomo forma un reticolo cubico a facce centrate, ma i due reticoli sono interpenetrati in modo differente, ponendo gli ioni Zn2+ in modo da occupare met\u00e0 degli interstizi tetraedrici. In questo modo ogni ione \u00e8 circondato da quattro ioni di carica opposta con simmetria tetraedrica. Questo reticolo cristallino \u00e8 analogo a quello del diamante, che si ottiene scambiando tutti gli atomi Zn e S con atomi di carbonio. In prima approssimazione si pu\u00f2 prevedere che questa struttura si formi pi\u00f9 facilmente quando il rapporto tra raggio del catione e raggio dell'anione \u00e8 compreso tra 0,22 e 0,41. La struttura tipo ZnS \u00e8 presente in molti composti binari. Alcuni esempi sono BN, CdS, CuCl, HgS.\nStruttura tipo fluorite.\nQuesto tipo di struttura prende il nome dal minerale fluorite, composto da fluoruro di calcio (CaF2). Questa struttura si pu\u00f2 considerare composta da un reticolo cubico a facce centrate di cationi Ca2+, mentre gli anioni F\u2013 occupano tutti gli interstizi tetraedrici. In questo modo ogni catione Ca2+ \u00e8 attorniato da otto anioni F\u2013 con simmetria cubica, e ogni anione F\u2013 \u00e8 attorniato da quattro cationi Ca2+ con simmetria tetraedrica. BaCl2, CeO2 e ZrO2 sono alcuni esempi di struttura tipo fluorite.\nStruttura tipo antifluorite.\nQuesta struttura si ottiene dalla struttura tipo fluorite scambiando le posizioni di cationi e anioni. In questo modo il numero di cationi diventa il doppio di quello degli anioni, e quindi si hanno composti di stechiometria generale M2X. Nella struttura tipo antifluorite ogni anione \u00e8 attorniato da otto cationi con simmetria cubica, e ogni catione \u00e8 attorniato da quattro anioni con simmetria tetraedrica. K2O, Na2O e Na2S sono alcuni esempi di struttura tipo antifluorite."}
{"id": "2277746", "revid": "171091", "url": "https://it.wikipedia.org/wiki?curid=2277746", "title": "Mont Avic", "text": "Il Mont Avic (3006 m s.l.m.) \u00e8 una montagna delle Alpi Graie situata sulla cresta che si stacca verso N dal Mont Glacier (3186\u00a0m s.l.m.). La cima si trova nella regione Valle d'Aosta, sul confine tra i comuni di Champdepraz e Chambave, e d\u00e0 il nome al parco omonimo.\nSulla vetta nel 1957 \u00e8 stata posta da alcuni giovani di Champdepraz una madonnina, dono della sezione di Ivrea del CAI.\nToponimo.\nSecondo quanto riportato dalla guida del CAI, il nome \u00e8 una probabile rielaborazione di \"Mont A\u00f9\", contrazione di \"Monte Acuto\", vista anche la forma assai aguzza della montagna.\nAscensioni.\nLa prima ascensione fu effettuata il 24 settembre 1875 da Martino Baretti, G. Bovio ed Ernesto Santelli con tre minatori di Champdepraz.\nVie alpinistiche.\nLa via normale parte dalla Valle di Champdepraz; il percorso iniziale segue i sentieri del parco, ma termina con passaggi alpinistici di II grado nella piramide sommitale. L'ascensione \u00e8 comunque di tipo escursionistico, con difficolt\u00e0 valutata conservativamente in EE.. Altri salitori, pi\u00f9 correttamente, la classificano gi\u00e0 alpinistica come F."}
{"id": "2277750", "revid": "211345", "url": "https://it.wikipedia.org/wiki?curid=2277750", "title": "Calce bianca", "text": ""}
{"id": "2277752", "revid": "86341", "url": "https://it.wikipedia.org/wiki?curid=2277752", "title": "Banco Ambrosiano Veneto", "text": "Il Banco Ambrosiano Veneto (in sigla B.A.V. ed in forma ridotta Ambroveneto) \u00e8 stata una banca italiana con sede a Milano e a Vicenza.\nStoria.\nIl Banco Ambrosiano Veneto nacque il 31 dicembre 1989 dalla fusione tra il Nuovo Banco Ambrosiano e la Banca Cattolica del Veneto, istituti attivi principalmente nell'Italia settentrionale. La fusione, infatti, favor\u00ec una perfetta integrazione delle reti commerciali delle due banche, dal momento che la BCV era presente nel Triveneto con circa 220 filiali, mentre NBA era attivo in Lombardia, Piemonte e Liguria con circa 120 filiali.\nSotto la presidenza di Giovanni Bazoli, i primi anni di vita, furono contraddistinti da una forte espansione, specie nell'Italia meridionale: il nuovo Istituto assorb\u00ec prima la Banca Vallone di Galatina (LE) nel 1991, poi la Citibank Italia di Napoli nel 1992, ma gi\u00e0 dal 1991 era diventata Banco Ambrosiano Veneto Sud, e la Sobasi (Societ\u00e0 di Banche Siciliane) nel 1994. Nello stesso anno incorpor\u00f2 la piccola Banca Massicana di Sessa Aurunca (CE).\nA Nord, oltre alla continua apertura di nuove Filiali con il proprio marchio, il B.A.V. assunse il controllo della Banca di Trento e Bolzano.\nIl processo di razionalizzazione ed accorpamento dell'intero settore bancario italiano degli anni '90 port\u00f2 il B.A.V. al controllo di due importanti Istituti \"storici\" milanesi, la Cassa di Risparmio delle Provincie Lombarde (\"Cariplo\") nel 1998 e la Banca Commerciale Italiana (\"Comit\") nel 2001.\nNacque quindi il \"Gruppo Intesa\", in cui la nuova Banca Intesa, istituto di ridotte dimensioni e sempre presieduta da Giovanni Bazoli, \"federava\" attorno a s\u00e9 B.A.V., Cariplo e Comit fungendo da capogruppo.\nNel 2003 tutte e tre queste banche confluirono definitivamente in Banca Intesa, che divent\u00f2 cos\u00ec una delle pi\u00f9 grandi realt\u00e0 creditizie italiane, la cui successiva evoluzione si tramuta dal 2007 in Intesa Sanpaolo."}
{"id": "2277755", "revid": "22705686", "url": "https://it.wikipedia.org/wiki?curid=2277755", "title": "Fattori di crescita", "text": ""}
{"id": "2277756", "revid": "22705700", "url": "https://it.wikipedia.org/wiki?curid=2277756", "title": "Fattore di crescita nervosa", "text": ""}
{"id": "2277758", "revid": "22705707", "url": "https://it.wikipedia.org/wiki?curid=2277758", "title": "Nerve Growth Factor", "text": ""}
{"id": "2277761", "revid": "22705725", "url": "https://it.wikipedia.org/wiki?curid=2277761", "title": "Fattore di crescita dei nervi", "text": ""}
{"id": "2277763", "revid": "1543377", "url": "https://it.wikipedia.org/wiki?curid=2277763", "title": "Giovanni Battista Rebuffo", "text": "Carriera.\nCalciatore.\nNato a Buenos Aires da una famiglia originaria della frazione di Avi di Roccaforte Ligure in Piemonte, cresciuto nella \"Forza e Virt\u00f9\" e nella \"Libertas Foot-Ball Club\" di Novi Ligure, dopo la Grande Guerra entr\u00f2 a far parte della neonata ; \u00e8 autore di tre delle cinque reti (gli altri due gol sono di Ferruccio Blenio) che gli alabardati segnarono alla Pro Gorizia nella loro prima partita ufficiale. L'anno successivo fece ritorno nella citt\u00e0 natale e prese parte con la Novese al campionato di Promozione 1920-21 (secondo livello); contribu\u00ec con 37 reti al buon torneo disputato dalla formazione biancoceleste, che fu ammessa in Prima Categoria.\nNegli anni a venire altern\u00f2 campionati con la Novese a importanti esperienze con Genoa, Torino (vinse un Torneo di Pentecoste), anche se non fu mai tesserato ufficialmente per la squadra granata. Emigr\u00f2 in Argentina per indossare la maglia del Club Estudiantes de Buenos Aires e Pro Patria, con cui nel 1928-29 ottenne l'ammissione alla Serie A. Passato all' nel 1930, dovette lasciare il club amaranto a causa di un rigore sbagliato contro il nella sconfitta per 2-0 del 26 ottobre di quell'anno.\nRebuffo and\u00f2 a chiudere con il calcio giocato nelle serie minori, iniziando l'attivit\u00e0 di allenatore.\nAllenatore.\nIngaggiato come allenatore-giocatore del nel 1929-30, ottenne immediatamente una promozione in Prima Divisione (terzo livello del campionato); l'anno seguente ripet\u00e9 l'impresa con la Sempre Avanti di Piombino. Alla fine del torneo fu scelto per seguire la neonata Unione Sportiva Elbana, con cui partecip\u00f2 a due tornei di Seconda Divisione e con cui vinse un trofeo regionale, la \"Coppa Giovinezza\"; conquist\u00f2 poi una nuova promozione con il Dopolavoro Marzotto, nel 1933-34.\nNel 1934-35 esord\u00ec in Serie B con il , che guid\u00f2 alla salvezza. Nel 1936 fu ingaggiato dal Bolzano, prima dell'annullamento del campionato di Prima Divisione della Venezia Tridentina. Segu\u00ec successivamente il Lecce nel 1938-39, in Serie C, prima della chiamata del , in Serie A; inizialmente scelto come allenatore in seconda, pass\u00f2 a guidare in prima persona i neroverdi nel corso dalla stagione 1940-41.\nCon il Venezia di Ezio Loik e Valentino Mazzola, Rebuffo visse gli anni pi\u00f9 luminosi della sua carriera; conquist\u00f2 la Coppa Italia 1940-41 e sfior\u00f2 la vittoria dello scudetto nel 1941-42. Dopo la partenza di Loik e Mazzola per Torino, Rebuffo train\u00f2 la squadra lagunare alla salvezza nel 1942-43.\nDurante la seconda guerra mondiale allen\u00f2 Liguria e ; allen\u00f2 l'Alessandria nella parte iniziale della stagione 1946-47, che concluse come allenatore della Sampdoria e a pi\u00f9 riprese il Derthona."}
{"id": "2277776", "revid": "120027043", "url": "https://it.wikipedia.org/wiki?curid=2277776", "title": "Francesco Pipino", "text": "Frate domenicano, fu autore di opere a carattere storico, geografico e giuridico. Fu archivista e vicepriore nel convento della basilica di San Domenico a Bologna; nel 1320 comp\u00ec un pellegrinaggio in Terrasanta ed a Costantinopoli. \nNei suoi scritti, Pipino d\u00e0 prova di enorme erudizione, ma non di particolari doti letterarie od intellettuali; gli va tuttavia riconosciuto il merito di aver favorito la conoscenza dell'opera di Marco Polo, grazie alla sua traduzione.\nOpere.\n\u00c8 autore di:"}
{"id": "2277778", "revid": "1543377", "url": "https://it.wikipedia.org/wiki?curid=2277778", "title": "Cladonia macilenta", "text": "Cladonia macilenta Hoffm. (1796), \u00e8 una specie di lichene appartenente al genere Cladonia, dell'ordine Lecanorales.\nIl nome deriva dal latino \"macilentus\", cio\u00e8 magro, smunto, macilento, per l'aspetto.\nCaratteristiche fisiche.\nIl tallo \u00e8 di colore rossiccio tendente al verde. I podezi sono di forma cilindrica, non ramificati o, a volte, appena ramificati nella parte superiore; sono anche fittamente ricoperti da soredi granulosi all'aspetto. \u00c8 facilmente confondibile con le altre Cladonia appartenenti a questa sezione.\nHabitat.\nPreferisce climi che vanno dal moderato fresco al montano medio-alto. Attecchisce su substrati organici diversi: dai tronchi d'albero caduti al suolo, ceppaie, legno imputridito e nelle vecchie piantagioni di castagni e di altre aghifoglie.\nLocalit\u00e0 di ritrovamento.\nLa specie, da considerarsi cosmopolita, \u00e8 stata reperita nelle seguenti localit\u00e0: \nIn Italia \u00e8 presente in molte regioni: abbastanza comune in Trentino-Alto Adige, Valle d'Aosta, Lombardia settentrionale, Veneto settentrionale; rara in Liguria, Emilia-Romagna, Friuli, Toscana, Marche e Abruzzo; abbastanza rara in Campania, Calabria, Sicilia e Sardegna.\nTassonomia.\nQuesta specie \u00e8 unianimamente riferita alla sezione Cocciferae, e presenta le seguenti forme, sottospecie e variet\u00e0 (al 2008):"}
{"id": "2277779", "revid": "767487", "url": "https://it.wikipedia.org/wiki?curid=2277779", "title": "Snowboard alla XXIV Universiade invernale", "text": "Alla XXIV Universiade invernale si sono disputate 7 gare di snowboard: quattro maschili e tre femminili."}
{"id": "2277780", "revid": "767487", "url": "https://it.wikipedia.org/wiki?curid=2277780", "title": "Papiro di Derveni", "text": "Il papiro di Derveni \u00e8 un papiro macedone antico contenente un trattato di natura religiosa, filosofica e rituale, principalmente sotto forma di un commento a un inno orfico. Datato tra il 340 e il 320 a.C., \u00e8 il manoscritto pi\u00f9 antico rinvenuto in Europa.\nStoria.\nI resti del papiro furono rinvenuti semicombusti il 15 gennaio 1962 nella necropoli probabilmente dell'antica localit\u00e0 di Lete, scavata nei pressi della localit\u00e0 di Derveni, in Macedonia, a circa 10\u00a0km da Salonicco. Il papiro \u00e8 oggi conservato presso il Museo archeologico di Salonicco. Il luogo di ritrovamento del papiro \u00e8 anche vicino a Pella, il centro dove intorno al 400 a.C. Archelao aveva trasferito la capitale macedone, precedentemente collocata ad Aigai (oggi Vergina).\nIl papiro \u00e8 stato rinvenuto in una tomba appartenente ad un gruppo di due tombe di notevole rilevanza, affrescate e con corredo sontuoso, probabilmente appartenenti all'alta aristocrazia. Le tombe accoglievano i vasi dove erano state raccolte le ceneri dei defunti dopo la loro cremazione, in accordo con la credenza orfica del corpo inteso come \"tomba\" dell'anima. Il papiro, rinvenuto nella tomba A quella tra le due relativamente meno sontuosa, non faceva parte del corredo, anzi risulta semicombusto, rinvenuto insieme ad altri oggetti semicombusti prima dell'apertura della cassa: esso faceva quindi parte dei residui del rogo funerario.\nIn origine, il \"Papiro\" doveva essere lungo pi\u00f9 di tre metri, scritto su numerose colonne disposte verticalmente, ogni colonna conteneva tra le undici e le sedici righe, composte a loro volta da una decina di parole. Ci\u00f2 che \u00e8 stato rinvenuto \u00e8 probabilmente solo un decimo dello scritto originale. La lingua del testo \u00e8 in dialetto ionico con elementi in attico. La sua datazione \u00e8 confermata dalla presenza di una moneta di Filippo II rinvenuta nella tomba B. L'origine orfica del testo \u00e8 confermata dalla presenza del nome di Orfeo (nella colonna 14 citato per ben due volte).\nIl testo.\nIl papiro contiene un inno indirizzato solo agli iniziati (\u03c4\u1f74\u03bd \u1f00\u03ba\u03bf\u1f74\u03bd \u1f01\u03b3\u03bd\u03b5\u03cd\u03bf\u03bd\u03c4\u03b1\u03c2, lett. i \"puri di udito\"), escludendo dalla lettura i profani. L'oggetto del componimento, la cui redazione originale pu\u00f2 essere fatta risalire alla fine del V secolo a.C., sono le opere di Zeus, che il dio comp\u00ec su consiglio della nera Nyx (Notte); gli d\u00e8i nacquero da Zeus che ud\u00ec da Nyx le \"segrete profezie\" e quindi inghiotti il \"demone glorioso\". Questo \"demone glorioso\", \"Pr\u014dt\u00f3gonos\" (\"\u03a0\u03c1\u03c9\u03c4\u03bf\u03b3\u03cc\u03bd\u03bf\u03c2 -\" il \"primogenito\"), che primo balz\u00f2 nell'Etere, aveva generato Gaia e Urano che fu il primo a regnare. Zeus, che deteneva il ruolo di re tra gli d\u00e8i, quindi inghiott\u00ec Protogono stesso, suo antenato.\nDa questo momento si assiste a una nuova Cosmogonia generata da Zeus stesso, la prima che precede \u00e8 quella che ha Nyx come origine:"}
{"id": "2277786", "revid": "712828", "url": "https://it.wikipedia.org/wiki?curid=2277786", "title": "Antioch Peverell", "text": ""}
{"id": "2277787", "revid": "712828", "url": "https://it.wikipedia.org/wiki?curid=2277787", "title": "Cadmus Peverell", "text": ""}
{"id": "2277788", "revid": "21880", "url": "https://it.wikipedia.org/wiki?curid=2277788", "title": "Ilex curitibensis", "text": ""}
{"id": "2277789", "revid": "21880", "url": "https://it.wikipedia.org/wiki?curid=2277789", "title": "Ilex domestica", "text": ""}
{"id": "2277791", "revid": "767487", "url": "https://it.wikipedia.org/wiki?curid=2277791", "title": "Hold Heart", "text": "Hold Heart (HOLD HEART) \u00e8 il terzo singolo della cantautrice giapponese Nana Kitade, pubblicato il 22 luglio 2004. Debutt\u00f2 alla posizione numero 95 dell'Oricon."}
{"id": "2277800", "revid": "22706077", "url": "https://it.wikipedia.org/wiki?curid=2277800", "title": "Boston University", "text": ""}
{"id": "2277801", "revid": "315341", "url": "https://it.wikipedia.org/wiki?curid=2277801", "title": "Vanitas vanitatum", "text": ""}
{"id": "2277802", "revid": "1573940", "url": "https://it.wikipedia.org/wiki?curid=2277802", "title": "Pureness/nanairo", "text": " \u00e8 il quarto singolo della cantautrice giapponese Nana Kitade, pubblicato il 17 novembre 2004. Debutt\u00f2 alla posizione numero 60 dell'Oricon. La canzone \"pureness\" \u00e8 stata utilizzata come sigla di chiusura della serie anime \"Beet the Vandel Buster\"."}
{"id": "2277803", "revid": "124123", "url": "https://it.wikipedia.org/wiki?curid=2277803", "title": "Diego Tlilpotonqui", "text": "Biografia.\nTlilpotonqui era il nipote di Cocopin, precedente re di Tepetlaoztoc. Dopo la morte di Cocopin fu la moglie Azcasuch, figlia di Acolmiztli Nezahualc\u00f3yotl, re di Texcoco, a succedergli nel ruolo di \"cihuatlatoani\" (regina). Dopo la morte di Azcasuch il titolo pass\u00f2 a Tlilpotonqui.\nDopo essersi convertito al Cristianesimo, Tlilpotonqui fu battezzato prendendo il nome spagnolo di Diego.\nTlilpotonqui non lasci\u00f2 figli legittimi. Dopo la sua morte fu il nipote Luis de Tejada a diventare \"tlatoani\"."}
{"id": "2277810", "revid": "281901", "url": "https://it.wikipedia.org/wiki?curid=2277810", "title": "Pollachius virens", "text": "Il merluzzo carbonaro (Pollachius virens), conosciuto anche come merluzzo nero, \u00e8 un pesce d'acqua salata appartenente alla famiglia Gadidae.\nDistribuzione e habitat.\nVive nell'Atlantico settentrionale tra il Golfo di Guascogna e la Norvegia settentrionale. \u00c8 presente anche lungo le coste nordamericane di Canada e new England.\nSi trova in banchi in acque libere tra 10 e 100 metri ma anche presso le rocce costiere.\nDescrizione.\nAssai simile fisicamente a \"Pollachius pollachius\" da cui si riconosce per la linea laterale di colore chiaro e piuttosto dritta e per la mandibola solo leggermente sporgente. La livrea \u00e8 verdastra scura o nera sul dorso e bianco-argentea sul ventre.\nRaggiunge una lunghezza massima di 100 cm.\nRiproduzione.\nDiventano maturi sessualmente dopo almeno 5 anni, \u00e8 un pesce che pu\u00f2 arrivare anche ad un'et\u00e0 superiore ai 20 anni.\nPesca.\nViene pescato con sistemi di pesca intensiva, soprattutto con reti a strascico e palamiti; in commercio si trovano esemplari di circa di peso e di 60 - 80 cm di lunghezza."}
{"id": "2277813", "revid": "21880", "url": "https://it.wikipedia.org/wiki?curid=2277813", "title": "Farnetto", "text": ""}
{"id": "2277815", "revid": "21880", "url": "https://it.wikipedia.org/wiki?curid=2277815", "title": "Riserva naturale Nomentum", "text": ""}
{"id": "2277818", "revid": "729019", "url": "https://it.wikipedia.org/wiki?curid=2277818", "title": "Pallavolo femminile agli XI Giochi panamericani", "text": "Il X campionato di pallavolo femminile ai Giochi panamericani si \u00e8 svolto dal 9 al 18 agosto 1991 a L'Avana, a Cuba, durante gli XI Giochi panamericani. Al torneo hanno partecipato 6 squadre nazionali nordamericane e sudamericane e la vittoria finale \u00e8 andata per la sesta volta consecutiva a Cuba.\nPodio.\nCampione.\nCuba(Sesto titolo)\nSecondo posto.\nBrasile\nTerzo posto.\nPer\u00f9"}
{"id": "2277821", "revid": "1833487", "url": "https://it.wikipedia.org/wiki?curid=2277821", "title": "Paglieroni", "text": " \nPaglieroni \u00e8, economicamente, la frazione pi\u00f9 importante di Treglio (CH). Posta lungo la strada provinciale San Vito Chietino-Lanciano, di fronte al casello di Lanciano dell'Autostrada A14, conta circa 400 abitanti, ricomprende la zona industriale ed \u00e8 situata a circa 6 chilometri dal mare.\nStoria della contrada.\nGli edifici rurali sopravvissuti al sacco edilizio degli anni '70, permettono di stabilire la nascita della contrada in anni vicini al 1806, in coincidenza dell'eversione della feudalit\u00e0, attuata dal re Gioacchino Murat. In tale occasione le famiglie titolari dei livelli sui terreni, fino ad allora feudo del Vescovo di Ortona - Barone di Treglio, poterono abbandonare le abitazioni poste nel paese e attendere ai lavori agricoli direttamente sui campi di cui possedevano i diritti. \nLe prime famiglie a stabilirsi nella contrada furono le famiglie Bellisario e Cicchetti. Costoro, come si deduce dal nome della contrada stessa, sostituirono i preesistenti edifici dal tetto di paglia e con le sole pareti portanti in laterizio (come era comune nell'Abruzzo costiero), con pi\u00f9 solide case in pietra arenaria, pi\u00f9 adatte alla vita stabile nella contrada, anzich\u00e9 limitarsi al solo soggiorno estivo nei pagliai, fino ad allora praticato.\nAl periodo murattiano risale anche una grave diatriba, che arriv\u00f2 ad interessare l'Intendenza di Chieti con l'invio di truppe di cavalleria, tra i contadini residenti a Paglieroni e gli interessi dei pastori di Rocca San Giovanni. Gli abitanti di Paglieroni, infatti, acquisirono diritti di coltivazione su terreni ubicati in contrada Santa Calcagna di Rocca San Giovanni scontrandosi con gli interessi dei suddetti pastori che praticavano il pascolo in contrada Santa Calcagna. Costoro rivendicavano un diritto di pascolo che le autorit\u00e0 interessate successivamente negarono, favorendo la messa in coltivazione delle terre di contrada Santa Calcagna di Rocca San Giovanni\nLa nascita della contrada fu facilitata dall'esistenza di una ricca sorgente d'acqua potabile, ubicata nella valle tra le Contrade San Giorgio e Paglieroni. Questa, per\u00f2, nel 1906, fu ceduta, dal comune di Treglio, al Comune di San Vito Chietino per l'acquedotto comunale dello stesso. Gli abitanti delle suddette contrade patirono anni di dure ristrettezze che sfociarono in una rivolta, con feriti e condanne penali nel 1919. Grazie alle dure proteste, i contadini coinvolti riuscirono ad ottenere la realizzazione di due fontane: la Fonte di Paglieroni e la Fonte sotto il paese di Treglio. Tali eventi, secondo l'opinione di molti, fornirono allo scrittore abruzzese Ignazio Silone l'ispirazione per il romanzo Fontamara."}
{"id": "2277824", "revid": "22356", "url": "https://it.wikipedia.org/wiki?curid=2277824", "title": "Cetrioli di mare", "text": ""}
{"id": "2277830", "revid": "112745285", "url": "https://it.wikipedia.org/wiki?curid=2277830", "title": "Diego de Alvarado Huanitzin", "text": "Biografia.\nFu nominato tlatoani di Ecat\u00e9pec da Montezuma nell'anno 2 coltello di selce, dopo la morte di Chimalpilli. Moctezuma era gi\u00e0 prigioniero di Hern\u00e1n Cort\u00e9s a Tenochtitl\u00e1n, ed il popolo di Ecatepec lo accett\u00f2 come re nascondendolo assieme alla madre.\nDopo la caduta di Tenochtitlan fu uno dei cinque signori aztechi catturati da Cort\u00e9s assieme a Cuauht\u00e9moc, la cihuacohuatl Tlacotzin, Oquiztzin e Motelchiuhtzin. Come loro fu torturato, gli furono bruciati i piedi, nel tentativo di fargli dire che fine avesse fatto l'oro che avevano portato via da Tenochtitlan durante la fuga.\nHuanitzin fu battezzato prendendo il nome spagnolo cristiano di \"Diego\", ed il patronimico di \"de Alvarado\" dal suo mentore battesimale (probabilmente Pedro de Alvarado o uno dei fratelli), il cui zio con cui si era trasferito in America si chiamava Diego de Alvarado.\nCort\u00e9s cattur\u00f2 Huanitzin con molti altri capi indigeni nel suo viaggio in Honduras. Si salv\u00f2 dall'esecuzione quando Cuauhtemoc fu impiccato da Cort\u00e9s assieme a Tetlepanquetzatzin, tlatoani di Tlacopan ed a don Pedro Cohuanacochtzin. Dopo il ritorno di Cort\u00e9s, Huanitzin fu rilasciato e torn\u00f2 ad essere il tlatoani di Ecatepec, dove regn\u00f2 per 14 anni.\nCome nipote di un precedente tlatoani, nell'anno 7 coniglio (1538), fu scelto per essere il primo governatore di Tenochtitlan (Messico) da don Antonio de Mendoza, primo vicer\u00e9 della Nuova Spagna. Tenochtitlan era stata senza regnanti ufficiali per circa un anno. \nDon Diego de Alvarado Huanitzin mor\u00ec nel 1541. Tra i suoi figli c'erano do\u00f1a Juan de Alvarado, che spos\u00f2 Huehue Totoquihuaztli, tlatoani di Tlacopan; don Crist\u00f3bal de Guzm\u00e1n Cecetzin, che in seguito divenne governatore di Tenochtitlan; don Hernando de Alvarado Tezozomoc, un interprete noto oggi per il \"Cr\u00f3nica mexicayotl\"; e do\u00f1a Isabel, che spos\u00f2 Antonio Valeriano, anch'esso futuro governatore di Tenochtitlan.\nFolla di San Gregorio.\nHuanitzin potrebbe essere l'autore della rappresentazione della folla di San Gregorio. Datata 1539, \u00e8 la pi\u00f9 antica opera d'arte creata in Nuova Spagna."}
{"id": "2277833", "revid": "729019", "url": "https://it.wikipedia.org/wiki?curid=2277833", "title": "Fazi Editore", "text": "Fazi Editore \u00e8 una casa editrice romana nata nel 1994.\nStoria.\nLa casa editrice Fazi Editore prende il nome dal promotore, animatore e maggior proprietario, Elido Fazi, laureato in Economia, manager e gi\u00e0 collaboratore dell'Economist.\nL'attivit\u00e0 nacque a ridosso della frequentazione, che risale ai primi anni Ottanta, di Fazi con la scuola romana che si riuniva attorno a Prato pagano e Braci, in particolare con Gino Scartaghiande, Gabriella Sica, Claudio Damiani e Arnaldo Colasanti, che, non a caso, sono i promotori o partecipano al primo titolo pubblicato da Fazi, \"l'Arte poetica \"di Orazio, che esce nel gennaio del 1995. La collaborazione della Fazi si allarga poi a un variegato gruppo di scrittori, critici ed intellettuali romani: Emanuele Trevi, Valentino Zeichen, Franco Cordelli, Sandro Veronesi, Pietro Tripodo, Gabriele Pedull\u00e0, Filippo La Porta, Raffaele Manica, e altri.\nTra i primi titoli, oltre l\u2019\"Arte poetica\" di Orazio figura \"La caduta di Iperione\" di John Keats. Nel corso del 1995 furono pubblicati 15 titoli ed accanto ai classici la Fazi inizi\u00f2 ad occuparsi di quella che sar\u00e0 per anni la sua caratteristica: la narrativa del Novecento in lingua inglese. Nei primi anni furono pubblicate infatti opere di John Fante (\"Un anno terribile\" e \"A ovest di Roma\") che daranno notoriet\u00e0 alla Casa editrice.\nA questo filone si aggiunse quello degli esordienti italiani: Rocco Fortunato con \"I reni di Mick Jagger\", che \u00e8 stato il primo titolo della Fazi venduto all'estero e soprattutto \"100 colpi di spazzola prima di andare a dormire\" di Melissa P., diciassettenne di Catania. Il libro costitu\u00ec un \"caso letterario\" ed un enorme successo di pubblico: 1.500.000 copie vendute in Italia, 3.000.000 nel mondo, tradotto in oltre quaranta paesi.\nDopo il 2001 la casa editrice increment\u00f2 la presenza nel settore della saggistica, vuoi per la posizione critica presa nei confronti della politica statunitense dopo i fatti dell'11 settembre. Il primo titolo di questo filone fu \"La fine della libert\u00e0\" di Gore Vidal.\nNel 2004 la Fazi Editore acquis\u00ec Arcana, storica casa editrice fondata negli anni settanta e specializzata in editoria musicale. Arcana fu poi ceduta nel 2007, nel quadro di una complessa e radicale ristrutturazione della Casa editrice e del gruppo.\nRecentemente la Casa editrice, mentre da un lato prosegue il suo ruolo storico di \"ponte\" con le letterature in lingua inglese, dall'altro si dedica anche all'esplorazione di aree letterarie meno note: i paesi dell'Est Europa, della Scandinavia, dell'America Latina."}
{"id": "2277836", "revid": "154893", "url": "https://it.wikipedia.org/wiki?curid=2277836", "title": "Ara giallobl\u00f9", "text": ""}
{"id": "2277838", "revid": "287204", "url": "https://it.wikipedia.org/wiki?curid=2277838", "title": "Chiesa di San Gregorio Magno (Ferrara)", "text": "La chiesa di San Gregorio Magno \u00e8 una chiesa cattolica di Ferrara situata all'angolo fra via Cammello, via Carmelino e vicolo del Granchio, all'interno del primo nucleo di insediamento cittadino, il Castrum bizantino (o Castello dei Curtensi).\nStoria.\nPrimi secoli.\nLa prima documentazione storica che riguarda la chiesa \u00e8 in un documento di papa Leone VIII del 964, all'epoca dell'impero di Ottone I di Sassonia. Secondo queste informazioni, confermate anche da una lapide marmorea posta all'interno della chiesa, questa era gi\u00e0 parrocchia nel X secolo, e ci\u00f2 la rende una delle pi\u00f9 antiche di tutta Ferrara. Un suo parroco (certo prete Bonus) fu tra i sacerdoti che nel 1278 fondarono il sodalizio dei parroci cittadini. Secondo il \"Compendio Historico\" di Marco Antonio Guarini nei secoli successivi due importanti rettori della parrocchia (Giocanni Battista Bertazzoli e Melchiorre Sacrati) realizzarono notevoli interventi di restauro e abbellimento dell'interno e della facciata.\nDal XIII secolo.\nTra il XVIII e il XIX secolo venne effettuato un intervento imponente grazie all'opera di don Antonio Ughi che, avendo ritrovato la chiesa quasi in rovina e la canonica pericolante, decise di restaurare in modo radicale la chiesa e di ricostruire completamente la canonica.\nLe modifiche strutturali anche negli interni furono tali che il cardinale Alessandro Mattei riconsacr\u00f2 la chiesa il 13 aprile del 1788. Don Eugenio Melloni, parroco della chiesa, in una sua lettera pubblicata sul Corriere Padano nell'ottobre del 1932 testimoni\u00f2, a proposito di tali lavori, dell'ampliamento in lunghezza della chiesa e della realizzazione di un nuovo presbiterio, di un nuovo coro e di un transetto che confer\u00ec maggiore respiro a tutto l'interno.\nSempre nel 1932 la facciata venne ancora restaurata e recuper\u00f2 almeno in parte il suo aspetto originario ancora oggi visibile e che aveva perduto nel corso del XVIII secolo. Era andato perduto il portale a sesto acuto e si erano aperti due finestroni rettangolari ai lati del portale, pi\u00f9 un terzo sopra di esso.\nQuest'ultimo restauro fu fortemente voluto e incentivato da Pietro Niccolini, la cui abitazione (oggi segnalata da una lapide al n.13 di via Romiti) era vicina alla chiesa. Egli aveva affidato l'opera di ripristino alla Direzione storico-artistica della \"Ferrariae Decus\", previa approvazione della Sovrintendenza ai monumenti di Bologna e della Direzione generale delle Antichit\u00e0 e Belle Arti.\nI lavori durarono all'incirca un anno, e, alla rimozione delle impalcature, i giudizi furono estremamente positivi. In particolar modo, fu ripristinato il portale a sesto acuto, arricchito da preziosi cotti decorativi, i finestroni delle campate furono trasformati in finestre ogivali eleganti e slanciate, mentre quello sopra il portale divenne un rosone circolare.\nL'esterno.\nLa facciata.\nLa facciata \u00e8 nata in stile romanico e mostra attualmente un tetto a capanna. Si presenta in mattoni con quattro paraste che sostengono tre arcate costituite da formelle sporgenti in cotto che formano un unico arco suddiviso in tre unit\u00e0. All'angolo di sinistra della facciata, sulla parasta, \u00e8 visibile una lastra in marmo che riporta uno stemma nobiliare. Il portale centrale in marmo e cotto presenta un'arcata ogivale.\nLa facciata \u00e8 stata restaurata secondo lo stile gotico nel Quattrocento e in seguito rimaneggiata secondo lo stile barocco. Mostra ancora la sua antichit\u00e0 nella ricchezza di cotti e fregi ornamentali che risalgono al XV secolo.\nIl campanile.\nIl campanile, che risale al 1092, \u00e8 il pi\u00f9 antico della citt\u00e0. Fiancheggia la chiesa e, secondo il Guarini, fu edificata grazie ad una nobildonna ferrarese la cui famiglia aveva nella zona le sue sepolture. La struttura \u00e8 in stile romanico fino alla cella campanaria con trifore ogivali che ricordano il portale di ingresso e che risalgono almeno al XIII secolo.\nSopra e sotto le trifore si vedono eleganti cotti disposti ad arco, motivo ornamentale diffuso a Ferrara dal tardo XIV secolo fino ai primi del XVI secolo. Il campanile \u00e8 sormontato da una piramide a base ottagonale e tutta la struttura ha superato senza particolari danni lo sciame sismico che colp\u00ec la citt\u00e0 a partire dal novembre 1570 ed anche il pi\u00f9 recente del 2012. Nel corso dei secoli campanile \u00e8 stato interessato da vari restauri che non hanno mai superato la manutenzione ordinaria. Nell'autunno del 1907 ad esempio si restaur\u00f2 la cella campanaria intervenendo specialmente negli spigoli superiori della muratura e nei cotti decorativi. Gi\u00e0 dal 1890 la cella campanaria era stata dotata di quattro nuove campane, opera del prestigioso fonditore bolognese Clemente Brighenti e montate secondo la tradizionale tecnica del \"doppio alla bolognese\".\nL'interno.\nLe pareti interne furono restaurate negli anni cinquanta e liberate da una eccessiva decorazione a colori quindi ora si presentano bianche.\nGli altari.\nLa cappella di destra \u00e8 dedicata a San Gregorio Magno, raffigurato su una tela di Alberto Mucchiati mentre gli appare San Clemente. L'altare di questa cappella, durante le celebrazioni della Settimana santa, accoglie il Santissimo Sacramento, mentre nel periodo natalizio ospita il presepe.\nLa cappella di sinistra \u00e8 dedicata a San Giovanni Nepomuceno, il martire del sigillo della Confessione, raffigurato in una tela attribuita a Giuseppe Ghedini. Nella stessa cappella si trova il fonte battesimale formato da un catino marmoreo del XVI secolo appoggiato su un basamento un tempo sul molo del porto di Classe e utilizzato come attracco per le navi al tempo di Augusto.\nL'arco di accesso al transetto e al presbiterio \u00e8 fiancheggiato da due nicchie in cui figurano le statue di San Giovanni Battista (a destra), e di San Giovanni Apostolo ed Evangelista (a sinistra), opera di Antonio Magnani, uno dei migliori scultori ferraresi del Seicento. Entrambe le statue provengono dall'ex chiesa di San Romano.\nSopra l'altare maggiore dal 1958 \u00e8 collocata una grotta stilizzata in pietra che accoglie una statua della Madonna di Lourdes, opera eseguita nel 1884 del bolognese Federico Monti che precedentemente era alloggiata in altra parte della chiesa.\nLe festivit\u00e0 liturgiche.\nLa chiesa \u00e8 intitolata a Papa Gregorio Magno ma la festivit\u00e0 liturgica del Santo (3 settembre), da tempo non \u00e8 celebrata in forma solenne perch\u00e9 sostituita, dalla seconda met\u00e0 del XIX secolo, dalle celebrazioni per la Madonna di Lourdes. La venerazione di Lourdes inizi\u00f2 gi\u00e0 nel 1864, a soli sei anni dall'apparizione dell'Immacolata a Bernardette, cosa che fece di San Gregorio il primo santuario lourdiano della diocesi estense. Ancora oggi questa chiesa \u00e8 nota a Ferrara per la sua devozione alla Vergine di Lourdes e ogni anno l'11 febbraio i fedeli ferraresi affluiscono a San Gregorio per questa tradizione.\nLa parrocchia.\nSotto l'amministrazione parrocchiale di San Gregorio ricade anche la chiesa di Sant'Antonio Abate, sita in via Saraceno all'angolo con via Cavedone."}
{"id": "2277840", "revid": "729019", "url": "https://it.wikipedia.org/wiki?curid=2277840", "title": "Squadriglia complementare d'allarme &quot;Montefusco-Bonet&quot;", "text": "La Squadriglia complementare d'allarme \"Montefusco\" (in seguito designata \"Montefusco-Bonet\") era una squadriglia di caccia dell'Aeronautica Nazionale Repubblicana.\nEssa era basata sull'aeroporto di Venaria Reale, vicino a Torino, dal quale operava in difesa del capoluogo piemontese e che era il campo presso cui la Fiat decentrava i G.55 di nuova produzione.\nStoria.\nLa squadriglia fu istituita nel gennaio 1944 ed alla fondazione poteva contare su un parco velivoli consistente in 8 Fiat G.55 della sottoserie 0 e 10 della serie I, pi\u00f9 alcuni Macchi M.C.205. Prima del suo scioglimento la squadriglia ricevette altri 15 G.55.\nA partire dalla met\u00e0 di gennaio del 1944 (con il trasferimento del 1\u00ba Gruppo MC.205 in Friuli), la \"Montefusco\" rimase da sola a difendere i centri industriali torinesi e l'intero Piemonte.\nTra i successi della squadriglia si ricordano un Boeing B-17 Flying Fortress dell'USAAF, abbattuto il 29 marzo; nella stessa azione il comandante della Squadriglia, il Capitano Giovanni Bonet, venne abbattuto e perse la vita nell'azione. In seguito a questo episodio il nome della Squadriglia fu cambiato in \"Montefusco-Bonet\".\nIl 6 giugno 1944 la squadriglia fu dislocata a Reggio Emilia e, nello stesso mese, incorporata al 1\u00ba Gruppo caccia \"Asso di bastoni\"."}
{"id": "2277842", "revid": "647919", "url": "https://it.wikipedia.org/wiki?curid=2277842", "title": "IILA", "text": ""}
{"id": "2277843", "revid": "804", "url": "https://it.wikipedia.org/wiki?curid=2277843", "title": "Queen Elizabeth II Bridge", "text": "Il Queen Elizabeth II Bridge o Ponte di Queen Elizabeth \u00e8 un ponte sospeso sul Tamigi sito a sud est di Londra. Esso \u00e8 alto 137\u00a0m e lungo 812\u00a0m ed \u00e8 stato inaugurato nel 1991 dalla regina Elisabetta II.\nIl ponte, a pedaggio, chiude l'anello, che avvolge l'area della Greater London, costituito dall'autostrada M25. Esso \u00e8 stato costruito nelle vicinanze di due tunnel che sottopassano il fiume Tamigi.\nQuando venne aperto era il pi\u00f9 lungo ponte strallato d'Europa ed il 34\u00ba al mondo.\nEsso \u00e8 il ponte pi\u00f9 orientale che attraversi il Tamigi e quando venne aperto era il secondo ad est di London Bridge ad essere costruito da oltre mille anni. La motivazione per la mancata costruzione di ponti era la necessit\u00e0 di consentire l'ingresso delle navi al porto fluviale di Londra.\nCaratteristiche.\nLa lunghezza della campata principale del ponte misura 450\u00a0m. Questa sommata alle altre due campate laterali di 181\u00a0m. ciascuna, determinano una lunghezza totale di 812 metri. Il ponte \u00e8 supportato da due pilastri in calcestruzzo.\nEsso \u00e8 raccordato, alle due estremit\u00e0, da due viadotti in calcestruzzo lunghi rispettivamente 1.052\u00a0m e 1.008. La lunghezza totale della struttura, rampe di accesso comprese, \u00e8 dunque di 2.872 metri.\nLa struttura stradale del ponte \u00e8 sostenuta da cavi collegati alle due torri in acciaio montate su piloni in calcestruzzo.\nIl punto pi\u00f9 elevato della strada si trova a 65 metri sul livello del fiume e consente il passaggio di navi alte fino a 57,5 metri. Questo consente il passaggio delle pi\u00f9 grandi navi da crociera che approdano al porto di Londra.\nCostruzione.\nLa costruzione del ponte un fu uno dei primi esempi di infrastrutture governative realizzate dall'iniziativa privata. Autorizzato da una legge del Parlamento del 1988, la costruzione ebbe inizio nell'agosto del 1988 ed il ponte fu terminato il 7 giugno 1991, mentre il ponte venne aperto al transito il 30 ottobre 1991. La sua durata massima \u00e8 prevista in 120 anni.\nIl ponte \u00e8 stato progettato dall'ingegnere tedesco Hellmut Homberg e questo fu il suo ultimo lavoro prima della morte che lo colse nel luglio del 1990.\nMotivi di temporanea chiusura.\nA causa della sua altezza, il ponte deve essere chiuso al transito in occasione di venti piuttosto elevati o di cattive condizioni atmosferiche. Contrariamente a quanto avviene per gli altri ponti, i disagi relativi alla temporanea chiusura sono mitigati dall'utilizzo dei \"Dartford tunnels\" che erano impiegati prima della costruzione del ponte."}
{"id": "2277844", "revid": "220636", "url": "https://it.wikipedia.org/wiki?curid=2277844", "title": "Eureka street", "text": ""}
{"id": "2277846", "revid": "287204", "url": "https://it.wikipedia.org/wiki?curid=2277846", "title": "BMW Open", "text": "Il BMW Open \u00e8 un torneo di tennis che si svolge a Monaco di Baviera in Germania. Allestito dal 1900, era denominato, nell'era pre-open, Internazionali di tennis di Monaco di Baviera. Si gioca sulla terra rossa e ha fatto parte del Grand Prix dal 1974 al 1989. Nel 1990 \u00e8 entrato a far parte dell'ATP Tour. L'edizione del 2020 non viene disputata a causa della pandemia di COVID-19."}
{"id": "2277848", "revid": "1305772", "url": "https://it.wikipedia.org/wiki?curid=2277848", "title": "Jessup", "text": "Jessup pu\u00f2 riferirsi a diverse persone:\nPu\u00f2 riferirsi anche ad alcuni luoghi:"}
{"id": "2277851", "revid": "118165416", "url": "https://it.wikipedia.org/wiki?curid=2277851", "title": "Emilia Sarogni", "text": "Biografia.\nEmilia Sarogni nasce a Piacenza da una professoressa di filosofia e un ingegnere. Perde il padre a un anno e pochi mesi.\nSi laurea a Torino, in Giurisprudenza nel luglio 1960, in Scienze Politiche nell'ottobre 1962, con il massimo dei voti. Ottiene il Certificato di Alti Studi Europei presso il Collegio d'Europa di Bruges, classificandosi prima nella sezione giuridica dell'anno accademico 1963-64. Nel 1965 vince una borsa di studio statunitense per il \"Salzburg Seminar in American Studies\".\nVinto il concorso per la carriera direttiva del Senato della Repubblica nel 1967, \u00e8 stata la prima donna a ricoprirvi la carica di direttore, sostenendo per molti anni la responsabilit\u00e0 del Servizio Internazionale. \u00c8 stata insignita per la carriera di quattro onorificenze della Repubblica Italiana sino a Grande Ufficiale. \u00c8 consigliere parlamentare dal 1976. Lasciato il Senato, svolge attivit\u00e0 di scrittrice, saggista e conferenziera, in Italia e all'estero, su temi relativi all'Unione europea e alla storia della donna italiana.\nOpere.\nNel 1957 vince il massimo premio al programma televisivo \"Lascia o raddoppia?\" rispondendo a domande sulla storia della Russia e viene invitata a visitare l'URSS nel 1958, ai tempi della \"leadership\" di Nikita Krusciov. Al ritorno, scrive il suo primo libro \"I Russi non mordono. Questa \u00e8 la Russia di tutti i giorni\", pubblicato a Milano dalle Edizioni Librarie Italiane nel 1959.\nIl suo libro \"La donna italiana 1861-2000. Il lungo cammino verso i diritti\", pubblicato in prima edizione con l'editore Pratiche di Parma nel 1995, \u00e8 uscito poi con il Saggiatore a Milano nel 2004, in una nuova edizione aggiornata al 2000. L'opera \u00e8 stata testo obbligatorio presso l'Universit\u00e0 di Bologna (Facolt\u00e0 Scienze Politiche), appena pubblicata e nel 2006 presso l'Universit\u00e0 La Sapienza di Roma (Facolt\u00e0 di Scienze della Comunicazione) e ha costituito oggetto di presentazioni, conferenze, lezioni in numerose citt\u00e0 italiane, nonch\u00e9 a Parigi, all'Universit\u00e0 di Ginevra, alla State University e all'Istituto Italiano di Cultura di New York, all'Universit\u00e0 di Innsbruck.\nIl primo romanzo, \"Torino Addio. Quando gli dei amano\", \u00e8 stato pubblicato nel 2001 a Torino da Daniela Piazza Editore ed \u00e8 divenuto libro parlato per i non vedenti.\n\"L'Italia e la donna. La vita di Salvatore Morelli\", biografia con capitoli di romanzo, \u00e8 stata pubblicata in prima edizione nel 2004, in seconda edizione nel 2007, da Daniela Piazza Editore a Torino, con prefazione del professore Luigi Fontanella della State University di New York.\nL'autrice ha ricevuto per questo libro la cittadinanza onoraria di Carovigno (Brindisi), citt\u00e0 natale di Salvatore Morelli, che per primo chiese in Parlamento a Firenze, nel 1867, la parit\u00e0 di diritti per le donne italiane e dedic\u00f2 tutta la sua vita all'emancipazione femminile.\nNel giugno 2010 \u00e8 stato pubblicato a Torino da Daniela Piazza Editore il suo primo lavoro teatrale \"Salvatore Morelli. Una Tragedia Italiana\", rappresentato per la prima volta il 19 luglio 2010 a Carovigno in Puglia, e nei giorni successivi in altre citt\u00e0 della regione, in scena Chicco Passaro, Annamaria Passaro ed Ivana Ferro. Nel 2011 \u00e8 andato in scena al Teatro Comunale di Loreto e successivamente, il 19 marzo, a Torino al Cinema Teatro Agnelli e il 9 aprile, a Francavilla Fontana, al cinema Teatro Italia.\nLa scrittrice ha pubblicato, a Torino, nel novembre 2010, con Daniela Piazza Editore, il romanzo \"Il contrabbando della vita. Passioni e politica nell'Italia del Risorgimento\". Il protagonista \u00e8 Salvatore Morelli, circondato da mazziniani ed eroine del Sud, come Antonietta De Pace. Il patriota risorgimentale con dieci anni di carceri borboniche, venne riconosciuto alla sua morte dalle emancipatrici americane come il pi\u00f9 grande difensore delle donne nell'Ottocento. Emilia Sarogni ha dedicato al grande patriota di Carovigno, nell'odierna Puglia, una Trilogia: la biografia in tre edizioni, dalla seconda con la prefazione di un professore americano, oggetto il 18 aprile 2011 di una puntata del programma \"Le Storie\" di Corrado Augias; l'opera di teatro \"Salvatore Morelli. Una Tragedia Italiana\" e il romanzo, sopra citato, \"Il contrabbando della vita. Passioni e politica nell'Italia del Risorgimento\", dedicato al ruolo del Mezzogiorno per la creazione della Nazione. Questo romanzo, gi\u00e0 ristampato, \u00e8 stato presentato dal 2011 al 2014 in decine di citt\u00e0 Italiane.\nNel gennaio 2012 la scrittrice ha pubblicato con Edizioni Spartaco la biografia: \"Carlo Pisacane. L'Amore. L'Italia. Il Socialismo\", presentata in molte sedi, entrata a far parte della Library del Congresso degli Stati Uniti e nella Biblioteca della Harward University. Nel maggio 2014 sempre con Edizioni Spartaco, ha pubblicato, \"Alessandro Malaspina. Gli Oceani. La prigione. Le illusioni\", subito entrato a far parte delle Biblioteche del Congresso degli USA, della Harvard University, dell'Universit\u00e0 di Toronto, e nella Biblioteca Statale della Baviera a Monaco. La biografia di Carlo Pisacane figura anche nella Biblioteca Nazionale Francese a Parigi. Nel 2015 l'autrice ha tenuto 20 presentazioni conferenze relative a tutti i suoi libri. Altre presentazioni sono previste nel 2016. Una bella recensione della sua ultima opera, \"Alessandro Malaspina. Gli Oceani. La prigione. Le illusioni\", \u00e8 stata pubblicata negli USA sulla Rivista Forum Italicum. Nei diversi anni vari autori che scrivono su questa Rivista hanno dato giudizi lusinghieri sui libri di Emilia Sarogni.\nNell\u2019ottobre 2018 \u00e8 stata pubblicata con la casa editrice Spartaco, la terza edizione del libro \u201cIl lungo cammino della donna italiana. Dal 1861 ai giorni nostri\u201d. \u00c8 stato presente alla \u201cFiera del libro\u201d di Roma nel dicembre 2018 e al \u201cSalone del libro\u201d di Torino di maggio 2019. L\u2019opera \u00e8 stata completamente riscritta, con l\u2019aggiunta di alcuni temi e dell\u2019ultimo capitolo, concernente il periodo tra il 2000 e il 2018."}
{"id": "2277860", "revid": "22706775", "url": "https://it.wikipedia.org/wiki?curid=2277860", "title": "Intonaco civile", "text": ""}
{"id": "2277862", "revid": "343906", "url": "https://it.wikipedia.org/wiki?curid=2277862", "title": "Buon soldato Svejk", "text": ""}
{"id": "2277863", "revid": "22706824", "url": "https://it.wikipedia.org/wiki?curid=2277863", "title": "Intonachino", "text": ""}
{"id": "2277864", "revid": "22229", "url": "https://it.wikipedia.org/wiki?curid=2277864", "title": "Aeroporto di Bergamo-Orio Al Serio", "text": ""}
{"id": "2277866", "revid": "22229", "url": "https://it.wikipedia.org/wiki?curid=2277866", "title": "Aeroporto di Milano-Bergamo", "text": ""}
{"id": "2277867", "revid": "22229", "url": "https://it.wikipedia.org/wiki?curid=2277867", "title": "Aeroporto di Orio al Serio", "text": ""}
{"id": "2277868", "revid": "22229", "url": "https://it.wikipedia.org/wiki?curid=2277868", "title": "Aeroporto di Orio Al Serio", "text": ""}
{"id": "2277870", "revid": "96758", "url": "https://it.wikipedia.org/wiki?curid=2277870", "title": "Mortal Kombat Shaolin Monks", "text": ""}
{"id": "2277873", "revid": "767487", "url": "https://it.wikipedia.org/wiki?curid=2277873", "title": "Kiss or Kiss", "text": "Kiss or Kiss (KISS or KISS) \u00e8 il quinto singolo della cantautrice giapponese Nana Kitade, pubblicato il 1\u00ba giugno 2005. Debutt\u00f2 alla posizione numero 11 dell'Oricon. La canzone \"KISS or KISS\" \u00e8 stata utilizzata come tema musicale del dorama \"Anego\"."}
{"id": "2277898", "revid": "1573940", "url": "https://it.wikipedia.org/wiki?curid=2277898", "title": "\u0532", "text": "La \u0532, minuscolo \u0562, \u00e8 la seconda lettera dell'alfabeto armeno. Il suo nome \u00e8 \u0562\u0565\u0576, \"ben\" (armeno classico e orientale: , armeno occidentale: ).\nRappresenta foneticamente:"}
{"id": "2277901", "revid": "767487", "url": "https://it.wikipedia.org/wiki?curid=2277901", "title": "Mauvaise conduite", "text": "Mauvaise conduite \u00e8 un film-documentario di N\u00e9stor Almendros e Orlando Jim\u00e9nez Leal sulle persecuzioni degli omosessuali e degli intellettuali nella Cuba castrista dalla Rivoluzione Cubana fino ai primi anni '80. Nel documentario ci sono interviste a varie persone rilevanti della cultura cubana (Lorenzo Monreal, Reinaldo Arenas, Jorge Ronet, Luis Lazo, Rafael de Palet, Jorge Lago). Il documentario riporta tra l'altro testimonianze relative ai campi di lavoro forzato noti come Unit\u00e0 Militari di Aiuto alla Produzione."}
{"id": "2277905", "revid": "1494169", "url": "https://it.wikipedia.org/wiki?curid=2277905", "title": "Acefalo", "text": ""}
{"id": "2277906", "revid": "7336", "url": "https://it.wikipedia.org/wiki?curid=2277906", "title": "Lamellibranchio", "text": ""}
{"id": "2277911", "revid": "22356", "url": "https://it.wikipedia.org/wiki?curid=2277911", "title": "Maiacetus", "text": ""}
{"id": "2277914", "revid": "599013", "url": "https://it.wikipedia.org/wiki?curid=2277914", "title": "Sebasti\u00e1n Ginobili", "text": ""}
{"id": "2277916", "revid": "339392", "url": "https://it.wikipedia.org/wiki?curid=2277916", "title": "Montefusco-bonet", "text": ""}
{"id": "2277917", "revid": "1573940", "url": "https://it.wikipedia.org/wiki?curid=2277917", "title": "\u0533", "text": "La \u0533, minuscolo \u0563, \u00e8 la terza lettera dell'alfabeto armeno. Il suo nome \u00e8 \u0563\u056b\u0574, \"gim\" (armeno classico e orientale: , armeno occidentale: ).\nRappresenta foneticamente:"}
{"id": "2277919", "revid": "339392", "url": "https://it.wikipedia.org/wiki?curid=2277919", "title": "Montefusco bonet", "text": ""}
{"id": "2277921", "revid": "287204", "url": "https://it.wikipedia.org/wiki?curid=2277921", "title": "Sebastian Ginobili", "text": ""}
{"id": "2277927", "revid": "287204", "url": "https://it.wikipedia.org/wiki?curid=2277927", "title": "Klub Sportowy Olimpia Elbl\u0105g", "text": "L'Olimpia Elbl\u0105g (nome ufficiale \"Klub Sportowy Olimpia Elbl\u0105g\") \u00e8 una societ\u00e0 di calcio di Elbl\u0105g, in Polonia. Fondata nel 1945."}
{"id": "2277929", "revid": "1573940", "url": "https://it.wikipedia.org/wiki?curid=2277929", "title": "Kanashimi no Kizu", "text": " \u00e8 il sesto singolo della cantautrice giapponese Nana Kitade, pubblicato il 20 luglio 2005. Debutt\u00f2 alla posizione numero 26 dell'Oricon. La canzone \"Kanashimi no Kizu\" \u00e8 stata utilizzata come tema musicale del videogioco per PlayStation 2 \"Fullmetal Alchemist 3 -Kami wo Tsugu Shoujo-\"."}
{"id": "2277931", "revid": "1573940", "url": "https://it.wikipedia.org/wiki?curid=2277931", "title": "\u0534", "text": "La \u0534, minuscolo \u0564, \u00e8 la quarta lettera dell'alfabeto armeno. Il suo nome \u00e8 \u0564\u0561, \"da\" (armeno classico e orientale: , armeno occidentale: ).\nRappresenta foneticamente:"}
{"id": "2277944", "revid": "4175", "url": "https://it.wikipedia.org/wiki?curid=2277944", "title": "Vladimir Malachov", "text": ""}
{"id": "2277962", "revid": "109121508", "url": "https://it.wikipedia.org/wiki?curid=2277962", "title": "Hawley (Kent)", "text": "Hawley \u00e8 un villaggio vicino Dartford nella contea del Kent in Inghilterra. Esso fa parte della parrocchia civile di Sutton-at-Hone and Hawley."}
{"id": "2277963", "revid": "767487", "url": "https://it.wikipedia.org/wiki?curid=2277963", "title": "Slave of Kiss", "text": "Slave of Kiss (SLAVE of KISS) \u00e8 il settimo singolo della cantautrice giapponese Nana Kitade, pubblicato l'8 febbraio 2006. Raggiunse la posizione numero 79 dell'Oricon. La canzone \"Sweet frozen Kiss\" \u00e8 compresa nell'album \"I scream\", uscito nel dicembre 2006."}
{"id": "2277966", "revid": "1718925", "url": "https://it.wikipedia.org/wiki?curid=2277966", "title": "Mauricio Funes", "text": "\u00c8 stato Presidente di El Salvador, in carica dal 1\u00ba giugno 2009 al 1\u00ba giugno 2014. \u00c8 esponente del FMLN."}
{"id": "2277967", "revid": "1005847", "url": "https://it.wikipedia.org/wiki?curid=2277967", "title": "SDSS", "text": ""}
{"id": "2277971", "revid": "1573940", "url": "https://it.wikipedia.org/wiki?curid=2277971", "title": "Chiesa di San Gerardino", "text": "La chiesa di San Gerardino si trova in via Gerardo dei Tintori 18 a Monza ed \u00e8 la pi\u00f9 antica delle tre chiese dedicate da Monza al suo santo compatrono.\nStoria.\nDa un antico documento, risalente al 1174, abbiamo notizia dell'ospedale realizzato da Gerardo dei Tintori nella casa paterna prospiciente il fiume Lambro, mentre \u00e8 del 1352 il primo documento che cita la chiesetta, nei secoli successivi chiamata anche San Gerardo Intramurano.\nIntorno al 1500 la piccola chiesa, posta nel cortile della casa natale del Santo, venne ristrutturata e decorata con pitture, a testimonianza della venerazione dei monzesi verso il loro compatrono. \nL'edificio \u00e8 stato rimaneggiato nel XVIII secolo, soprattutto nella facciata.\nNel 1831 l'ospedale ha perduto definitivamente il suo antichissimo ruolo di istituto sanitario. \nTutto il complesso \u00e8 stato ceduto dal suo ultimo proprietario al Capitolo del Duomo nel 1940 che lo ha adibito a struttura di assistenza per anziani.\nGli ultimi interventi di restauro conservativo datano dal 1996 al 2004."}
{"id": "2277973", "revid": "1573940", "url": "https://it.wikipedia.org/wiki?curid=2277973", "title": "Kibou no Kakera", "text": " \u00e8 l'ottavo singolo della cantautrice giapponese Nana Kitade, pubblicato il 4 ottobre 2006. Raggiunse la posizione numero 64 dell'Oricon. La canzone \"Kibou no Kakera\" \u00e8 stata utilizzata come sigla di apertura della serie anime \"Powerpuff Girls\"."}
{"id": "2277974", "revid": "1632387", "url": "https://it.wikipedia.org/wiki?curid=2277974", "title": "Klaus Davi", "text": "Biografia.\nPrimi anni.\nNato nel 1965 a Biel, Svizzera, \u00e8 laureato in filosofia presso l'Universit\u00e0 Statale di Milano. Nel 1991 inizia a collaborare con il \"Corriere della Sera\", nella pagina dedicata alla cultura. Nel 1994 crea l'agenzia di comunicazione \"Klaus Davi &amp; Co\". Ha al suo attivo numerose collaborazioni giornalistiche, in qualit\u00e0 di sondaggista e giornalista, con varie testate fra le quali \"Il Foglio\", TG3, \"AD Architectural Digest\" e il mensile \"Area\". Dal 2005 al 2010 ha collaborato come editorialista del quotidiano \"La Stampa\", allora sotto la direzione di Giulio Anselmi. Nel 2008 ha collaborato con continuit\u00e0 con il settimanale di approfondimento \"Panorama\".\nSempre nel 2008 apre il canale YouTube \"KlausCondicio\" sul quale pubblica interviste a personaggi di spicco dell'attualit\u00e0 e della politica. Nel 2012 ha supportato Marco Zambuto nella corsa alla rielezione alla carica di primo cittadino ad Agrigento. Nel 2012 Lucia Annunziata, Direttore della testata giornalistica online \"Huffington Post\", lo vuole tra i suoi editorialisti; in questa veste intervista Francesco Cirillo, vice capo della Polizia di Stato. Dalla stagione televisiva 2006/2007 interviene come opinionista a \"Domenica in\" nella rubrica L'arena condotta da Massimo Giletti.\nKlaus Davi \u00e8 uno dei soci fondatori delle \"Governiadi\", iniziativa promossa dall'ex Ministro della Sanit\u00e0 Beatrice Lorenzin per formare i leader di domani. Conferenze, giochi di ruolo e dibattiti per unire i giovani del PdL e migliorarne la capacit\u00e0 di comunicazione e azione. Oltre a Davi, Beatrice Lorenzin ha scelto tutor dalla politica e dalla societ\u00e0 civile, da destra e da sinistra, come i senatori Laura Allegrini, Anna Cinzia Bonfrisco, Ugo Sposetti, Luigi Laporta e Ada Spadoni Urbani, l'onorevole Sandro Gozi, i Ministri del Governo Letta Angelino Alfano, Gaetano Quagliariello, Nunzia De Girolamo, l'europarlamentare e vicecoordinatore del PdL Lazio, Alfredo Pallone, il direttore generale dell'ISPRA, Stefano Laporta, e i comunicatori Paolo Bracalini, Ettore Colombo, Paolo Corsini.\nConsulente d'immagine.\nKlaus Davi ha curato diverse campagne pubblicitarie per alcuni famosi marchi come: le sigarette West, gli orologi Lorenz, le scarpe Stenfoot, i cosmetici M.A.C, i cocktail Martini, l'automobile Multipla della FIAT, gli arredamenti Natuzzi e il gruppo ANIE. Ha collaborato con diverse personalit\u00e0 del mondo dello spettacolo come Marilyn Manson e Laetitia Casta per la realizzazione di alcune campagne pubblicitarie. Attivo anche nella comunicazione politica ha curato l'immagine del politico Piero Fassino dal 2002 fino al 2006, ha seguito nel 2007 per l'UDC la comunicazione su Internet e ha seguito Rosario Crocetta fin dal primo mandato a sindaco di Gela\nDocenze.\nKlaus Davi \u00e8 stato docente ai corsi per l'UPA presso l'Universit\u00e0 Ca' Foscari a Venezia (1996) e con lo Iulm ha collaborato un semestre nel 2009 nella facolt\u00e0 di laurea magistrale in Arti, Patrimoni e Mercati nel corso Usi e spazi culturali nelle citt\u00e0. Chiamato dall'onorevole Marcello De Angelis ha tenuto un corso per i quadri di Alleanza Nazionale, ma anche il Consiglio Superiore della Magistratura lo ha coinvolto in occasione di una \"lectio\" presso il tribunale di Milano dedicata alla giustizia.\nIdeatore e cofondatore del premio Ansa \"Professione reporter\".\nL'agenzia di comunicazione di Klaus Davi ha ideato il premio giornalistico ANSA \u201cProfessione reporter\u201d. Su incarico della prima agenzia di stampa Davi ha selezionato una giuria composta da Giulio Anselmi, Ferruccio de Bortoli, Ezio Mauro, Paolo Garimberti, Paolo Mieli, Roberto Napoletano, Mario Calabresi, Sarah Varetto, Mario Orfeo, Clemente Mimun.\nL'impegno per le comunit\u00e0 ebraiche.\nNel 1994 ha promosso a favore della comunit\u00e0 ebraica di Casale Monferrato una raccolta fondi destinati al museo ebraico e la sinagoga. Ha svolto inoltre una ricerca sull'antisemitismo su commissione della stessa comunit\u00e0 che gli ha valso la Targa d'Oro del premio Mario Bellavista nella comunicazione pubblicitaria, categoria comunicazione sociale, cui sono seguiti altri come il Targa d'Argento nel 1995 per la campagna McCann Erickson-Martini. \u00c8 stato consulente del Keren Hayesod. Sul quotidiano \"La Stampa\" Klaus Davi ha lanciato numerosi allarmi contro il ritorno dell'antisemitismo in Italia e Germania. Klaus Davi si \u00e8 dichiarato pubblicamente e in pi\u00f9 occasioni amico e sostenitore di Israele. Le sue posizioni gli hanno procurato l'attenzione del gruppo antisemita Stormfront. A Davi sono state inoltre rivolte alcune minacce tramite una lettera anonima mandata alla testata \"Il Messaggero Veneto\".\nL'impegno contro la \u2018Ndrangheta.\nNel dicembre del 2014 Klaus Davi inizia per il suo format KlausCondicio un tour fra i centri condizionati dalle \u2018ndrine da cui scaturiscono documentari su Fino Mornasco, Buccinasco e Trezzano. A gennaio 2015 Davi realizza una intervista ad Alessandro Tagliente, indicato dai verbali del ROS come braccio destro di Bartolomeo Iaconis, pubblicata dal quotidiano nazionale Il Fatto Quotidiano.\nNel 2016 conduce per la rete tv regionale calabrese LaC il format di indagine giornalistica \u201cgli Intoccabili\u201d di cui \u00e8 ideatore, autore e conduttore. Chiusa la collaborazione con la rete autonomamente prosegue la sua attivit\u00e0 di indagine nella punta dello Stivale ottenendo consenso istituzionale, delle forze dell\u2019ordine e civile.\nLa prima via al mondo per un martire gay della mafia.\nCome ha riconosciuto in una lettera l\u2019attuale procuratore nazionale antimafia Federico Cafiero De Raho, si deve a Klaus Davi il riconoscimento di intitolazione della prima via al mondo ad una vittima di 'Ndrangheta a causa dell'omofobia. L'omicidio di Ferdinando Caristena, scaturito secondo le fonti da \u201cun'onta - quella del rapporto omosessuale - da cancellare anche con il sangue, secondo il pentito Annunziato Raso\u201d, \u00e8 avvenuto a Gioia Tauro (RC), regno incontrastato del clan Piromalli, il 18 novembre del 1980. Via Ferdinando Caristena \u00e8 stata inaugurata il 5 novembre 2017.\nPremi e riconoscimenti.\nNel 1991 ha svolto una ricerca sull'antisemitismo su commissione della comunit\u00e0 ebraica di Casale Monferrato (AL) che gli ha valso la Targa d'Oro del premio Mario Bellavista nella comunicazione pubblicitaria, categoria comunicazione sociale, cui sono seguiti altri come il Targa d'Argento nel 1995 per la campagna McCann Erickson\u00a0\u2013 Martini . Diverse le partecipazioni ai premi dell'Associazione agenzie di relazioni pubbliche (Assorel) in numerose categorie, tra le quali la Comunicazione Ambientale / Sociale (Consorzio Nazionale Acciaio), BtoB (Lancia Phedra) e di prodotto (Peroncino).\nPer l\u2019impegno sociale contro la \u2018Ndrangheta e la criminalit\u00e0 organizzata, Klaus Davi e la sua agenzia si sono aggiudicati i seguenti premi nazionali e internazionali:\nPREMIO INTERNAZIONALE LIVATINO\u00a0\u2013 SAETTA\u00a0\u2013 COSTA (2016): dedicato a magistrati, giornalisti e uomini e donne delle forze dell\u2019ordine che si siano distinti per l\u2019impegno nei rispettivi settori contro la criminalit\u00e0 organizzata.\nPREMIO PACCHERO D\u2019ARGENTO (2016): riconoscimento assegnato ogni anno in Calabria a coloro che si siano particolarmente impegnati, anche nell\u2019ambito della propria attivit\u00e0 professionale, nel contrasto all\u2019illegalit\u00e0 ed alla criminalit\u00e0 organizzata.\nPREMIO PENISOLA SORRENTINA (2016): prestigioso riconoscimento, diretto da Mario Esposito e organizzato con il patrocinio della Presidenza del Consiglio dei ministri e della regione Campania, che ogni anno viene assegnato a personalit\u00e0 del mondo della cultura, della comunicazione e del giornalismo per l\u2019impegno profuso nel loro lavoro.\nPREMIO NAZIONALE UNIKAIROS (2018): riconoscimento al giornalismo d'inchiesta e alla comunicazione assegnato dall'omonima organizzazione no profit a Cetraro (CS).\nFARFALLA DEI CARABINIERI \u201cSIMBOLO DEL CORAGGIO\u201d (2018): una farfalla in ceramica, simbolo adottato in Calabria e sintesi dell'enunciato di Edward Norton Lorenz: \u201cPu\u00f2 il battito d'ali di una farfalla scatenare un uragano a migliaia di chilometri di distanza? Noi crediamo di s\u00ec. Da pi\u00f9 di 203 anni crediamo di s\u00ec!\u201d. Consegnato a San Luca dal Generale Vincenzo Paticchio, comandante della Regione Calabria dei Carabinieri.\nOsservatorio immagine Italia.\nKlaus Davi ha creato nel 1996 l'osservatorio giornalistico dell'immagine dell'Italia nel mondo Nathan il Saggio. Si tratta di una estesa banca dati che comprende un archivio di oltre 800.000 articoli/citazioni, pubblicati su oltre 100 autorevoli testate estere, dedicati al Belpaese e catalogati in 30 voci di macro-argomento, tra cui arte, aziende, cinema, economia, enogastronomia, media, politica, societ\u00e0, turismo.\nControversie.\nNell'aprile 2010 \u00e8 stato denunciato al collegio dei probiviri di Assorel (Associazione Italiana delle Agenzie di Relazioni Pubbliche a servizio completo) a seguito di un articolo in cui veniva evidenziato come alcune notizie di costume fornite dalla sua agenzia di comunicazione \"Metropolitan Post\" fossero inventate a scopo pubblicitario. Nel maggio 2010 l'agenzia \"Klaus Davi &amp; Co.\" aveva dato recesso da Assorel e perci\u00f2 l'indagine del Collegio dei Probiviri era decaduta.\nIl 13 ottobre 2010 \u00e8 stato oggetto di un servizio su \"Le Iene\", in cui diversi VIP come Elisabetta Canalis e Naomi Campbell hanno smentito gli scoop \"trash\" forniti da Davi, in cui puntualmente venivano citati marchi ed aziende suoi clienti. Intervistato nel medesimo servizio, Davi ha negato si trattasse di notizie false. Il giorno dopo il presidente di \"MediaWatch Group\", Carlo Vittorio Giovannelli, tramite un'email fa sapere agli associati cosa pensa del massmediologo definendolo uno dei tanti che fa della presa in giro la propria azione quotidiana.\nParodie.\nKlaus Davi \u00e8 stato oggetto di numerose imitazioni dai comici pi\u00f9 conosciuti in Italia. Su Italia 1 il programma \"Mai dire Gol\" nel 2007 mise in onda per diverse puntate una imitazione ad opera di Fabio De Luigi del comunicatore. Anche il comico milanese Enrico Bertolino lo port\u00f2 a teatro in una commedia intitolata \"Voti a perdere\"."}
{"id": "2277978", "revid": "1573940", "url": "https://it.wikipedia.org/wiki?curid=2277978", "title": "\u0535", "text": "La \u0535, minuscolo \u0565, \u00e8 la quinta lettera dell'alfabeto armeno. Il suo nome \u00e8 \u0565\u0579, \"ye\u010d\" (armeno ).\nRappresenta foneticamente:"}
{"id": "2277985", "revid": "339392", "url": "https://it.wikipedia.org/wiki?curid=2277985", "title": "Denys Oliynyk", "text": ""}
{"id": "2277993", "revid": "729019", "url": "https://it.wikipedia.org/wiki?curid=2277993", "title": "Bergshamra (metropolitana di Stoccolma)", "text": "Bergshamra \u00e8 una stazione della metropolitana di Stoccolma.\n\u00c8 localizzata presso l'omonimo quartiere, il quale \u00e8 a sua volta compreso all'interno del territorio comunale di Solna. Sul percorso della linea rossa T14 della rete metroviaria locale \u00e8 situata tra le stazioni Universitetet e Danderyds sjukhus.\nBergshamra \u00e8 stata ufficialmente aperta al pubblico il 29 gennaio 1978, stesso giorno in cui fu inaugurato il tratto che va da Universitetet fino a M\u00f6rby centrum.\nLa stazione dispone di due ingressi distinti, entrambi muniti di una biglietteria propria: l'ingresso lato nord si affaccia sulla piazza \"Bergshamra torg\", l'ingresso lato sud \u00e8 invece accessibile dalla piazza \"Kraus torg\". La piattaforma, sotterranea, si trova ad una profondit\u00e0 di 20 metri sotto le strade \"Bergshamrav\u00e4gen\" e \"R\u00e5djursstigen\". \u00c8 stata progettata dagli architetti Michael Granit e Per H. Reimers, mentre le decorazioni al suo interno sono state curate dagli artisti G\u00f6ran Dahl, Carl Johan De Geer e Kristina Anshelm.\nDurante un normale giorno lavorativo vi transitano circa 5.500 persone."}
{"id": "2277998", "revid": "339392", "url": "https://it.wikipedia.org/wiki?curid=2277998", "title": "Serhiy Valyayev", "text": ""}
{"id": "2278004", "revid": "1310927", "url": "https://it.wikipedia.org/wiki?curid=2278004", "title": "Milton Caraglio", "text": "Biografia.\nHa origini italiane provenienti dall'Abruzzo, esattamente dalla provincia di Chieti. Anche se il suo cognome corrisponde a un piccolo paese in provincia di Cuneo.\nCarriera.\nCresciuto nelle giovanili del Rosario Central, debutta in prima squadra il 17 marzo 2007 nella partita interna contro i futuri campioni del San Lorenzo, persa 1-0.\nRealizza il primo gol il 15 novembre 2008 nella vittoria esterna contro l'Hurac\u00e1n, nell'Apertura 2008, e firma altre due realizzazioni nel corso del torneo.\nNel Clausura 2009 parte da titolare e mette a segno quattro reti nelle prime 7 partite.\nIl 2 agosto 2011, quando era ad un passo dal Nard\u00f2 Calcio, firma un contratto con il New England Revolution.\nL'anno successivo approda al Rangers de Talca, nella massima serie cilena, dove mette a segno 17 gol in 37 presenze.\nIl 22 gennaio 2013 passa alla societ\u00e0 italiana del Pescara in prestito"}
{"id": "2278013", "revid": "1632387", "url": "https://it.wikipedia.org/wiki?curid=2278013", "title": "Femminismo", "text": "Il femminismo \u00e8 una gamma di movimenti sociali, movimenti politici e ideologie che mirano a definire e stabilire l'uguaglianza politica, economica, personale e sociale dei sessi. Il femminismo sostiene la posizione secondo cui le societ\u00e0 debbano dare priorit\u00e0 ad entrambi i sessi, e che siano trattati giustamente e in equal modo all'interno della societ\u00e0.\nCon il termine femminismo si indica:\nIl femminismo \u00e8 un movimento complesso ed eterogeneo che si \u00e8 sviluppato con caratteristiche peculiari in ogni paese ed epoca. Molti fattori contribuiscono a definire e ridefinire il concetto di femminismo e le pratiche politiche ad esso connesse (ad esempio classe, etnia, sessualit\u00e0). Al suo interno ci sono quindi diverse posizioni e approcci teorici, tant'\u00e8 che ad oggi alcuni studiosi, teorici e/o militanti femministi parlano di \"femminismi\".\nIn particolare esistono teorie contrastanti riguardo all'origine della subordinazione delle donne ed in merito al tipo di percorso che dovrebbe essere portato avanti per liberarsene: se lottare solo per le pari opportunit\u00e0 tra uomini e donne, se criticare radicalmente le nozioni di \"identit\u00e0 sessuale\" e \"identit\u00e0 di genere\", oppure - ancora - se eliminare alla radice i ruoli e quindi tale subordinazione.\nEtimologia.\nIl termine \"femminismo\" esiste e viene usato in Europa da poco prima del XX secolo e le sue origini si possono rintracciare in due ambiti diversi: \nIn questo secondo ambito fu introdotto nell'uso e nel senso corrente grazie a Hubertine Auclert che lo utilizz\u00f2 nella sua rivista \"La Citoyenne\", pubblicata dal 13 febbraio 1881. Successivamente il termine apparir\u00e0 prima in Gran Bretagna e poi negli Stati Uniti.\nCon tale nome il movimento femminista \u00e8 venuto alla ribalta internazionale negli anni sessanta del Novecento, con l'intento di modificare radicalmente la divisione sessuale dei ruoli femminili e maschili quindi di rimettere in discussione, in tutti gli aspetti del vivere associato, una gerarchizzazione umana che riteneva gli individui di maggiore o minore valore sulla base dei rapporti di potere basati sul genere e sulle relative proiezioni sociali e politiche. Gli anni settanta hanno visto il termine contestato: alcune parti dei movimenti delle donne rifiutarono di definirsi femministe in relazione all'associazione del termine con l'emancipazionismo. Recentemente alcune attiviste islamiche preferiscono usare il termine \"movimento delle donne\" (haraka al-nissa'wiyya)\" rifiutando il termine \"movimento femminista\" (al-haraka al-nassa'wiyya)..\nStoria.\nLe origini del femminismo: la \u00abprima ondata\u00bb.\nUna delle prime sostenitrici dell'emancipazione femminile \u00e8 Olympe de Gouges (1748-1793) che, con la \"Dichiarazione dei diritti della donna e della cittadina\" del 1791, dedicata a Maria Antonietta, pose la societ\u00e0 a lei contemporanea di fronte al ruolo negato nello spazio pubblico alle donne. De Gouges scont\u00f2 il suo moderatismo politico filo-monarchico e girondino (fu denunciata dalle donne repubblicane di Parigi) finendo sulla ghigliottina nel 1793. Accanto a lei oper\u00f2 in difesa dei diritti delle donne Etta Palm d'Aelders di origine olandese, figura ambigua di femminista e spia al servizio degli Orange e della Francia rivoluzionaria.\nIn quegli stessi anni, nel 1792, l'inglese Mary Wollstonecraft (1759-1797) scriveva nella sua \"A Vindication of the Rights of Woman\" (Rivendicazione dei diritti della donna) che \"\u00e8 ora di effettuare una rivoluzione nei modi di vivere delle donne - \u00e8 ora di restituirle la dignit\u00e0 perduta - e di far s\u00ec che esse, in quanto parte della specie umana, operino riformando se stesse per riformare il mondo\".\nNata in una famiglia povera, Wollstonecraft aveva studiato da autodidatta e si era resa economicamente indipendente. Comprese subito la grande importanza che la Rivoluzione francese poteva assumere per lo sviluppo dell'eguaglianza sociale e civile dei cittadini, difendendola nella sua \"A Vindication of the Rights of Woman\" dagli attacchi del reazionario connazionale Edmund Burke e stabilendosi, alla fine del 1792, proprio in Francia. Qui convisse con lo scrittore e patriota statunitense Gilbert Imlay, dal quale ebbe una figlia, Fanny Imlay. Lasciata dal precedente compagno, ebbe una relazione con William Godwin e mor\u00ec dando alla luce la futura scrittrice Mary Shelley. A causa della sua condotta di vita, per quanto possibile libera dai pregiudizi dell'epoca, lo scrittore Horace Walpole la defin\u00ec \u00abuna iena in gonnella\u00bb.\nLe rivendicazioni di Wollstonecraft potevano corrispondere ai principi della rivoluzione guidata dalla borghesia francese. Secondo Wollstonecraft solo le donne della classe media potevano elevarsi dalla condizione di subordinazione in cui erano tenute da un'educazione improntata sui falsi valori maschili, secondo i quali la donna sarebbe stata \u00abnaturalmente\u00bb inferiore all'uomo. Un'eguale educazione impartita fin dall'infanzia, senza distinzione di sesso, avrebbe invece eliminato alla radice tale problematica.\nLe tematiche dell'emancipazione sorsero, quindi, proprio nell'Inghilterra della Gloriosa rivoluzione e del parlamentarismo, negli Stati Uniti che si erano emancipati dalla madre-patria e avevano formulato la prima dichiarazione dei diritti dell'uomo inserita nella stessa dichiarazione d'indipendenza, e nella Francia, che aveva ripreso quella dichiarazione nel momento di dar vita alla grande Rivoluzione contro l'\"Ancien R\u00e9gime\".\nLa rivoluzione industriale.\nIn tutto l'arco del XIX secolo si assist\u00e9 ad un sempre pi\u00f9 intenso spostamento di grandi masse di persone dalla campagna alle periferie delle citt\u00e0 dove sorgevano nuove fabbriche. I vecchi laboratori artigianali, su cui spesso si era fondata la sussistenza di intere famiglie, vennero in parte abbandonati perch\u00e9 incapaci di sostenere la concorrenza della grande manifattura, dove lavoravano, accanto agli uomini, anche le donne e i bambini. Al tradizionale mercato degli oggetti si aggiunse, quindi, il cosiddetto \"mercato del lavoro\", dove uomini e donne entrarono in concorrenza tra di loro, vendendo al ribasso l'unica merce che possedevano, l'energia delle loro braccia. Per molte donne il lavoro scarsamente retribuito della fabbrica si aggiunse cos\u00ec al consueto lavoro, non retribuito, della cura della casa e della famiglia.\nLe donne delle benestanti famiglie borghesi non dovettero rapportarsi con questi nuovi panorami: spesso, difatti, non avevano necessit\u00e0 di impegnarsi personalmente in un'attivit\u00e0 lavorativa poich\u00e9 mantenute dai mariti, la cura della casa e spesso anche dei figli, invece, era riservata alla servit\u00f9 sottoposta al loro comando: di qui l'appellativo di \u00abregine della casa\u00bb. In questo contesto l'arte del ricamo non rappresentava un'iniziativa propriamente economica, bens\u00ec una sorta di arte domestica, in cui le donne potevano mettere in mostra il proprio gusto, impreziosendo al pi\u00f9 gli arredi casalinghi. Le numerose gravidanze, spesso a rischio della vita, considerando la tecnologia medica dell'epoca, servivano a perpetuare la trasmissione del nome e dei beni di famiglia agli eredi maschi: la nascita di una femmina non avrebbe portato alla prosecuzione del nome di famiglia nella societ\u00e0.\nPer le donne appartenenti alla classe media sarebbe stato deprecabile cercare un lavoro fuori dall'ambiente familiare, perch\u00e9 ci\u00f2 avrebbe significato esporle al contatto di estranei, degradarle al livello delle \u00abdonne del popolo\u00bb e insinuare che il padre o il marito non erano in grado di mantenerle, gettando su di essi un disonorevole discredito. Un'attivit\u00e0 intellettuale era resa difficile, oltre che dal generale scetticismo riguardo alle loro effettive capacit\u00e0, dalla loro istruzione incompleta, perch\u00e9 esse non avevano diritto di accesso alle scuole superiori e perci\u00f2 anche all'esercizio delle professioni liberali. La loro dipendenza economica dall'uomo le escludeva per legge dalla gestione del patrimonio familiare e dal diritto di paritaria eredit\u00e0 con gli altri beneficiari maschi. Infine, come a riassumere la loro condizione di subordinazione e di ininfluenza nella vita della nazione, erano escluse dal diritto di voto e di rappresentanza parlamentare.\nSe dunque tutte le donne, indipendentemente dalla loro connotazione sociale, vivevano una condizione di discriminazione, l'appartenenza a classi sociali diverse produceva problemi ed esigenze differenti e perci\u00f2 distinti programmi di rivendicazione. Le donne operaie, direttamente impegnate nel lavoro di fabbrica, fecero confluire la loro protesta all'interno delle rivendicazioni del movimento operaio, dal quale - quindi - non si distinsero; le donne della classe media, che invece non erano generalmente inserite nel mondo del lavoro ma del quale volevano far parte, produrranno un movimento d'opinione formato di sole donne. Nell'Ottocento nacquero pertanto due distinte correnti: il femminismo liberale, che ha nella conquista dei diritti civili il suo principale obbiettivo, e il femminismo socialista, che punta a rivendicazioni sindacali e vede nella rivoluzione e nella conseguente instaurazione di una societ\u00e0 socialista la condizione necessaria per realizzare una reale, e non solo formale, liberazione delle donne.\nIl femminismo liberale.\nNel luglio del 1848, a Seneca Falls, presso New York, si tenne un'assemblea di circa trecento donne, nella quale Elizabeth Cady Stanton (1815-1902) formul\u00f2 una dichiarazione dei diritti delle donne all'eguaglianza. Vi si affermava che uomini e donne sono eguali e \u00abdotati dal loro Creatore di diritti inalienabili; che tra questi vi sono la vita, la libert\u00e0, il perseguimento della felicit\u00e0\u00bb. Il governo deve garantire al popolo tali diritti e, qualora non lo facesse, \u00ab\u00e8 diritto di quelli che ne soffrono di rifiutargli obbedienza e di insistere per istituire un nuovo governo\u00bb.\nSe si giunge a forme di dispotismo, il governo va rovesciato: \u00abtale \u00e8 stata la tolleranza paziente delle donne sotto questo governo, e tale \u00e8 ora la necessit\u00e0 che le costringe a richiedere la condizione di eguaglianza alla quale esse hanno diritto. La storia dell'umanit\u00e0 \u00e8 una storia di ripetute offese e usurpazioni degli uomini nei confronti delle donne, allo scopo di istituire su di esse una tirannia assoluta\u00bb.\nDalla collaborazione tra Harriet Taylor (1808-1858) e John Stuart Mill (1806-1873) derivarono due importanti saggi sulla questione femminile. Ne \"L'emancipazione delle donne\" (The Enfranchisement of Women), del 1851, Taylor, premesso il diritto naturale di ogni essere umano che viva in societ\u00e0 a esprimere liberamente le sue capacit\u00e0, osserva che l'esercizio del potere politico conquistato dagli uomini ha provocato la condizione di sudditanza in cui le donne hanno vissuto e vivono nelle societ\u00e0 che si sono succedute nella storia dell'umanit\u00e0. L'emancipazione della donna sar\u00e0 possibile quando essa potr\u00e0 godere degli stessi diritti concessi all'uomo - all'istruzione, all'esercizio delle professioni, alla partecipazione amministrativa e politica - che per\u00f2 le sono ancora negati.\nAlla diffusa obiezione che la sua natura biologica assegnerebbe in modo esclusivo alla donna la cura dei figli e della famiglia, impedendole obbiettivamente il pieno esercizio di quei diritti, Taylor risponde che con la liberazione dagli impegni familiari - da assegnare alla cura di un apposito personale domestico femminile - la donna potr\u00e0 conseguire la sua piena emancipazione. Una reale emancipazione non pu\u00f2 allora essere ottenuta da tutte le donne, ma solo da quelle che potranno liberarsi dai pi\u00f9 specifici obblighi familiari: le donne della classe media.\nNe \"L'asservimento delle donne\" (\"The Subjection of Women\"), pubblicato nel 1869, Stuart Mill individua la causa della mancanza di diritti civili delle donne nella storica subordinazione della donna all'uomo, la quale \u00e8 una forma di schiavit\u00f9 espressione del pi\u00f9 generale rapporto schiavistico che \u00e8 stato una delle forme di organizzazione sociale del passato. Le societ\u00e0 antiche sono tramontate da secoli e la schiavit\u00f9 \u00e8 stata da poco abrogata anche in America, ma l'asservimento delle donne, oggi come ieri, persiste.\nQuesta forma persistente di schiavit\u00f9 - afferma Stuart Mill - viene esercitata da tutti gli uomini su tutte le donne e si realizza innanzi tutto e in forma compiuta nel luogo privato della famiglia. Essa \u00e8 resa possibile dalla maggior forza muscolare dell'uomo, ma si esercita anche con l'affetto: \u00abGli uomini non vogliono solamente l'obbedienza delle donne, vogliono anche i loro sentimenti. Tutti gli uomini, tranne i pi\u00f9 brutali, vogliono avere nella donna che a loro \u00e8 pi\u00f9 legata non una schiava forzata, ma una schiava volontaria, non una pura e semplice schiava, ma una favorita\u00bb.\nL'idea che tale servit\u00f9 sia necessaria e naturale \u00e8 stata inculcata nelle menti delle donne fin dall'infanzia. Esse sono state educate a pensare di dover essere l'opposto dell'uomo: non devono esprimere \u00abuna libera volont\u00e0 e un comportamento auto-controllato, ma una sottomissione e una subordinazione al controllo altrui. Tutte le morali dicono che \u00e8 dovere delle donne, e tutti i sentimenti correnti affermano che \u00e8 proprio della loro natura vivere per gli altri, compiere una totale abnegazione di s\u00e9 e non avere altra vita che la vita affettiva\u00bb.\nL'asservimento della donna all'uomo si dimostra una contraddizione pratica dell'affermazione teorica dell'eguaglianza dei diritti umani: \u00abLa subordinazione sociale delle donne si configura come un fatto unico nelle moderne istituzioni sociali; una rottura isolata di quella che \u00e8 divenuta la loro legge fondamentale; l'unica reliquia di un vecchio mondo di pensiero e di pratica che \u00e8 esploso in ogni altro aspetto\u00bb.\nIl femminismo socialista.\nI temi dell'emancipazione femminile appaiono nella riflessione dei primi socialisti utopisti, come Robert Owen e Charles Fourier, il quale enunci\u00f2 la tesi che il grado di emancipazione della donna misura il progresso generale della societ\u00e0, si manifestarono con forza in Francia con Flora Tristan e nelle donne che appoggiano la Rivoluzione del 1848: D\u00e9sir\u00e9e Gay, fondatrice con Marie-Reine Guindorf de \"La Femme libre\" (\"La donna libera\"), il primo giornale femminista della storia, Suzanne Voilquin, Pauline Roland, Jeanne Deroin. Esse uniscono le richieste di eguaglianza giuridica e di riforme civili - diritto di voto, introduzione del divorzio - alle rivendicazioni economiche e alle provvidenze sociali - aumenti salariali e diritto al lavoro. Richieste che, prima vanificate dal conservatorismo della Repubblica borghese e poi dalla reazione napoleonica, si ripresenteranno nella breve stagione della Comune di Parigi.\nAnche Marx prese posizione sul problema della condizione femminile. Da Fourier riprese l'idea secondo la quale \u00abil progresso sociale si pu\u00f2 misurare con esattezza dalla posizione sociale del bel sesso\u00bb, e vide nello sviluppo capitalistico il fattore di trasformazione degli stessi rapporti tra i sessi: \u00abper quanto terribile e repellente appaia la dissoluzione della vecchia famiglia entro il sistema capitalistico, cionondimeno la grande industria crea il nuovo fondamento per una forma superiore della famiglia e del rapporto tra i due sessi, con la parte decisiva che essa assegna alle donne\u00bb nel processo produttivo fuori dalla sfera domestica. Marx giudicava \u00abla composizione del personale operaio combinato con individui d'ambo i sessi e delle et\u00e0 pi\u00f9 differenti\u00bb, per quanto \u00abspontanea e brutale, cio\u00e8 capitalistica\u00bb, fonte bens\u00ec \u00abdi corruzione e di schiavit\u00f9\u00bb, ma che si sarebbe poi rovesciata \u00abin fonte di sviluppo di qualit\u00e0 umane\u00bb.\nFriedrich Engels: l'origine della famiglia.\nIl contributo pi\u00f9 organico fornito dal marxismo al dibattito sull'emancipazione della donna fu il libro di Friedrich Engels (1820-1895) \"L'origine della famiglia, della propriet\u00e0 privata e dello Stato\", pubblicato nel 1884, che tiene conto delle ricerche di Bachofen (1815-1887) sul matriarcato e di Lewis Henry Morgan (1818-1881) sulle societ\u00e0 antiche. Quest'ultimo aveva tracciato nella sua \"Ancient Society\", del 1877, una sistemazione dell'evoluzione del genere umano, da lui distinto in \"stato selvaggio\", o del periodo paleolitico, della \"barbarie\", o del neolitico, e della \"civilt\u00e0\", ossia le antiche societ\u00e0 che conoscono la scrittura, sono divise in classi e sono rette da una forma statale nella quale si esercitano i poteri politici, militari, amministrativi e religiosi.\nSecondo Engels, dalla generale promiscuit\u00e0 sessuale che caratterizza le prime aggregazioni tribali si passa all'esclusione dei rapporti sessuali tra genitori e figli e successivamente a quella tra fratelli e sorelle della medesima trib\u00f9. Nel primo paleolitico, caratterizzato da un'economia basata sulla raccolta e sulla caccia, non esiste ancora la \u00abfamiglia\u00bb modernamente intesa, n\u00e9 subordinazione all'uomo della donna, che viene anzi onorata quale fonte di vita e di fecondit\u00e0: \u00abl'amministrazione comunistica nella quale le donne, per la maggior parte, se non tutte, appartengono a una medesima \"gens\", mentre gli uomini provengono da diverse \"gentes\", \u00e8 il fondamento oggettivo del predominio delle donne, generalmente diffuso all'epoca delle origini\u00bb.\nUn passo successivo fu, secondo Bachofen ed Engels, il matrimonio di coppia, cio\u00e8 \u00abla relazione, temporanea o durevole, di una donna con un solo uomo [...] la forma di famiglia caratteristica per la barbarie, come il matrimonio di gruppo lo \u00e8 per lo stato selvaggio, e la monogamia per la civilt\u00e0\u00bb. Quando nuove forze motrici sociali entrarono in azione, si comp\u00ec il passo ulteriore verso il matrimonio monogamico.\nIl progressivo passaggio dalla caccia e dalla raccolta all'allevamento del bestiame, poi alla lavorazione dei metalli, alla tessitura, all'agricoltura, alle guerre per il controllo di territori pi\u00f9 estesi e infine al possesso dei prigionieri in qualit\u00e0 di schiavi produsse il mutamento delle condizioni precedenti: l'accrescersi delle ricchezze diede all'uomo, che nella divisione del lavoro all'interno della famiglia aveva il compito di procurare gli alimenti ed era perci\u00f2 proprietario dei mezzi di lavoro necessari, una posizione pi\u00f9 importante della donna nella famiglia di coppia. Secondo il diritto matriarcale, tuttavia, \u00abil patrimonio doveva rimanere nella \"gens\" [...] ai consanguinei per parte di madre. I figli dell'estinto per\u00f2 non appartenevano alla sua \"gens\", ma a quella della loro madre [...] essi ereditavano dalla madre [...] ma non potevano ereditare dal padre poich\u00e9 essi non appartenevano alla sua \"gens\", e il suo patrimonio doveva rimanere in questa \"gens\". Alla morte del possessore di armenti, i suoi armenti sarebbero quindi passati, anzitutto, ai suoi fratelli e sorelle, e ai figli delle sue sorelle [...] i figli suoi per\u00f2 erano diseredati\u00bb.\nL'uomo allora abrog\u00f2 il diritto matriarcale per favorire i propri figli: \u00abbast\u00f2 semplicemente decidere che nel futuro i discendenti dei membri di sesso maschile rimanessero nella \"gens\" e ne fossero per\u00f2 esclusi quelli dei membri di sesso femminile [...] fu introdotta la discendenza in linea maschile e il diritto ereditario patriarcale\u00bb. Fu una rivoluzione epocale: \u00abil rovesciamento del matriarcato segn\u00f2 la sconfitta sul piano storico universale del sesso femminile. L'uomo prese nelle mani anche le redini della casa, la donna fu avvilita, asservita, resa schiava delle sue voglie e semplice strumento per produrre figli\u00bb.\nRapido \u00e8 il passaggio dalla famiglia di coppia alla famiglia monogamica, nella quale il vincolo non \u00e8 pi\u00f9 dissolubile ad arbitrio - l'uomo pu\u00f2 per\u00f2 ripudiare la moglie se gli \u00e8 infedele o incapace di generargli figli - ed \u00e8 fondata sul dominio maschile che pretende figli certi perch\u00e9 dovranno ereditare il suo patrimonio. La forma classica di tale famiglia si presenta in Grecia, dove anche il figlio adulto pu\u00f2 comandare la madre, il marito si porta a letto le schiave che convivono con lui sotto gli occhi della moglie, e i maschi generati da tali unioni hanno diritto al nome e all'eredit\u00e0. Naturalmente, il matrimonio \u00e8 realmente monogamico soltanto per la donna. Accanto al commercio sessuale con la schiava, che \u00e8 una forma di prostituzione coatta, appare nella societ\u00e0 antica l'aperta prostituzione della donna libera: cos\u00ec, mentre la donna \u00e8 reclusa nella casa patriarcale, la sessualit\u00e0 dell'uomo si esprime sia dentro la famiglia allargata alle schiave, sia fuori di essa.\nLa moderna famiglia \u00e8 naturalmente diversa da quella antica: trasformando tutte le cose in merci, la produzione capitalistica \u00abdissolse tutti gli antichi rapporti tradizionali e mise al posto del costume ereditario e del diritto storico la compravendita e il \"libero\" contratto\u00bb. Anche il matrimonio divenne un contratto e, pur rimanendo un matrimonio di classe, essendo il matrimonio borghese fondato sul calcolo e sulla convenienza, \u00aball'interno della classe venne concesso agli interessati un certo grado di libert\u00e0 di scelta\u00bb.\nLa grande industria ha poi aperto alla donna operaia la via della produzione sociale, ma se essa vi si inserisce, non \u00e8 pi\u00f9 in grado di assolvere i doveri familiari, e viceversa, come rilevavano anche i fautori liberali dell'emancipazione. Per Engels, \u00abl'emancipazione della donna ha come prima condizione preliminare la reintroduzione dell'intero sesso femminile nella pubblica industria, e ci\u00f2 richiede a sua volta l'eliminazione della famiglia monogamica in quanto unit\u00e0 economica della societ\u00e0\u00bb.\nLa monogamia sorse storicamente quando grandi ricchezze si concentrarono nelle stesse mani: essa scomparir\u00e0 quando le ricchezze saranno socializzate: \u00abcol passaggio dei mezzi di produzione in propriet\u00e0 comune, la famiglia singola cessa di essere l'unit\u00e0 economica della societ\u00e0. L'amministrazione domestica privata si trasforma in un'industria sociale. La cura e l'educazione dei fanciulli diventa un fatto di pubblico interesse\u00bb. Le unioni saranno fondate unicamente sull'amore sessuale individuale \u00abquando vi sar\u00e0 una generazione di uomini i quali, durante la loro vita, non si saranno mai trovati nella circostanza di comperarsi la concessione di una donna con il denaro o mediante altra forza sociale, e una generazione di donne che non si saranno mai trovate nella circostanza n\u00e9 di concedersi a un uomo per qualsiasi motivo che non sia vero amore, n\u00e9 di rifiutare di concedersi all'uomo che amano\u00bb.\nIl femminismo anarchico.\nIl movimento anarchico non si differenzia sostanzialmente da quello socialista riguardo al tema dell'emancipazione femminile, sostenendo che solo un profondo rivolgimento sociale avrebbe potuto realmente liberare le donne dall'oppressione patriarcale. Per un anarchico \u00e8 il principio di autorit\u00e0 la fonte di ogni mancanza di libert\u00e0 ed \u00e8 pertanto inutile ed equivoco chiedere allo Stato riconoscimenti che per sua natura non pu\u00f2 dare.\nNon gi\u00e0 che tutti gli anarchici e i socialisti appoggiassero, in linea di principio, l'eguaglianza tra uomo e donna: Proudhon (1809-1865) sosteneva l'inferiorit\u00e0 naturale della donna e affermava che la donna avrebbe dovuto occuparsi unicamente della casa e della famiglia. A questo proposito ebbe una polemica con Jeanne-Marie Poinsard, alias Jenny d'H\u00e9ricourt (1809-1875) comunista rivoluzionaria, che nel 1856 lo aveva attaccato nell'articolo \"Il signor Proudhon e la questione delle donne\".\nD'H\u00e9ricourt fu difesa dall'anarchico francese, emigrato negli Stati Uniti, Joseph D\u00e9jacque (1821-1864). Nel suo pamphlet \"De l'\u00eatre humain m\u00e2le et femelle\" (Sull'essere umano maschio e femmina), pubblicato nel 1857 in forma di lettera indirizzata a Proudhon, lo chiam\u00f2 \u00abanarchico del compromesso, liberale e non libertario\u00bb, rimproverandogli di volere \u00abil libero scambio per il cotone e le candele, e preconizzate sistemi che proteggano l'uomo contro la donna nella circolazione delle passioni umane; gridate contro gli alti baroni del capitale e volete riedificare l'alta baronia del maschio sulla donna vassalla\u00bb.\nIl movimento femminile anarchico mosse i suoi primi passi con Voltairine de Cleyre (1866-1912) e si svilupp\u00f2 a partire dalla fine del secolo con Emma Goldman (1869-1940) e Lucy Parsons (1853-1942), producendo durante la guerra civile spagnola, dall'aprile 1936 al febbraio 1939 una tra le classiche organizzazioni del movimento libertario iberico, le \"Mujeres Libres\", e l'omonimo periodico. Il movimento in realt\u00e0 nasceva gi\u00e0 nel 1934 a Barcellona come \"Grupo Cultural Femenino\", coinvolgendo Luc\u00eda S\u00e1nchez Saornil, Mercedes Comaposada Guill\u00e9n e Amparo Poch y Gasc\u00f3n, e sar\u00e0 l'embrione della futura organizzazione, che crescendo rapidamente, nel 1938 conter\u00e0 gi\u00e0 pi\u00f9 di 20\u00a0000 aderenti.\nAnche a Emma Goldman non interessarono le iniziative delle donne borghesi a favore del diritto di voto, ma vide nello Stato il braccio armato della societ\u00e0 patriarcale e divisa in classi. Nel 1897 scriveva: \u00abIo chiedo l'indipendenza della donna, il suo diritto di mantenere s\u00e9 stessa, di vivere per s\u00e9 stessa, di amare chi e quanti vuole. Chiedo libert\u00e0 per entrambi i sessi, libert\u00e0 di azione, libert\u00e0 nell'amore e nella maternit\u00e0\u00bb.\nInfermiera di professione, era fautrice dell'educazione delle donne in materia di controllo delle nascite, alternativa positiva all'aborto praticato spesso e clandestinamente come tragica conseguenza di infelici condizioni sociali. Sostenne l'amore libero, critic\u00f2 l'istituzione matrimoniale e il fanatismo religioso. Vide nell'uscita dal capitalismo la soluzione per l'emancipazione, non solo femminile, ma di tutta l'umanit\u00e0.\nAlcuni seguiti.\nLa storia del femminismo di matrice libertaria \u00e8 variegato per epoche e Paesi. Nel corso del successivo XX secolo vi furono molte iniziative, che, a fronte di un attenuarsi dell'attenzione allo specifico tema femminista, in teoria sempre valido in tutte le manifestazioni del pensiero anarchico novecentesco, risollevarono la questione.\nGiova menzionare il collettivo \"Mujeres Creando\" (donne che creano) boliviano che partecipa a varie opere contro la povert\u00e0, tra propaganda, teatro di strada, televisione e l'azione diretta. Il gruppo \u00e8 stato fondato nel 1992 da Julieta Paredes, Maria Galindo, e M\u00f3nica Mendoza.\nMujeres Creando pubblica una rivista, \"Mujer P\u00fablica\", produce un programma radiofonico settimanale, e gestisce un locale chiamato \"Virgen de los Deseos\" con sede a La Paz, che fornisce alloggio, cibo, istruzione e laboratori di artigianato per le donne per strada. Per il gruppo, il clima omofobo e totalitario della Bolivia durante gli anni ottanta, dove l'eterosessualit\u00e0 era ancora il modello e il femminismo fonte di divisioni, la partenza dell'iniziativa ha posto alcuni problemi con la sinistra tradizionale. Ha guadagnato l'attenzione internazionale a causa del loro parziale coinvolgimento nella occupazione del 2001 della \"Agencia de Supervisi\u00f3n de Bancos de Bolivia\" per conto di Deudora, un'organizzazione a favore di chi \u00e8 in debito con istituti di microcredito. Gli occupanti, armati di dinamite e bottiglie Molotov, hanno chiesto la cancellazione totale del debito e ha ottenuto qualche successo limitato. Mujeres Creando ha negato che i membri abbiano partecipato all'occupazione.\nI movimenti di matrice libertaria hanno poi attinto da tutto un secolo di storia e iniziative femministe, miscelando temi sensibili, dalla cultura pacifista alla lotta omofobica, generando, al di l\u00e0 delle idee, tutta una forma di manifestazioni esteriori dal Cheerleading radicale della Florida, ora diffuso negli Stati Uniti, Canada, Europa e oltre, per promuovere un messaggio radicale in un modo \"media-friendly\", alle varie forme di squatting e occupazione come il movimento riferentesi al CSA Eskalera Karakola di Madrid.\nIl Novecento: il movimento delle \u00absuffragette\u00bb.\nIn Inghilterra, nel 1897 Millicent Garrett Fawcett (1847-1929) fond\u00f2 la \"National Union of Women's Suffrage\" per ottenere il diritto di voto alle donne: a questo scopo l'organizzazione svolse opera di proselitismo per convincere gli uomini, i soli che legalmente potessero concedere tale diritto. Al fallimento della \"National Union\" segu\u00ec nel 1903 la creazione della \"Women's Social and Political Union\" da parte di Emmeline Pankhurst (1858-1928) e delle figlie Christabel (1880-1958) e Sylvia (1882-1960), decise a utilizzare mezzi pi\u00f9 energici e spettacolari.\nNel 1905, le \u00absuffragette\u00bb Christabel e Annie Kenney (1879-1953) furono arrestate e incarcerate per aver gridato \"slogan\" in favore del diritto di voto durante una riunione del Partito liberale. Seguirono altre manifestazioni e arresti: in carcere, le manifestanti attuarono lo sciopero della fame, e il governo fu costretto a emanare nel 1913 il \"The Prisoners Act\" che prevedeva il rilascio della scioperante quando le sue condizioni di salute si fossero fatte critiche, fatta salva la sua successiva incarcerazione. Ancora nel 1913 la suffragetta Emily Davison (1872-1913) rimase uccisa nel tentativo di fermare il cavallo del re Giorgio V, durante lo svolgimento del tradizionale derby di galoppo a Epsom.\nDurante la prima guerra mondiale, il movimento si divise in due: la WSPU di Emmeline e Christabel Pankhurst appoggi\u00f2 la guerra, al contrario della socialista \"Women's Suffrage Federation\" di Sylvia Pankhurst. Nel 1918, il Parlamento britannico vot\u00f2 la \"Representation of the People Act\" che accordava il diritto di voto alle donne benestanti con pi\u00f9 di 30 anni. Nel 1928 tutte le donne inglesi ottennero il diritto di voto. Il primo Paese ad accordare alle donne il diritto di voto (suffragio femminile) fu la Nuova Zelanda, nel 1893, grazie alle iniziative di Kate Sheppard (1847-1934). La Russia lo concesse nel 1918, gli Stati Uniti nel 1919, la Spagna e il Portogallo nel 1931, la Francia nel 1944, l'Italia nel 1945, la Grecia nel 1952 e la Svizzera soltanto nel 1971.\nIl periodo del riflusso.\nL'emergenza della Grande guerra fren\u00f2 il movimento femminile e l'immediato dopoguerra vide il conseguimento, in pochi ma importanti Paesi, degli obiettivi per i quali le due maggiori correnti si erano battute: il diritto di voto nei paesi anglosassoni e la Rivoluzione socialista in Russia, oltre al diritto all'istruzione superiore e all'esercizio delle professioni liberali in diversi Paesi. Per quasi cinquant'anni l'opinione pubblica mondiale non parler\u00e0 di femminismo, ma in questo periodo di riflusso alcune scrittrici presentarono riflessioni e formularono tesi di grande importanza che saranno riprese e sviluppate quando apparir\u00e0 la \u00abseconda ondata\u00bb femminista.\nVirginia Woolf.\nVirginia Woolf (1882-1941) scrisse il saggio \"Three Guineas\" (Le tre ghinee) nel 1938, quando ormai si annunciava in Europa un nuovo e pi\u00f9 tremendo conflitto. La scrittrice immagina che un'associazione pacifista maschile le chieda un contributo per finanziare iniziative che possano scongiurare le minacce di guerra: Woolf possiede tre ghinee, e decide di ripartirle in tre diverse opere di beneficenza, che raggiungano tuttavia il medesimo risultato di prevenire la guerra.\nUna ghinea andr\u00e0 a uno di quei pochi e poveri \"college\" femminili che stavano allora sorgendo in Inghilterra, a condizione che vi si insegnino \u00abla medicina, la matematica, la musica, la pittura, la letteratura. \u00c8 l'arte dei rapporti umani; l'arte di comprendere la vita e la mente degli altri, insieme alle arti minori che le completano: l'arte di conversare, di vestire, di cucinare\u00bb. Sono le arti che favoriscono la pace perch\u00e9 mettono insieme gli esseri umani, che s'insegnano con poca spesa e che anche i poveri possono esercitare. Nel \"college\" non dovranno essere insegnate quelle altre arti che dividono, che opprimono e che producono le guerre, \u00abl'arte di governare, di uccidere, di accumulare terre e capitale\u00bb.\nLa seconda ghinea andr\u00e0 a un'associazione che favorisce l'ingresso delle donne alle libere professioni, purch\u00e9 non siano professioni gestite o influenzate direttamente da uomini. Se tutte le professioni potessero essere esercitate dalle donne, esse ne sarebbero trasformate grazie al loro particolare, \"diverso\", modo di essere, e di qui potrebbe venire un aiuto importante a scongiurare la guerra.\nLa terza ghinea andr\u00e0 senz'altro all'associazione pacifista maschile. Sarebbe per\u00f2 opportuno, afferma Woolf, che esistesse anche un'associazione femminile pacifista: la si potrebbe chiamare la \u00abSociet\u00e0 delle Estranee\u00bb. Sar\u00e0 formata da \u00abfiglie di uomini colti\u00bb e dovr\u00e0 essere molto \"diversa\" dalle analoghe associazioni: \u00abnon avr\u00e0 alcuna sede, alcun comitato, alcuna segreteria; non convocher\u00e0 riunioni, non organizzer\u00e0 convegni\u00bb. Non vi si terranno cerimonie e non si presteranno giuramenti, e il primo dovere delle aderenti sar\u00e0 quello di non combattere mai con le armi e di rifiutarsi, in caso di guerra, di fabbricare armi e di prestarsi a fare le infermiere, come accadde nella guerra precedente.\nVi \u00e8 poi un altro dovere, il pi\u00f9 importante, difficile e in sintonia con il nome che l'associazione si \u00e8 data: si tratta \u00abnon di incitare i fratelli a combattere, e neppure di cercare di dissuaderli, bens\u00ec di mantenere un atteggiamento di totale indifferenza\u00bb. L'indifferenza nasce dai fatti, ed \u00e8 \u00abun fatto che la donna non \u00e8 in grado di capire l'istinto che spinge il fratello a combattere, la gloria, l'interesse, la virile soddisfazione che il combattimento gli offre\u00bb. L'istinto del combattimento \u00e8 una caratteristica sessuale che lei non pu\u00f2 condividere - forse \u00e8 il corrispondente maschile dell'istinto materno - e che perci\u00f2 non pu\u00f2 nemmeno giudicare. Questa \u00e8 la ragione dell'atteggiamento di indifferenza che occorre tenere di fronte a \u00abun istinto completamente estraneo a lei, tanto estraneo quanto sono riusciti a renderlo secoli di tradizione e di educazione. Questa \u00e8 una distinzione fondamentale e istintiva su cui pu\u00f2 poggiare l'indifferenza\u00bb.\nNon vi \u00e8, in Woolf, la preoccupazione di rimarcare la necessit\u00e0 dell'eguaglianza tra i sessi, ma vi \u00e8 la sottolineatura di una \"differenza\" che le appare positiva, perch\u00e9 deve comportare il rifiuto di una cultura non condivisibile, n\u00e9 accettabile, ma invasiva, perch\u00e9 \u00e8 la cultura dominante: la \"differenza\" uomo-donna deve generare nella donna l'\"indifferenza\" per i valori politici e morali della cultura maschile. Un tema, questo, che sar\u00e0 al centro della riflessione del femminismo di \u00abseconda ondata\u00bb.\nSimone de Beauvoir.\nIl voluminoso saggio \"Le deuxi\u00e8me sexe\" (Il secondo sesso) di Simone de Beauvoir (1908-1986) apparve nel 1949. Beauvoir, legata allo scrittore e filosofo Jean-Paul Sartre (1905-1980), non era, per sua stessa dichiarazione, propriamente una femminista, anche se dar\u00e0 poi il suo sostegno al movimento femminile, ma era un'esistenzialista che, da questa prospettiva, indagava sulle cause della condizione di inferiorit\u00e0 in cui si trova la donna e sulle sue possibili vie di uscita.\nOgni essere umano compie durante la sua vita innumerevoli scelte: per esempio, sceglie questo o quel corso di studi, questo o quel lavoro, sceglie di relazionarsi con questa o quella persona, prende insomma questa o quella decisione, anche la pi\u00f9 insignificante. Certamente esiste il condizionamento dato dell'ambiente e dalle circostanze particolari in cui si trova a vivere, ma in ultima istanza egli \u00e8 sempre libero di scegliere, anzi \u00e8 \u00abcostretto a scegliere\u00bb e perci\u00f2 \u00e8 \u00abcostretto a essere libero\u00bb. In questa libert\u00e0, egli pu\u00f2 operare due scelte fondamentali: quella di vivere nel mondo quale esso \u00e8, ed \u00e8 la scelta che Sartre chiama dell'\u00abimmanenza\u00bb, del vivere nell'\u00abin s\u00e9\u00bb, limitando la propria libert\u00e0 con la subordinazione alle regole e ai valori del mondo, e vi \u00e8 la scelta contraria del vivere nel \u00abper s\u00e9\u00bb, la scelta della \u00abtrascendenza\u00bb, nella quale si realizza la propria libert\u00e0 operando per trasformare il mondo nel quale si vive, avendo scelto di modificarne le dinamiche, le regole, i valori.\nPartendo da questi presupposti Beauvoir nota come \u00abogni soggetto si pone concretamente come trascendenza attraverso una serie di finalit\u00e0; esso non attua la propria libert\u00e0 che in un perpetuo passaggio ad altre libert\u00e0; la sola giustificazione dell'esistenza presente \u00e8 la sua espansione verso un avvenire indefinitamente aperto. Ogni volta che la trascendenza ripiomba nell'immanenza v'\u00e8 uno scadere dell'esistenza nell'in s\u00e9, della libert\u00e0 nella contingenza; tale caduta \u00e8 una colpa morale se \u00e8 accompagnata dal consenso del soggetto, ma se gli \u00e8 imposta, prende l'aspetto di una privazione e di un'oppressione; in ambedue i casi \u00e8 un male assoluto\u00bb.\n\u00c8 proprio questa la posizione che la donna assume nel mondo: \u00abOgni individuo che vuol dare un significato alla propria esistenza, la sente come un bisogno infinito di trascendersi. Ora, la situazione della donna si presenta in questa singolarissima prospettiva: pur essendo, come ogni individuo umano, una libert\u00e0 autonoma, ella si scopre e si sceglie in un mondo in cui gli uomini le impongono di assumere la parte dell'Altro [...] pretendono di irrigidirla in una funzione di oggetto e di votarla all'immanenza, perch\u00e9 la sua trascendenza deve essere perpetuamente trascesa da un'altra coscienza essenziale e sovrana\u00bb.\nCiascun essere umano, nella sua propria individualit\u00e0, \u00e8 necessariamente \u00abaltro\u00bb (minuscolo) rispetto a ogni (altro) individuo, ma in questa ovvia considerazione di alterit\u00e0 non vi \u00e8 alcuna connotazione di valore, n\u00e9 indicazione di una condizione di subordinazione: l'\u00abAltro\u00bb (maiuscolo), per Beauvoir \u00e8 invece l'essere connotato come irriducibilmente inferiore che, in quanto tale, va tenuto distinto e individuato con chiarezza in modo da essere collocato in un piano inferiore e separato. In questo contesto l'\u00abAltro\u00bb \u00e8 la donna, \u00e8 l'appartenente a un sesso diverso da quello che ha connotato e connota di s\u00e9 il mondo, \u00e8 perci\u00f2 \u00abil secondo sesso\u00bb, essendo naturalmente quello maschile il primo.\n\u00c8 difficile comprendere come e quando sia nata questa sudditanza, che non pu\u00f2 in nessun modo essere paragonata alle oppressioni sociali, o razziali o religiose che nella storia hanno generato e generano conflitti aperti e sanguinosi. L'opposizione dei sessi, secondo Beauvoir, deve essersi originata da una scelta esistenziale in un contesto storico determinato, a partire da un'unione originale: \u00abla coppia \u00e8 un'unit\u00e0 fondamentale le cui met\u00e0 sono connesse indissolubilmente l'una all'altra. Nessuna frattura della societ\u00e0 in sessi \u00e8 possibile. Ecco ci\u00f2 che essenzialmente definisce la donna: essa \u00e8 l'Altro nel seno di una totalit\u00e0, i cui due termini sono indispensabili l'uno all'altro\u00bb.\nCi\u00f2 spiega perch\u00e9 \u00abquando l'uomo considera la donna come l'Altro, trova in lei una complicit\u00e0 profonda. Cos\u00ec la donna non rivendica se stessa in quanto soggetto perch\u00e9 non ne ha i mezzi concreti, perch\u00e9 esperimenta il necessario legame con l'uomo senza porne la reciprocit\u00e0, e perch\u00e9 spesso si compiace nella parte dell'Altro\u00bb. Questa sorta di consenso della donna a essere \"Altro\" \u00e8 stato espresso da Beauvoir nella celebre definizione \u00abDonna non si nasce, lo si diventa\u00bb, ma la donna potr\u00e0 liberarsi dalla sua dipendenza in una societ\u00e0 dove sia bandito ogni tipo di sfruttamento. Allora avverr\u00e0 la sua trasformazione da \"Altro\" in \"altro\" per l'uomo; riconoscendosi reciprocamente soggetti liberi e uguali, uomo e donna manterranno \u00abi miracoli che genera la divisione degli esseri umani in due categorie distinte: il desiderio, il possesso, l'amore, il sogno, l'avventura; e le parole che ci commuovono - dare, conquistarsi, unirsi - conserveranno il loro senso [...] e la coppia umana trover\u00e0 la sua vera forma\u00bb.\nLa sua visione di \"donna a cui importa credere nell'uguaglianza dei sessi\" ispir\u00f2 il pensiero femminista di Chantal Mouffe.\nBetty Friedan.\nIl dopoguerra vide molte donne, che nei paesi belligeranti erano state impiegate al posto degli uomini inviati al fronte, ritornare alle loro consuete mansioni casalinghe. Negli Stati Uniti, in particolare, l'accelerazione al progresso tecnico impressa dalla stessa guerra permise alle imprese gi\u00e0 impegnate nello sforzo bellico di riconvertire la produzione in beni di consumo ad alto contenuto tecnologico, resi accessibili a un largo pubblico grazie alle agevolazioni creditizie.\nNasceva la cosiddetta societ\u00e0 dei consumi, che presto si sarebbe espansa all'Europa: le case degli americani si riempirono di elettrodomestici\u00a0\u2013 televisioni, forni elettrici, frigoriferi, lavatrici, lavastoviglie, aspirapolvere, lucidatrici\u00a0\u2013 che, insieme con l'uso dell'automobile che permetteva di sbrigare pi\u00f9 velocemente le commissioni e con i grandi supermercati dove si poteva trovare qualunque cosa rendendo pi\u00f9 semplice e rapida la spesa, sembravano rendere lievi e perfino divertenti i gi\u00e0 faticosi e noiosi lavori domestici. Il sogno della famiglia della \"middle class\" divenne la casa unifamiliare con annesso giardino a prato, che si affaccia nel viale silenzioso di un quartiere residenziale, lontano dalle pericolose periferie dei centri urbani. Contemporaneamente, la pubblica opinione vantava alle ragazze le soddisfazioni del matrimonio e della vita familiare, e la convenienza di rinunciare agli studi e al lavoro: solo allevare figli e prendersi cura del marito avrebbe realizzato le autentiche aspirazioni di una donna.\nNel 1957 Betty Friedan (1921-2006) organizz\u00f2 dei sondaggi presso molte donne di mezza et\u00e0, laureate o d'istruzione superiore, che si erano dedicate esclusivamente a una vita di casalinghe, intervistandole circa la loro istruzione, le loro esperienze e le eventuali soddisfazioni ricavate dalla loro vita attuale. Scrisse articoli su quello che chiam\u00f2 \"il problema senza nome\", che poi raccolse e rielabor\u00f2 nel libro \"The Feminine Mystique\" (La mistica della femminilit\u00e0), pubblicato nel 1963.\nIl suo libro-inchiesta ebbe grande successo e sment\u00ec l'immagine stereotipata fornita dagli \u00abesperti\u00bb di pubblicit\u00e0, di sociologia e di psicologia nelle riviste specializzate: esisteva in realt\u00e0 un \u00abproblema senza nome condiviso da innumerevoli donne americane\u00bb, del quale i creatori della \u00abmistica della femminilit\u00e0\u00bb - la donna tutta casa, figli e marito - non avevano mai parlato. Il problema consisteva nel disagio della loro condizione, del quale non riuscivano a trovare una causa, ma ne esprimevano i sintomi: \u00abTalvolta c'era chi diceva: \"Ogni tanto mi sento vuota ... incompleta\". Oppure: \"Mi pare di non esistere\". Talvolta questa sensazione veniva annullata con un tranquillante. Talvolta la donna pensava che tutto dipendeva dal marito o dai figli, o che quel che le occorreva era un nuovo arredamento, o un alloggio migliore o un amante o un altro bambino. A volte andava dal medico accusando sintomi che a malapena riusciva a descrivere: \"Un senso di stanchezza ... mi arrabbio tanto con i bambini da spaventarmi ... mi vien da piangere senza motivo\"\u00bb.\nDenunciato il ruolo coatto di sposa e di madre della donna americana, Friedan ritiene che essa debba procurarsi un lavoro e cercare di coniugare gli impegni professionali con quelli domestici. \u00c8 la soluzione tradizionale gi\u00e0 suggerita dal femminismo liberale del secolo precedente. Nel 1966 la stessa Friedan, insieme ad Aileen Hernandez e a Pauli Murray, fond\u00f2 la NOW, \"National Organization for Women\", un'organizzazione che present\u00f2 proposte legislative allo scopo di ottenere l'effettiva eguaglianza tra i due sessi.\nLa \u00abseconda ondata\u00bb: il femminismo radicale.\nIntanto negli Stati Uniti si diffondeva la protesta contro la discriminazione razziale, contro la politica neo-colonialista nei confronti dei paesi del Terzo mondo e contro la partecipazione alla guerra vietnamita: cresceva il numero dei renitenti alla leva in un Paese in cui esisteva ancora la coscrizione obbligatoria. In prima fila si ponevano intellettuali e studenti della \"New Left\": tra di loro, gruppi di giovani donne cominciarono a pensare in modo nuovo il problema del ruolo delle donne in una societ\u00e0 che formalmente riconosceva l'eguaglianza di tutti i cittadini, senza distinzione di sesso, ma di fatto sembrava essere ancora dominata dagli uomini.\nSi tratta di femministe provenienti dalle file della classe media, alle quali le analisi della tradizione liberale e socialista non sembrano pi\u00f9 sufficienti: se nelle democrazie occidentali le donne hanno ormai ottenuto parit\u00e0 giuridica ed eguali retribuzioni nell'ambiente di lavoro, ma se nella societ\u00e0 e nella famiglia comandano ancora gli uomini, vuol dire che i motivi del dominio maschile vanno individuati alla \"radice\", e cio\u00e8 nella differenza sessuale.\nLe \"Redstockings\".\nIl nuovo femminismo radicale, rappresentato ai suoi esordi dal gruppo delle \"Redstockings\", il 7 luglio 1969 lanci\u00f2 il suo manifesto a New York: \u00abLe donne sono una classe oppressa. La nostra oppressione \u00e8 totale e riguarda ogni aspetto della nostra vita. Siamo sfruttate come oggetti sessuali e di riproduzione, come personale domestico e come manodopera a basso costo. Siamo considerate esseri inferiori, il cui unico scopo \u00e8 quello di migliorare la vita degli uomini. La nostra umanit\u00e0 \u00e8 negata. Il nostro comportamento ci viene prescritto e imposto con la minaccia della violenza fisica [...] Noi identifichiamo gli agenti della nostra oppressione negli uomini. La supremazia maschile \u00e8 la pi\u00f9 antica, la pi\u00f9 basilare forma di dominio. Tutte le altre forme di sfruttamento e di oppressione (razzismo, capitalismo, imperialismo ecc.) sono estensioni della supremazia maschile: gli uomini dominano le donne, pochi uomini dominano il resto. Tutte le strutture di potere nel corso della storia sono stati a prevalenza maschile e maschilista. Gli uomini hanno controllato tutte le istituzioni politiche, economiche e culturali e hanno sostenuto questo controllo con la forza fisica. Hanno usato il loro potere per mantenere le donne in una posizione di inferiorit\u00e0. Tutti gli uomini ricevono benefici economici, sessuali e psicologici dalla supremazia maschile. Tutti gli uomini hanno oppresso le donne\u00bb.\nKate Millett.\nL'anno successivo usc\u00ec il libro \"Sexual politics\" (La politica del sesso), di Kate Millett (n. 1934), una delle fondatrici del gruppo delle \"Redstockings\", la quale elabora il tema secondo il quale il \"sessismo\" - la politica basata sul dominio del sesso maschile su quello femminile - \u00e8 alla base del vigente sistema patriarcale.\nAnalizzando anche testi degli scrittori contemporanei David Lawrence, Norman Mailer, Henry Miller e Jean Genet, Millett rileva come i primi tre - eterosessuali - vedano nella donna \u00abuna fastidiosa forza minoritaria da conculcare e mirano a un ordinamento sociale nel quale la femmina sarebbe perfettamente dominata\u00bb, mentre l'omosessuale Genet \u00abha invece integrato la donna in una visione di drastica sollevazione sociale, dove la sua antica subordinazione pu\u00f2 dar luogo a una forza esplosiva. E, effettivamente, in \"Les paravents\", sono le donne a rappresentare la rivoluzione\u00bb.\nPer Millett, che ha un'estrazione marxista, precedente al dominio di classe \u00e8 il dominio dell'uomo sulla donna che si esprime nella politica sessista delle societ\u00e0 patriarcali. La donna \u00e8 considerata un oggetto sessuale da usare per il proprio piacere, ma lo stesso atto sessuale, prima ancora di essere un atto di piacere e di procreazione, \u00e8 un atto politico con il quale si manifesta e si riafferma la supremazia del maschio \u00abin tutti i momenti della storia e in tutte le forme istituzionali [...] e con tutti i mezzi (dalle \"lusinghe\" del \"mito\" della donna alle \"minacce\" di violenza sessuale)\u00bb.\nShulamith Firestone.\nAnche \"The Dialectic of Sex\" (La dialettica dei sessi) di Shulamith Firestone (n. 1945), pubblicato nel 1970, cerca le cause del predominio maschile sulle donne e le trova nella condizione che la natura ha assegnato alla donna di trovarsi per mesi in gravidanza, a dover partorire e allevare per anni i propri figli. In molti anni della sua vita la donna si trova pertanto, all'interno della famiglia, in una condizione di obbiettiva debolezza e bisognosa dell'aiuto dell'uomo, che da questa situazione ha tratto i motivi per imporre il suo dominio.\nCome \u00e8 necessaria una rivoluzione socialista per eliminare le distinzioni di classe, cos\u00ec \u00e8 necessaria una rivoluzione femminista perch\u00e9 le donne si riapproprino del controllo del loro corpo e della fertilit\u00e0: \u00abl'obiettivo finale della rivoluzione femminista deve essere, a differenza di quella del primo movimento femminista, non solo l'eliminazione del privilegio maschile, ma della stessa distinzione dei sessi: le differenze genitali tra gli esseri umani non avranno pi\u00f9 alcuna importanza culturale\u00bb.\nSi potrebbe cos\u00ec tornare alla libera espressione di una pansessualit\u00e0 - quella che Freud chiamava \"perversa polimorfa\" - che sostituisca l'attuale unico binomio etero-omosessuale e \u00abla riproduzione della specie da parte di un sesso a beneficio di entrambi sarebbe sostituita dalla riproduzione artificiale\u00bb. Grazie alla socializzazione dell'allevamento dei figli cesserebbe la dipendenza del bambino dalla madre e dalla madre dal bambino, e si spezzerebbe la tirannia della famiglia biologica, cos\u00ec come la cibernetica liberer\u00e0 uomini e donne dalle fatiche del lavoro.\nAnne Koedt.\nAnne Koedt (n. 1941), altra militante delle \"Redstockings\" come Millett e Firestone, aveva gi\u00e0 scritto nel 1968 per le \"Notes from the First Year\" di quest'ultima un articolo che ripubblic\u00f2 rielaborato nel 1970, \"The Myth of the Vaginal Orgasm\" (Il mito dell'orgasmo vaginale), un testo molto \u00abscandaloso\u00bb all'epoca, nel quale attacc\u00f2 il fondamento della teoria freudiana sulla sessualit\u00e0 femminile, ossia l'idea che una giovane divenga realmente donna sessualmente adulta quando abbandoni l'orgasmo clitorideo, ottenuto con la pratica della masturbazione, in favore dell'orgasmo vaginale, che sarebbe provocato dalla penetrazione maschile. Freud sosteneva che la frigidit\u00e0 femminile - l'incapacit\u00e0 di raggiungere l'orgasmo vaginale - era una forma di nevrosi, riconducibile a una fissazione alla fase puberale.\nIn realt\u00e0 \u00abla vagina non \u00e8 un'area altamente sensibile e non \u00e8 congegnata per raggiungere l'orgasmo. \u00c8 la clitoride il centro della sensibilit\u00e0 sessuale e l'equivalente femminile del pene\u00bb. E come il pene \u00e8 l'unica area sessualmente sensibile dell'uomo, nella donna \u00abc'\u00e8 una sola area di acme sessuale, anche se ci sono molte aree di sollecitazione sessuale: quell'area \u00e8 la clitoride\u00bb che nel rapporto sessuale convenzionale non viene sufficientemente stimolata e la donna sembra \u00abfrigida\u00bb. Che le cose stiano effettivamente in questo modo era del resto gi\u00e0 stato dimostrato da decenni da studi d'istologia e di sessuologia, passati inosservati, per la loro stessa natura, all'opinione pubblica.\nDella cosiddetta frigidit\u00e0 femminile \u00e8 in realt\u00e0 responsabile l'uomo, che ha l'errata idea che la penetrazione vaginale - niente altro che una masturbazione maschile ottenuta con lo sfregamento del pene nelle pareti vaginali - sia il canonico e corretto rapporto sessuale in grado di appagare entrambi i \"partner\". Ne deriva altres\u00ec che attraverso il mito freudiano \u00able donne sono state definite sessualmente nei termini che piacciono agli uomini [...] siamo state nutrite col mito della donna liberata e del suo orgasmo vaginale - un orgasmo che di fatto non esiste\u00bb.\nIl mito freudiano \u00e8 del resto funzionale a una societ\u00e0 organizzata in vista dello sfruttamento degli interessi maschili e gli uomini \u00abtemono di diventare sessualmente superflui se la clitoride fosse sostituita alla vagina come centro del piacere femminile\u00bb. A loro volta le donne potrebbero liberare la loro sessualit\u00e0: \u00ablo stabilimento dell'orgasmo clitorideo come fatto minaccerebbe l'istituzione eterosessuale. Esso indicherebbe infatti che il piacere sessuale si pu\u00f2 ottenere sia da un uomo che da un'altra donna, facendo cos\u00ec dell'eterosessualit\u00e0 non un assoluto ma un'opzione\u00bb.\nIl femminismo lesbico.\nLe \"Radicalesbians\".\nLe conclusioni del saggio di Koedt diedero una forte spinta all'organizzazione di un movimento lesbico, dal momento che inizialmente le lesbiche si erano sentite discriminate dal movimento femminista. Nel 1970 il gruppo delle \"Radicalesbians\" pot\u00e9 pubblicare sulle \"Notes from the Third Year\" il suo manifesto, \"The Woman Identified Woman\".\n\u00abChe cosa \u00e8 una lesbica? Una lesbica \u00e8 la rabbia di tutte le donne condensata al punto di esplosione\u00bb - \u00e8 l'esordio del manifesto. Innanzi tutto \u00abil lesbismo, come l'omosessualit\u00e0 maschile, \u00e8 una categoria di comportamento possibile solo in una societ\u00e0 sessista caratterizzata da rigidi ruoli sessuali e dominata dalla supremazia maschile. Tali ruoli sessuali disumanizzano le donne definendoci una sottocategoria rispetto alla dominante casta degli uomini\u00bb. Le lesbiche sono considerate una sorta di uomini mancati, alienati dal proprio corpo e dalle proprie emozioni e \u00abl'omosessualit\u00e0 \u00e8 il risultato di un particolare modo di creare ruoli o modelli di comportamento sulla base del sesso, e in quanto tale \u00e8 una categoria inautentica, non in consonanza con la \"realt\u00e0\". In una societ\u00e0 in cui gli uomini non opprimessero le donne, e l'espressione sessuale potesse seguire i sentimenti, le categorie di omosessualit\u00e0 ed eterosessualit\u00e0 scomparirebbero\u00bb.\n\u00abLesbica\u00bb \u00e8 anche un'etichetta che \u00abl'uomo getta contro qualsiasi donna che osi essere suo pari sfidando le sue prerogative, tra le quali \u00e8 compresa quella di considerare le donne un mezzo di scambio tra gli uomini\u00bb. Ecco perch\u00e9 questa etichetta \u00e8 oggi affibbiata alle femministe come ieri era assegnata a quelle donne che seppero costruirsi una vita indipendente dalla tutela dell'uomo.\n\u00abLesbica\u00bb \u00e8 una delle categorie sessuali con le quali gli uomini hanno diviso l'umanit\u00e0: \u00abmentre tutte le donne sono disumanizzate come oggetti sessuali, quando accettano di essere oggetti degli uomini esse ottengono la compensazione di essere identificate con la forza, l'ego e lo status dell'uomo. La disumanizzazione si rivela dal fatto che quando una donna eterosessuale conosce una lesbica, subito comincia a riguardarla come un suo potenziale oggetto sessuale, attribuendo alla lesbica un ruolo maschile surrogato: questo comportamento rivela il suo condizionamento eterosessuale a fare di s\u00e9 stessa un oggetto quando il sesso \u00e8 potenzialmente coinvolto in una relazione\u00bb. Si nega cos\u00ec alla lesbica la sua piena umanit\u00e0 e si dimostra quanto forte sia il condizionamento culturale maschile in seno alle stesse donne.\nAver interiorizzato le definizioni che la cultura maschile d\u00e0 delle donne, le esclude dalla possibilit\u00e0 di elaborare i termini della loro vita: \u00abl'uomo ci attribuisce una sola cosa: lo status che ci rende schiave legittimandoci agli occhi della societ\u00e0 in cui viviamo. Questo, nell'attuale gergo culturale, si chiama \"femminilit\u00e0\" o \"essere una vera donna\". Noi siamo autentiche, legittimate, reali nella misura in cui siamo propriet\u00e0 di un uomo del quale portiamo il nome. Essere una donna che non appartiene a nessun uomo significa essere invisibile, patetica, inautentica, irreale. L'uomo conferma la sua immagine di noi - ci\u00f2 che dobbiamo essere per essere accettate da lui - ma non il nostro vero io; lui conferma la nostra \"femminilit\u00e0\", come la chiama, in relazione a lui, ma noi non possiamo affermare la nostra personalit\u00e0, il nostro autentico noi stesse. Finch\u00e9 saremo subordinate alla cultura maschile per questa definizione, per questa approvazione, noi non potremo essere libere\u00bb.\nAdrienne Rich.\nLa scrittrice Adrienne Rich (1929-2012) nel 1976 aveva gi\u00e0 dato un contributo alle discussioni del movimento femminista con \"Of Woman born\" (\"Nato di donna\"), in cui aveva difeso la funzione della maternit\u00e0, considerandola una risorsa e una ricchezza della donna, purch\u00e9 sottratta alla logica patriarcale. Con \"Compulsory Heterosexuality and Lesbian Existence\" (Eterosessualit\u00e0 obbligata ed esistenza lesbica), del 1980, Rich interviene per rivendicare la piena legittimit\u00e0 del femminismo lesbico all'interno del movimento femminista, orientato in senso eterosessuale pur se violentemente polemico verso la cultura patriarcale: \u00abLa ricerca teorica femminista non pu\u00f2 pi\u00f9 limitarsi ad esprimere tolleranza per il \"lesbismo\" in quanto \"stile di vita alternativo\" o fare riferimenti meramente rituali alle lesbiche. \u00c8 ormai tempo di elaborare una critica femminista dell'orientamento eterosessuale imposto alle donne\u00bb.\nRich contesta che la sessualit\u00e0 femminile sia eterosessuale per una sorta di \"inclinazione\" di natura \u00abmistico-biologica\u00bb - la necessit\u00e0 della riproduzione della specie - una \"preferenza\" o una \"scelta\" che spinge le donne verso gli uomini \u00abnonostante i potenti impulsi e le complementarit\u00e0 emotive che spingono le donne verso le donne\u00bb. Per Rich \u00abl'eterosessualit\u00e0, come la maternit\u00e0, deve essere considerata ed analizzata in quanto istituzione politica\u00bb.\nL'eterosessualit\u00e0 \u00e8 stata e viene imposta alle donne con i pi\u00f9 diversi mezzi: lo stupro, le percosse, l'incesto, l'educazione - la \"spinta\" sessuale maschile equivarrebbe a un diritto - l'idealizzazione dell'amore eterosessuale nell'arte, nella letteratura, nei media, nella pubblicit\u00e0 - l'ideologia dell'amore eterosessuale inculcata alla donna fin da piccola attraverso le fiabe, la televisione, il cinema, la pubblicit\u00e0, le canzonette e la coreografia dei riti nuziali \u00e8 un mezzo potente di educazione all'eterosessualit\u00e0 - i matrimoni con spose bambine e quelli obbligati, la prostituzione, gli harem, le teorie psicoanalitiche sulla frigidit\u00e0 e l'orgasmo vaginale, le immagini pornografiche di donne che provano piacere dalla violenza sessuale e dall'umiliazione.\nMa fra i tanti sistemi di imposizione vi \u00e8 naturalmente anche \u00abl'occultamento della possibilit\u00e0 di una scelta lesbica, un continente sommerso che affiora di tanto in tanto per essere poi subito risommerso. Qualsiasi studio o elaborazione teorica femminista che contribuisca a mantenere l'occultamento e la marginalit\u00e0 lesbica opera contro la liberazione e il rafforzamento delle donne come gruppo\u00bb.\nLa scrittrice introduce i concetti di \"esistenza lesbica\" e di \"continuum lesbico\": \u00ab\"esistenza lesbica\" sta ad indicare sia il riconoscimento della presenza storica delle lesbiche che la nostra costante elaborazione del significato di tale esistenza. Per \"continuum lesbico\" intendo una serie di esperienze - sia nell'ambito della vita di ogni singola donna che attraverso la storia - in cui si manifesta l'interiorizzazione di una soggettivit\u00e0 femminile e non solo il fatto che una donna abbia avuto o consciamente desiderato rapporti sessuali con un'altra donna. Se allarghiamo il concetto fino a includervi molte altre espressioni di intensit\u00e0 affettiva primaria fra donne, quali il condividere una ricca vita interiore, l'alleanza contro la tirannia maschile, lo scambio reciproco di appoggio pratico e politico [...] allora cominceremo a recuperare brandelli di storia e di psicologia delle donne che ci erano finora esclusi come conseguenza delle definizioni limitative e in gran parte cliniche di \"lesbismo\"\u00bb.\nRich si rifiuta di assimilare all'omosessualit\u00e0 maschile l'esperienza lesbica, che \u00e8, come la maternit\u00e0, un'esperienza profondamente femminile con uno specifico erotismo, che non pu\u00f2 essere ristretto a nessuna singola parte del corpo, o al solo corpo, come un'energia non solo diffusa, ma onnipresente come scrive Audre Lorde, \u00abquando si condivide la gioia, sia fisica che emotiva o psichica\u00bb e quando le donne condividono insieme il loro lavoro.\nMonique Wittig.\nLa femminista lesbica francese Monique Wittig (1935-2003) denuncia in \"The straight mind\", del 1980, l'uso del linguaggio come arma politica, per dare una \u00ablettura scientifica della realt\u00e0 sociale nella quale gli esseri umani sono dati come invarianti, intoccati dalla storia e immuni dai conflitti di classe, con una psiche identica per ciascuno di essi perch\u00e9 geneticamente programmata\u00bb. Un esempio \u00e8 fornito dalla psicoanalisi, che pretende di interpretare il linguaggio simbolico dell'inconscio secondo modelli che in realt\u00e0 essa stessa ha precostituito manipolando i discorsi dei malati. Nella psicanalisi di Jacques Lacan, cos\u00ec come nello strutturalismo antropologico di L\u00e9vi-Strauss, l'inconscio e il pensiero primitivo appaiono invariabilmente eterosessuali, ma si tratta di \u00abun'operazione che \u00e8 stata loro necessaria per eterosessualizzare sistematicamente quella dimensione personale che \u00e8 emersa tra gli individui dominati nel campo storico, soprattutto tra le donne\u00bb.\nLe cosiddette scienze che presuppongono l'eterosessualit\u00e0 come fondamento di ogni societ\u00e0 pretendono di presentare i loro concetti in modo neutro e apolitico, ma sono funzionali al mantenimento dell'oppressione, sono l'ideologia del gruppo dominante. La caratteristica di questa ideologia \u00e8 di universalizzare tutti i concetti - come quelli di \"donna\", di \"uomo\", di \"sesso\", di \"differenza\" - come se fossero leggi generali vere per tutte le societ\u00e0, per tutte le epoche e per tutti gli individui, perch\u00e9 fondate sulla \"natura\", e perci\u00f2 invarianti, quando in realt\u00e0 sono solo espressioni di una cultura particolare sviluppatasi storicamente.\nIn \"One is not Born a Woman\" (\"Donna non si nasce\") del 1981 - titolo che fa riferimento alla nota frase di Simone de Beauvoir - Monique Wittig sostiene che gli uomini e le donne costituiscono due classi separate, una divisione che ha unicamente origine politica: \u00abnon solo non esiste nessun gruppo naturale \"donne\" (noi lesbiche ne siamo una prova vivente, fisica), ma come individui noi rimettiamo in questione la \"donna\", che per noi non \u00e8 che un mito\u00bb, un mito costruito sul principio dell'eterosessualit\u00e0 e sulla riproduzione. Ammettere l'esistenza di una divisione \"naturale\" tra donne e uomini significa naturalizzare la storia e i fenomeni sociali, giustificando cos\u00ec l'oppressione come fatto necessario, e rendendo impossibile ogni cambiamento.\nEssendo \"donna\" e \"uomo\" due categorie politiche, non sono di conseguenza eterne. Occorre perci\u00f2 sopprimere gli uomini in quanto classe attraverso una lotta di classe politica: \u00abquando la classe degli uomini sar\u00e0 scomparsa, anche le donne in quanto classe scompariranno a loro volta, perch\u00e9 non ci sono schiavi senza padroni\u00bb. Una nuova definizione della persona e del soggetto per tutta l'umanit\u00e0 pu\u00f2 essere trovata solo al di fuori delle categorie di sesso, nel rifiuto delle scienze che le utilizzano come loro fondamenti.\nIl lesbismo \u00e8 per Wittig \u00abla sola forma sociale nella quale possiamo vivere libere\u00bb come \"lesbica\" \u00e8 il solo concetto al di l\u00e0 delle categorie di sesso, perch\u00e9 il soggetto designato non \u00e8 una donna, n\u00e9 economicamente, n\u00e9 politicamente, n\u00e9 ideologicamente, perch\u00e9 \u00abci\u00f2 che costituisce una donna \u00e8 la relazione sociale specifica con un uomo\u00bb, una relazione di servit\u00f9 dalla quale le lesbiche si sono emancipate. La distruzione della classe delle donne passa attraverso \u00abla distruzione dell'eterosessualit\u00e0 come sistema sociale basato sull'oppressione e l'appropriazione delle donne da parte degli uomini, che produce il corpo delle dottrine della differenza tra i sessi per giustificare questa oppressione\u00bb.\nSviluppi del femminismo statunitense.\nGayle Rubin: il sistema sesso/genere.\nNel 1974 fu pubblicato il saggio di Gayle Rubin (n. 1949) \"The Traffic in Women. Notes on the \"Political Economy\" of Sex\" (Lo scambio delle donne. Note sulla \"economia politica\" del sesso). Rubin parte dalla classica analisi di Engels, che ritiene per\u00f2 di dover integrare con le ricerche Freudiana in psicoanalisi e quelle antropologiche di L\u00e9vi-Strauss. Per quanto le conclusioni di questi ultimi siano contestabili, il materiale da loro fornito \u00e8 un utile strumento di comprensione della realt\u00e0 sociale, con i suoi meccanismi di oppressione delle donne e dell'omosessualit\u00e0.\nFreud e L\u00e9vi-Strauss, infatti, \u00abforniscono gli strumenti concettuali per individuare quella parte della vita sociale che \u00e8 il \"locus\" dell'oppressione della donna, delle minoranze sessuali e di certi aspetti della personalit\u00e0 dell'individuo. Io chiamo questa parte della vita sociale \"sex/gender system\" [...] Un \"sex/gender system\" \u00e8, a una prima definizione, la tendenza dei dispositivi tramite i quali una societ\u00e0 trasforma l'istinto sessuale biologico in prodotto dell'attivit\u00e0 umana e attraverso cui i bisogni sessuali, cos\u00ec trasformati, sono soddisfatti\u00bb.\nMentre gli individui si distinguono biologicamente secondo il sesso, ossia secondo le due categorie di maschi e femmine, il genere \u00e8 \u00abl'insieme dei processi di adattamento, modalit\u00e0 di comportamento e di rapporti, con i quali ogni societ\u00e0 trasforma la differenza sessuale biologica in prodotti dell'attivit\u00e0 umana\u00bb. Si tratta del risultato di un processo storico che ha per conseguenza l'attribuzione, all'interno della societ\u00e0, di determinati ruoli in base al sesso di appartenenza. Attraverso l'educazione impartita fin dall'infanzia ci si aspetta che ogni individuo si identifichi con il ruolo assegnatogli \u2013 riconosca cio\u00e8 la sua \"identit\u00e0 sessuata\" nel ruolo \u2013 e onori le aspettative relative assumendo i comportamenti corrispondenti.\nNe \"Les structures \u00e9l\u00e9mentaires de la parent\u00e9\" (Le strutture elementari della parentela) L\u00e9vi-Strauss aveva analizzato il matrimonio nelle societ\u00e0 primitive. Egli ritiene che \u00abl'essenza dei sistemi di parentela consista nello scambio delle donne tra uomini\u00bb, costruendo cos\u00ec implicitamente una teoria dell'oppressione sessuale: \u00abScambio delle donne \u00e8 una formula rapida per esprimere che i rapporti sociali di un sistema di parentela specificano che gli uomini hanno certi diritti sulle loro parenti donne, e che le donne non hanno gli stessi diritti, n\u00e9 su se stesse n\u00e9 sui loro parenti uomini. In questo senso, il concetto di scambio delle donne rappresenta una percezione profonda di un sistema nel quale le donne non hanno pieni diritti su se stesse\u00bb.\nRubin va oltre le analisi di L\u00e9vi-Strauss, spiegando il senso dei sistemi di parentela. Questi si basano sul matrimonio e trasformano i maschi in uomini e le femmine in donne, cio\u00e8 in un genere. Inoltre, \u00abil tab\u00f9 dell'incesto presuppone l'esistenza di un tab\u00f9, precedente e meno esplicito, sull'omosessualit\u00e0. Una proibizione gravante su certe unioni eterosessuali suppone un tab\u00f9 sulle unioni non eterosessuali. Il genere non \u00e8 solo l'identificazione con un sesso, \u00e8 anche l'obbligo di indirizzare il desiderio sessuale verso il sesso opposto. La divisione sessuale del lavoro \u00e8 compresa in entrambi gli aspetti del genere: essa li crea uomo e donna e li crea eterosessuali. Il rifiuto della componente omosessuale della sessualit\u00e0 umana e, come suo corollario, l'oppressione degli omosessuali, \u00e8 quindi un prodotto dello stesso sistema che, con le sue regole e i suoi rapporti, opprimono le donne\u00bb.\nDalla psicoanalisi Rubin accetta il concetto di \"complesso di Edipo\": la sua esistenza e i suoi effetti negativi sono dovuti proprio al sistema \"sex/gender\", in quanto i bambini si trovano, crescendo e venendo investiti del ruolo, a dover negare l'amore per la madre, la figura primaria della loro infanzia. Se invece sia l'uomo che la donna si prendessero cura paritariamente dei loro figli, \u00abil primo oggetto d'amore potrebbe essere bisessuale. Se l'eterosessualit\u00e0 non fosse obbligatoria, questo primo amore non dovrebbe essere represso [...] e l'intero dramma edipico si potrebbe ridurre a una reliquia\u00bb.\nIl movimento femminista, che si pone il problema del superamento delle contraddizioni di un sistema sociale che produce l'oppressione sessista, deve pertanto mirare all'eliminazione dei ruoli sessuali imposti. Il sogno di Rubin \u00e8 quello di \u00abuna societ\u00e0 androgina senza genere [...] nella quale l'anatomia di una persona sia irrilevante per stabilire cosa si deve fare e con chi si deve fare l'amore\u00bb.\nSusan Brownmiller.\nLa ricerca delle origini dell'oppressione femminile nella storia umana port\u00f2 Susan Brownmiller (n. 1935) a teorizzare nel suo \"Against Our Will. Men, Women and Rape\" (Contro la nostra volont\u00e0. Uomini, donne e violenza sessuale) del 1975, che sia stato lo stupro o anche soltanto la minaccia della violenza sessuale il mezzo con il quale gli uomini primitivi ottennero quella subordinazione delle donne che, pur in forma mutate, si \u00e8 perpetuata nelle societ\u00e0 moderne attraverso quella che lei ha chiamato \u00abcultura dello stupro\u00bb.\nGi\u00e0 il socialdemocratico tedesco August Bebel (1840-1913), ne \"La donna e il socialismo\" (1879), prima ancora di Engels rintracci\u00f2 nella necessit\u00e0 di avere maggiore quantit\u00e0 di forza-lavoro l'origine del ratto delle donne e della schiavit\u00f9 dei nemici fatti prigionieri: \u00abLe donne diventarono lavoratrici e oggetti di piacere per i conquistatori, i loro uomini diventarono schiavi\u00bb. Ma, anche se questa analisi \u00e8 probabilmente vera in s\u00e9, secondo Brownmiller lo stupro, quale mezzo di intimidazione e di asservimento, ha cronologicamente preceduto il ratto e la schiavit\u00f9: \u00abin termini di anatomia umana, la possibilit\u00e0 di un coito forzato incontrovertibilmente esiste. Questo solo fattore pu\u00f2 essere bastato per determinare un'ideologia maschile dello stupro. Quando gli uomini scoprirono che potevano violentare, si misero a farlo\u00bb.\nSe le prime violenze sessuali poterono essere episodiche, presto l'uomo comprese che esse potevano rappresentare \u00abla fondamentale arma offensiva dell'uomo contro la donna, il principale agente del volere di lui e della paura di lei [...] il definitivo banco di prova della sua forza superiore [...] Si tratta, n\u00e9 pi\u00f9 n\u00e9 meno, che di un consapevole processo d'intimidazione mediante il quale \"tutti gli uomini\" mantengono \"tutte le donne\" in uno stato di paura\u00bb.\nDorothy Dinnerstein.\n\"The Mermaid and the Minotaur. Sexual Arrangements and Human Malaise\" (La sirenetta e il minotauro. Modalit\u00e0 sessuale e malessere umano) pubblicato nel 1976 dalla psicoanalista Dorothy Dinnerstein (1923-1992) rappresenta nelle due figure mitologiche della sirenetta e del minotauro i caratteri rispettivamente femminili e maschili generati dall'allevamento dei figli nelle famiglie delle moderne societ\u00e0 occidentali.\nNel rapporto, prevalente se non unico, che i bambini stabiliscono con la propria madre a motivo dell'assenza o dell'insufficiente presenza del padre, si stabiliscono due distinte relazioni di genere: il bambino finir\u00e0 per sottrarsi alla tutela opprimente della madre assumendo da adulto la figura del minotauro, l'essere che domina e possiede le donne, in modo da ribaltare il suo ruolo infantile di essere dominato da una donna. La bambina, per sottrarsi all'analoga tutela materna, assumer\u00e0 invece la figura della sirenetta, che seduce l'uomo in modo essere dominata da questi, che si sostituisce cos\u00ec alla madre nel ruolo di dominante.\nCome Rubin, anche Dinnerstein ritiene che la presenza a pari titolo del padre a fianco della madre - quello che ella chiama \"dual parenting\" - possa condurre a una trasformazione dei ruoli di genere che si stabiliscono all'interno della famiglia.\nNancy Chodorow.\nLa psicoanalista Nancy Chodorow (n. 1944), autrice nel 1978 de \"The Reproduction of Mothering. Psychoanalysis and the Sociology of Gender\" (La riproduzione della funzione materna. Psicoanalisi e sociologia di genere) considera le differenze di genere formazioni di compromesso del complesso edipico. Tutti i bambini, per i quali la madre rappresenta il primo oggetto sessuale, formano il loro Io in reazione alla figura dominante della madre. Il maschio forma il suo senso di indipendenza in modo pi\u00f9 immediato emulando il padre nel suo interesse possessivo verso la madre/moglie.\nPer la bambina le cose vanno diversamente, poich\u00e9 nella successiva fase edipica tenta di fare del padre l'oggetto del suo amore, ma viene ostacolata dal legame intenso con la madre. Tuttavia, da questo legame primario nasce e si mantiene la vocazione della bambina alla maternit\u00e0, cos\u00ec che la riproduzione della funzione materna della donna costituisce la base per il perpetuarsi della sua collocazione nella sfera domestica: \u00abche le donne facciano le madri \u00e8 un aspetto fondamentale dell'organizzazione del sistema sesso/genere: sta alla base della divisione del lavoro e accanto all'ideologia circa le capacit\u00e0 e la natura della donna, genera anche una psicologia e un'ideologia della dominanza maschile\u00bb. Nella divisione del lavoro l'agire dell'uomo si colloca infatti nel luogo allargato della societ\u00e0, mentre l'agire della donna si restringe nell'ambito della famiglia, e i loro distinti ruoli si riproducono nel succedersi delle generazioni.\nPer superare un'organizzazione sociale che produce funzioni di generi discriminatorie, \u00e8 allora necessario cominciare a \u00abriorganizzare la cura della prole, dove l'accudimento primario sia compito comune degli uomini e delle donne\u00bb. Crescendo in dipendenza di entrambi i genitori, il maschio \u00abnon finirebbe per legarsi alla negazione della dipendenza e alla svalutazione della donna\u00bb diminuendo \u00abil suo bisogno di difendere gelosamente la propria mascolinit\u00e0 e il controllo delle sfere sociali e culturali che trattano e definiscono la donna come un essere secondario e privo di potere\u00bb.\nAndrea Dworkin.\nAndrea Dworkin fu una nota teorica del femminismo radicale, conosciuta soprattutto per una dura critica della pornografia, accostata nel suo giudizio allo stupro e ad altre forme di violenza contro le donne. Nel giro di dieci-quindici anni il suo nome \u00e8 conosciuto in tutti gli Stati Uniti come portavoce del movimento femminista contro la pornografia e come autrice di testi sullo sfruttamento economico delle immagini del corpo femminile e sulla rappresentazione degradata della sessualit\u00e0, in particolare \"Pornography. Men Possessing Women\" (1981) e \"Intercourse\" (1987), che sono le sue due opere di maggior successo e notoriet\u00e0.\nIl femminismo nero.\nIl femminismo americano si era costituito fin dall'inizio come movimento di sole donne bianche che, pur denunciando anche le discriminazioni razziali esistenti negli Stati Uniti, non aveva fatto distinzioni tra uomini e donne nere e non aveva preso in considerazione la specifica oppressione esercitata dai neri contro le donne di colore.\nUn gruppo di afro-americane diede vita a Boston, nell'aprile del 1977, al \"Combahee River Collective\", un circolo femminista che prese il nome della localit\u00e0 dove, durante la guerra di secessione, un reggimento di neri appartenente all'esercito nordista combatt\u00e9 vittoriosamente contro gli schiavisti della Confederazione sudista. La posizione programmatica del collettivo era fortemente radicale e d'ispirazione marxista: \u00abcrediamo che la politica sessuale sotto il patriarcato sia pervasiva nella vita delle donne nere quanto la politica di classe e razziale. \u00c8 difficile separare la razza dall'oppressione di classe e razziale perch\u00e9 esse agiscono simultaneamente nella nostra vita\u00bb.\nOltre a denunciare il razzismo e il maschilismo bianco, esse dovevano fare i conti con il sessismo di matrice nera e, rispetto alle femministe bianche, dovevano denunciare il ruolo marginale che il mondo del lavoro assegnava alle donne afro-americane che, quando potevano evitare la disoccupazione, si trovavano sottopagate e relegate a svolgere i lavori pi\u00f9 umili. Convinte che \u00abla liberazione di tutti i popoli oppressi richiede la distruzione del sistema politico-economico del capitalismo, dell'imperialismo e del patriarcato\u00bb, affermavano che la rivoluzione socialista doveva essere anche \u00abuna rivoluzione femminista e anti-razzista\u00bb per garantire la loro effettiva liberazione.\nTra le esponenti di rilievo del femminismo nero statunitense vanno annoverate la scrittrice Michelle Wallace (n. 1952), autrice nel 1979 del libro \"Black Macho and The Myth of The Superwoman\", Angela Davis (n. 1944), comunista, insegnante universitaria, il cui maggior contributo al femminismo \u00e8 il libro \"Women, race and class\" del 1981, anno in cui viene pubblicato anche \"Ain't I a Woman?\" dell'attivista bell hooks, pseudonimo (in voluti caratteri minuscoli) di Gloria Jean Watkins (n. 1952), che esamina i temi dell'influsso storico del sessismo e del razzismo sulle donne nere, della svalutazione della femminilit\u00e0 nera, dei ruoli dei media nel propagandare il modello capitalistico e patriarcale, e della sottovalutazione, all'interno dello stesso movimento femminista americano, delle questioni razziali e classiste.\nIl femminismo inglese.\nLa maggiore esponente del femminismo inglese \u00e8 senz'altro Juliet Mitchell (n. 1940), socialista, psicoanalista e docente di psicoanalisi e di \"Gender Studies\" nell'Universit\u00e0 di Cambridge. Gi\u00e0 nel 1966 aveva affrontato, con il saggio \"The Longest Revolution\", pubblicato nella \u00abNew Left Review\u00bb e rielaborato nel successivo \"Women's Estate\", il problema della condizione di subordinazione sociale delle donne, individuandone le cause nella stessa struttura sociale capitalistica, nello stretto legame tra sessualit\u00e0 e procreazione, e nel ruolo di allevamento dei figli, assegnato esclusivamente a loro.\nLa via d'uscita, per le donne, \u00e8 nella rivoluzione socialista, nel diritto al lavoro a pari condizioni con gli uomini, nella separazione tra sessualit\u00e0 e gravidanza, con l'utilizzo generalizzato e gratuito dei mezzi contraccezionali, nel porre fine ai pregiudizi sull'omosessualit\u00e0, nella cura dei figli condivisa dai genitori, e nella creazione di un maggior numero di asili nido e di centri sociali.\nIn \"Psychoanalysis and Feminism\", del 1974, Mitchell offre una rivalutazione delle analisi freudiane sulla psicologia femminile. Freud non \u00e8 un \u00abmaschilista\u00bb, come credono molte femministe, e in \"Totem e tab\u00f9\" egli indic\u00f2 che il patriarcato ha origini storiche e non \u00abnaturali\u00bb, e pertanto esso pu\u00f2 essere combattuto e superato. La lotta politica va condotta sia contro il sistema patriarcale che contro quello capitalistico, perch\u00e9 il rovesciamento di quest'ultimo non porta di conseguenza la fine del primo, e a combattere il patriarcato le donne si troveranno a lungo isolate: solo \u00abquando il movimento femminista avr\u00e0 una sua teoria e una sua prassi rivoluzionaria, anche gli uomini (pur con qualche difficolt\u00e0) potranno rinunciare ai loro privilegi patriarcali e diventare femministi\u00bb.\nUn'altra esponente del femminismo inglese \u00e8 Jill Tweedie, scrittrice e giornalista di The Guardian dal 1969 al 1988. Le sue rubriche quotidiane hanno ispirato un'intera generazione di donne e influenzato notevolmente il movimento femminista negli anni '70 e '80. Si \u00e8 occupata in particolare di problemi relativi alla condizione femminile: \u00e8 stata una delle prime giornaliste ad affrontare tematiche tab\u00f9 in quegli anni, come l'uso degli stupri di massa delle donne come arma da guerra in Bangladesh, il trattamento delle donne durante il parto, le mutilazioni genitali, la violenza domestica e lo stupro.\nIl femminismo francese.\nIl femminismo materialista.\nUna parte del femminismo radicale francese, il femminismo materialista, nato intorno alla rivista \"Questions f\u00e9ministes\", utilizza il vocabolario concettuale del marxismo ma opera una critica dell'ortodossia marxista. Le sue principale esponente sono Christine Delphy, Monique Wittig, Colette Guillaumin Nicole-Claude Mathieu e Paola Tabet.\nPer questa corrente profondamente anti-essenzialista, l'origine del patriarcato non deve innanzitutto essere ricercata in nessuna natura specifica della donna, sia essa biologica o psicologica, ma nell'organizzazione della societ\u00e0. Le femministe materialiste si sono quindi concentrate sull'analisi delle \"relazioni sessuali\" (cio\u00e8 il genere) come una relazione tra classi sociali antagoniste (la classe degli uomini e la classe delle donne), e non tra gruppi biologici. La prospettiva politica che ne deriva \u00e8 dunque rivoluzionaria, perch\u00e9 la lotta delle classi di sesso deve portare alla scomparsa di queste classi e quindi del genere.\nPer Christine Delphy, l'oppressione patriarcale si basa principalmente sull'estorsione del lavoro domestico delle donne da parte degli uomini all'interno della casa. Questo \u00e8 sfruttamento nel senso marxista del termine: appropriazione della forza lavoro del subordinato da parte del dominante. Esiste quindi un modo di produzione patriarcale distinto dal modo di produzione capitalista, anche se i due sono intrecciati nelle societ\u00e0 contemporanee. Le funzioni subalterne dell'apparato di produzione capitalista sono infatti occupate preferibilmente dalle donne.\nPer Colette Guillaumin, le relazioni di genere vanno oltre il semplice sfruttamento della forza lavoro, si basano sull'appropriazione fisica del corpo delle donne da parte degli uomini. In questo senso, la situazione delle donne \u00e8 pi\u00f9 vicina a quella della gleba e dello schiavo che a quella del proletariato. In riferimento alla servit\u00f9 della gleba e alla schiavit\u00f9, chiama quindi questo sistema sexage.\nSulla base della premessa delle analisi di Delphy e Guillaumin, Monique Wittig definisce le lesbiche come disertori della loro classe sessuale, nello stesso modo in cui lo erano gli schiavi cimarroni sfuggendo alla schiavit\u00f9. Conclude che le lesbiche non sono donne e che la liberazione delle donne pu\u00f2 essere raggiunta solo attraverso la distruzione dell'eterosessualit\u00e0 come sistema sociale che produce il corpo di dottrine sulla differenza di genere che giustifica la loro oppressione.\nPer Paola Tabet, la base materiale dell'oppressione femminile si trova nell'esclusione delle donne da strumenti e armi complesse. Tabet sviluppa il concetto di \"scambio economico-sessuale\": in un contesto di dominazione maschile, i rapporti sessuali sono asimmetrici. Le donne scambiano rapporti sessuali non contro sesso ma contro un pagamento (principalmente economico ma anche in capitale simbolico o sociale). In questo contesto, \"prostituzione\" \u00e8 il nome dato agli scambi economico-sessuali considerati illegittimi.\nIl pensiero della differenza.\nNel mondo di lingua inglese, il termine \"femminismo francese\" \u00e8 usato per descrivere un specifico corrente del femminismo postmoderno attivo in Francia tra gli anni 1970 e 1990. Il termine fu creato da Alice Jardine e in seguito redefinito dall'academica Toril Moi, includendo specificamente H\u00e9l\u00e8ne Cixous, Luce Irigaray e Julia Kristeva.\nLuce Irigaray.\nIl 1\u00ba ottobre 1968 venne fondata a Parigi l'associazione femminista radicale \"Psy-et-po\", ossia \"Psychanalise et politique\". In Francia era allora molto vivo l'interesse per le controverse teorie di Jacques Lacan che cercava di rinnovare la psicoanalisi freudiana attraverso i mezzi dello strutturalismo linguistico di Ferdinand de Saussure: \u00abl'inconscio \u00e8 strutturato come un linguaggio\u00bb e il linguaggio comunica i valori e rappresenta il mondo nel quale ci troviamo a nascere. La dimensione che organizza e impone al bambino e alla bambina i valori dominanti \u00e8 chiamato \u00abordine simbolico\u00bb perch\u00e9 si esprime con i simboli delle parole, e succede all'\u00abordine immaginario\u00bb nel quale i bambini si riconoscono per la prima volta nell'immagine rimandata dallo specchio, individuandosi come soggetti distinti.\nDalla \"Psy-et-po\" e dai seguaci di Lacan proviene Luce Irigaray (n. 1930), che nello \"Speculum. De l'autre femme\" (Speculum. Dell'altro in quanto donna), pubblicato nel 1974, rompe con la psicoanalisi freudiana e con Lacan, perdendo il posto al dipartimento di psicanalisi nell'Universit\u00e0 di Parigi a Vincennes.\nFreud stesso definisce la femminilit\u00e0 un \u00abenigma\u00bb, per risolvere il quale egli parte dalla sessualit\u00e0 maschile. Dalla differenza dei due sessi, Freud preleva uno dei due termini - quello maschile - che viene assunto come origine la cui differenziazione porter\u00e0 alla luce l'altro, che appare nelle forme di opposizione essere/divenire, avere/non avere, fallico/non fallico, pene/clitoride, logos/silenzio, desiderio della madre/desiderio d'essere madre: \u00abtutte modalit\u00e0 d'interpretazione della funzione di donna rigorosamente postulate dal proseguimento d'una partita in cui la donna si trova sempre iscritta senza aver mai incominciato a giocare\u00bb.\nCon questi presupposti Freud arriva a considerare la bambina, nella \u00abfase fallica\u00bb dello sviluppo sessuale, \u00abun ometto\u00bb, ma un ometto \u00abdal pene pi\u00f9 piccolo. Un ometto svantaggiato. Un ometto la cui libido subir\u00e0 una pi\u00f9 forte repressione [...] pi\u00f9 narcisista [...] pi\u00f9 pudico, perch\u00e9 si vergogna del confronto svantaggioso. Pi\u00f9 invidioso e geloso perch\u00e9 meno dotato [...] un ometto il cui unico desiderio sarebbe quello d'essere o di restare un uomo\u00bb.\nGli esempi di questa visione fallocentrica si possono moltiplicare: Freud limita il piacere masturbatorio della bambina alla sola clitoride, perch\u00e9 egli ignora le zone erogene che non hanno un corrispettivo maschile, oppure chiama \"maschile\" la fase nella quale sia la bambina che il bambino amano la madre - \u00abun modo per eludere la singolarit\u00e0 della relazione tra la bambina e sua madre, cos\u00ec come altrove [Freud] si fa cieco davanti l'originalit\u00e0 d'un desiderio tra donne\u00bb - o ancora qualifica di maschile o neutra la libido. Una libido femminile \u00e8 per lui \u00abpriva di qualsiasi giustificazione\u00bb, perch\u00e9 diversamente rappresenterebbe \u00abun fuori che minaccia, agli occhi del soggetto maschile della storia, le parole, i segni, il senso, la sintassi\u00bb della rappresentazione \"uomo-sessuale\".\nIl fallocentrismo delle teorie freudiane si conferma nella presunta \u00abinvidia del pene\u00bb provata dalla bambina. In Freud la differenza sessuale si risolve in un pi\u00f9 o un meno di un sesso, il pene, e la mancanza e l'invidia relativa assolvono la funzione di polo negativo in una dialettica fallocentrica e a rimedio contro l'angoscia maschile di non avere un pene: \u00abse lei ne ha invidia, allora lui ce l'ha. Se lei ha invidia di quello che lui ha, deve trattarsi di cosa che vale. Forse il solo valore che meriti di essere invidiato. Il campione su cui si misura ogni valore\u00bb.\nInsomma Freud, e con lui l'immaginario maschile costruito sull'ordine simbolico dominante, vede la donna come immagine invertita dell'uomo in uno specchio: \u00abaffinch\u00e9 l'io sia dotato di valore, occorre che uno specchio lo assicuri, lo ri-assicuri, della \"sua\" validit\u00e0. La donna rappresenta il puntello nel meccanismo della specularit\u00e0, lei che rinvia all'uomo la \"sua\" immagine [...] l'intervento di un'immagine \"altra\", d'uno specchio \"altro\", costituisce sempre il rischio d'una crisi mortale\u00bb. Lo specchio \"altro\" \u00e8 lo \"speculum\", lo specchio concavo che riflette le immagini delle cavit\u00e0 del corpo che uno specchio piano non pu\u00f2 rimandare, e che darebbe l'immagine di un'\"altra\" donna, quella reale, nella quale la differenza non \u00e8 una mancanza o un nulla.\nJulia Kristeva.\nLa psicanalista e semiologa bulgara, naturalizzata francese, Julia Kristeva (n. 1941), senza essere propriamente una femminista, ha dato un contributo importante al dibattito sulla differenza sessuale con la sua teoria dell'\"ordine semiotico materno\". L'ordine semiotico \u00e8 l'insieme dei segni con la quale la madre si mette in rapporto con i figli fin dalla loro nascita - \u00e8 dunque costituito dai gesti, dalle carezze, dal contatto diretto del corpo - e precede e viene sostituito dall'\"ordine simbolico paterno\", teorizzato da Lacan e costituito dal linguaggio, che \u00e8 portatore della dominante ideologia maschile.\nH\u00e9l\u00e8ne Cixous.\nH\u00e9l\u00e8ne Cixous (n. 1937), scrittrice e fondatrice del Centro di studi femminili dell'Universit\u00e0 di Vincennes, ha teorizzato la pratica di una \u00abscrittura femminile\u00bb, cos\u00ec detta perch\u00e9 rifiuta la logica della \u00abscrittura maschile\u00bb basata sull'opposizione di coppie concettuali del tipo uomo/donna, padre/madre, attivo/passivo, sole/luna, cultura/natura, giorno/notte, testa/cuore, forma/materia, ecc.\nNaturalmente la scrittura maschile non \u00e8 altro che l'espressione del pensiero maschile, unico e centrale nella storia delle filosofie e delle letterature, e dunque il risultato del \u00ablogofallocentrismo\u00bb. Di fronte a questa situazione di fatto, si pu\u00f2 solo improvvisare \u00abuna scrittura di donne che si rivolgono ad altre donne, che esaltano quello che \u00e8 stato ignorato e disprezzato dal discorso maschile, che creano continuamente strutture sintattiche e linguistiche nuove, femminili, non assorbibili nelle codificazioni maschili\u00bb.\nIl femminismo olandese.\nDa vedere Wilhelmina Drucker e Aletta Jacobs.\nIl femminismo accademico: la questione dell'identit\u00e0.\nA partire dai primi anni ottanta il movimento femminista, limitatamente alle sue forme organizzate, subisce un nuovo periodo di riflusso, per quanto alcune sue tematiche sembrano essersi ben radicate nella coscienza delle nuove generazioni e inserite nella pratica sociale e nella legislazione, soprattutto, dei paesi europei e del Nord America. Si diffonde il riconoscimento dell'interruzione volontaria di gravidanza, si puniscono le molestie sessuali, si pone attenzione all'uso di un linguaggio \u00abpoliticamente corretto\u00bb, e i movimenti omosessuali ottengono finalmente visibilit\u00e0.\nUn tema su cui le femministe, ma non solo, s'impegnano, \u00e8 anche quello dello sfruttamento crescente del corpo femminile in spettacoli e in immagini, e della rappresentazione degradata della sessualit\u00e0 fornita da certe pubblicazioni. La femminista radicale americana Andrea Dworkin (1946-2005), che nel 1981 aveva pubblicato il libro \"Pornography. Men Possessing Women\", nel 1983 inizi\u00f2 insieme con l'avvocato Catharine MacKinnon (n. 1946), una campagna per ottenere la condanna legale delle pubblicazioni pornografiche in quanto rappresenterebbero una violazione dei diritti civili delle donne. Le citt\u00e0 di Minneapolis e di Indianapolis emisero in tal senso due ordinanze che furono tuttavia dichiarate anticostituzionali. In compenso, la sua iniziativa fu parzialmente accolta nel 1992 dalla Corte Suprema del Canada, che valut\u00f2 come certa pornografia rappresenti effettivamente una violazione della garanzia dell'eguaglianza dei sessi. La campagna anti-pornografia della Dworkin fu appoggiata da movimenti conservatori estranei al femminismo e fu criticata da non poche femministe, oltre che dalla scrittrice Erica Jong, che vi videro il rischio connesso all'esercizio di una generalizzata censura contro la libera espressione del pensiero.\nLa personalit\u00e0 della Dworkin, le sue affermazioni sferzanti e le sue posizioni inflessibili, soprattutto in riferimento alla sessualit\u00e0 e alla pornografia, sono state oggetto di aspre critiche da parte delle femministe contrarie alle sue teorie, che la accusarono di negare la libert\u00e0 di autodeterminazione di una donna sul proprio corpo (compreso il diritto di esporlo o di \"venderlo\"). Sul versante opposto, la Dworkin \u00e8 stata ammirata ed esaltata da numerose altre femministe, come la citata MacKinnon, che ne hanno riconosciuto la validit\u00e0 dei risultati e l'impegno in difesa delle donne. Tra le accuse pi\u00f9 dure contro la Dworkin, quella di sostenere la censura contro la pornografia, censura paragonata al controllo dell'informazione di uno stato autoritario, che avrebbe dovuto colpire anche semplici autori erotici.\nCarol Gilligan.\nCrescente \u00e8 l'approfondimento, in ambito accademico, dei temi che erano emersi durante la \u00abseconda ondata\u00bb femminista. Carol Gilligan (n. 1936), insegnante di psicologia nell'Universit\u00e0 di Harvard, nel libro del 1982 \"In a Different Voice. Psychological Theory and Women's Development\", (tradotto in italiano \"Con voce di donna. Etica e formazione della personalit\u00e0\"), critica la teoria di Freud, ripresa da Lawrence Kohlberg, secondo la quale l'etica delle donne sarebbe inferiore a quella degli uomini. Analizzando le risposte a un test ideato da Kohlberg per valutare lo sviluppo morale di bambini dei due sessi, Gilligan, mettendo da parte improbabili questioni di superiorit\u00e0 o meno, rilevava piuttosto la \"differenza\" fra il soggetto morale maschile e quello femminile, il primo orientato all'individualismo astratto, il secondo alla relazione concreta.\nIl dilemma proposto - un conflitto tra diritto alla vita e diritto alla propriet\u00e0 privata - era risolto dal bambino per deduzione logica, astraendo dalla concreta situazione il problema morale: nella logica dell'equit\u00e0 egli poneva la soluzione della contesa. \u00abA questo ordinamento gerarchico, con il suo mondo di rappresentazioni fatto di vincitori e vinti\u00bb, si sostituisce, nell'impostazione che la bambina d\u00e0 al dilemma, \u00abun intreccio, una fitta trama di rapporti tenuta in vita da un processo di comunicazione\u00bb, che ricomponga la lacerazione del rapporto all'origine del conflitto.\nDonna Haraway: il \"cyberfemminismo\".\nDonna Haraway (n. 1944), femminista socialista e insegnante nell'Universit\u00e0 di Santa Cruz, \u00e8 autrice di \"A Cyborg Manifesto. Science, Technology, and Socialist-Feminism in the Late Twentieth Century\", pubblicato nel 1985 nella \u00abSocialist Review\u00bb. Il \"Manifesto\" della Haraway \u00e8 la costruzione di un \u00abmito politico\u00bb, l'ipotesi di una societ\u00e0 futura nella quale i valori del femminismo, del socialismo e del materialismo possano riconoscersi. Al centro dell'utopia \u00e8 l'immagine del \"cyborg\", \u00abun organismo cibernetico, un ibrido di macchina e organismo, una creatura che appartiene tanto alla realt\u00e0 sociale che alla finzione\u00bb. Di fronte a questa nuova realt\u00e0, che potr\u00e0 essere resa possibile dai crescenti progressi della tecnologia informatica, i concetti tradizionali di classe, razza, sesso, genere, corpo, identit\u00e0, sono destinati a tramontare.\nIl cyborg \u00e8 una creatura che vive in un mondo post-genere e non ha niente a che vedere con la bisessualit\u00e0, la simbiosi pre-edipica e l'alienazione del lavoro: natura e cultura sono rimodellate, le distinzioni tra naturale e artificiale, corpo e spirito, autosviluppo e creazione e altre ancora che permettevano di distinguere gli organismi dalle macchine, sono divenute molto vaghe. Il futuro mondo dei cyborg potrebbe essere costituito da realt\u00e0 corporee e sociali nelle quali nessuno avrebbe timore di discendere da un essere animato e da una macchina, n\u00e9 di avere idee sempre frammentate, n\u00e9 opinioni sempre contraddittorie.\nNella realt\u00e0 odierna - afferma Haraway - chiamarsi femminista e voler affermare il proprio femminismo \u00e8 divenuto difficile, perch\u00e9 nominarsi significa anche escludere e le identit\u00e0 sembrano essere contraddittorie e parziali. Lo stesso \u00abessere donna\u00bb - oltre a costituire una categoria molto complessa, costruita in base a discorsi scientifici sul sesso e su pratiche sociali discutibili - non \u00e8 sufficiente a creare un legame con le altre donne, come dimostrano le divisioni tra le femministe stesse. Di fronte alla crisi dell'identit\u00e0 politica della sinistra e del movimento femminista, un passo in avanti pu\u00f2 essere costituito dalla rinuncia a ricercare una unione basata sull'identit\u00e0 in favore di una coalizione basata sull'affinit\u00e0.\nTeresa de Lauretis: le tecnologie di genere.\nL'italiana Teresa de Lauretis (n. 1938), da tempo insegnante in diverse Universit\u00e0 degli Stati Uniti, in saggi sull'arte teatrale e cinematografica - \"Alice no. Femminismo, semiotica, cinema\" (1984), \"Tecnologie del genere. Saggi su teoria, film e narrativa\" (1987) - ha affrontato il problema del ruolo assegnato agli attori, mostrando come il suo continuo cambiamento introduca il concetto di parodia: non esistono identit\u00e0 fissate dalla natura e ogni identit\u00e0 assunta \u00e8 ogni volta una demolizione e una parodia della precedente.\nNella discussione, in ambito femminista, sulla differenza sessuale, il concetto di genere \u00e8 stato sottoposto a un approfondimento tale che dal suo primitivo significato di semplice distinzione di sesso - il genere \"maschile\" e \"femminile\" - si \u00e8 arricchito di una polivalenza di rappresentazioni derivate dalla sessualit\u00e0, dalla razza, dalla posizione sociale, dalla cultura, dalla psicologia. Un primo risultato di analisi femminista fu concepire il genere quale \u00abmarchio della donna, il segno della sua differenza: una differenza sessuale che sottendeva un insieme di tratti caratteriali derivanti dal sesso anatomico e dal destino biologico, e comportava la subordinazione all'uomo\u00bb.\nLe \"tecnologie del genere\" sono, per de Lauretis, forme culturali - quali il linguaggio, la filosofia, la religione, la letteratura, le arti visive e i media - che alimentano e costruiscono il genere insieme con le forme istituzionali del diritto, della scuola, della famiglia. Il genere, pertanto, non \u00e8 una semplice derivazione del sesso biologico, ma \u00e8 una rappresentazione discorsiva e ha una natura artificiale. Ma il genere appartiene alla realt\u00e0 concreta del singolo individuo e diviene autorappresentazione e componente dell'identit\u00e0 individuale: \u00abil soggetto si \"ingenera\", si produce in quanto soggetto nell'assumere, nel fare proprie o nell'identificarsi con gli effetti di senso e le posizioni specificate dal sistema sessuale di una data societ\u00e0\u00bb, tanto pi\u00f9 quanto maggiormente egli \u00e8 soggetto alle tecnologie del genere.\nJudith Butler e la \"queer theory\".\nPer Teresa de Lauretis, il genere, pur tenuto distinto dal sesso e dalla sessualit\u00e0, \u00e8 necessariamente interconnesso con la sessualit\u00e0. Ma nell'ultimo scorcio del Novecento si affermano nuovi studi nei quali non solo il genere, ma anche sesso e sessualit\u00e0 sono intesi essere costruzioni discorsive e simboliche: diversamente dalla persona transessuale, che si identifica nel \"sesso\" opposto a quello assegnatogli alla nascita, il \"transgender\" \u00e8 il soggetto che si identifica, che costruisce la propria identit\u00e0 al di l\u00e0 del proprio corpo e del proprio sesso, oltre la sessualit\u00e0 e il genere. Il \"transgender\" \u00abnon si riferisce a nulla se non alla propria natura di figura del discorso\u00bb.\nJudith Butler (n. 1956), insegnante nell'Universit\u00e0 di Berkeley, nel suo \"Gender Trouble\" (Il problema del genere, 1990) sostiene che non si possa parlare della \u00abdonna\u00bb in termini universali: si tratta infatti di una categoria complessa determinata dall'appartenenza alla classe, all'etnia, alla sessualit\u00e0; lo stesso patriarcato non \u00e8 una categoria universale, perch\u00e9 si \u00e8 strutturato storicamente in forme e in luoghi diversi, esercitando diversamente la sua oppressione sulle donne.\nLa psicoanalisi e lo strutturalismo antropologico hanno teorizzato nel tab\u00f9 dell'incesto e nel complesso di Edipo la trasformazione del sesso in genere; per Claude L\u00e9vi-Strauss essi stanno alla base dello scambio delle donne e dell'istituzione matrimoniale; per la psicoanalista inglese Joan Riviere la femminilit\u00e0 \u00e8 una maschera che nasconde l'identificazione maschile e perci\u00f2 anche il desiderio che una donna potrebbe avere per un'altra donna; per Freud, nel lutto e nella malinconia l'io si appropria dell'oggetto perduto rivestendosi dei suoi attributi.\nPartendo da queste tre teorie, Butler afferma che l'incesto \u00e8 \u00abuna fantasia culturale\u00bb e la presenza del tab\u00f9 genera il suo desiderio, mentre l'imitazione e la maschera sono l'essenza del genere e l'identificazione con un genere \u00e8 una forma di malinconia nella quale il sesso dell'oggetto proibito viene interiorizzato in quanto proibito. Per assicurare la stabilit\u00e0 dell'eterosessualit\u00e0, occorre che la nozione dell'omosessualit\u00e0 esista ma sia proibita. Il tab\u00f9 dell'incesto \u00e8 dunque una legge che genera, regolarizza e approva l'eterosessualit\u00e0, mentre rigetta come sovversiva l'omosessualit\u00e0, ma n\u00e9 l'una n\u00e9 l'altra sono prodotti naturali, bens\u00ec culturali, sono infatti il prodotto di una legge.\nButler vorrebbe costruire un femminismo politico in cui il genere non sia pensato come rappresentativo di una categoria naturale o che vi sia assente. Anche la dualit\u00e0 soggetto-oggetto, un concetto base nella pratica femminista che cerca di riconsegnare alle donne lo statuto di soggetto e non di oggetto, \u00e8 una divisione artificiale formata mediante la ripetizione e l'\u00abesercizio della significazione\u00bb. Da Teresa de Lauretis, Butler riprende l'idea che la parodia e il travestimento siano il presupposto della costruzione dell'identit\u00e0 di genere. Una politica positiva del femminismo deve perci\u00f2 emergere ridisegnando i giochi dell'identit\u00e0 e mostrando come ogni tentativo di \u00abessenzializzare\u00bb il genere sia destinato alla sconfitta.\nButler apriva cos\u00ec la strada alla \"queer theory\", che ripensa l'identit\u00e0 fuori dal quadro normativo di una societ\u00e0 che guarda alla sessuazione come costitutiva di un'economia binaria degli esseri umani, basata sull'idea della complementarit\u00e0 nella differenza e realizzata nella coppia eterosessuale. Non esistendo identit\u00e0 naturali, non esistono nemmeno identit\u00e0 deviate e ogni soggetto \u00e8 libero di assumere qualunque identit\u00e0, rimanendo ciascuna fluida e provvisoria. La \u00abdevianza\u00bb del soggetto \"queer\" sta piuttosto nel suo porsi polemicamente contro la \u00abnormalit\u00e0\u00bb istituzionalizzata dalla tradizione maschilista.\nIl femminismo italiano.\nUna delle prime femministe in Italia fu Maria Malliani, contessa Traversari (Bergamo, 1841-1878). Di nobile e ricca famiglia bergamasca, Maria Malliani mise le proprie fortuna a disposizione della causa dell'emancipazione delle donne dalle leggi e dal pregiudizio, spendendosi per l'eguaglianza di genere nel contesto della Lombardia di met\u00e0 ottocento. Traduttrice di testi sui diritti delle donne e autrice di numerosi articoli per \u201cLa Donna\u201d, Maria Malliani Traversari si suicid\u00f2 alla vigilia della partenza per Parigi dove era attesa per il Congresso internazionale per i diritti della donna. La sua figura venne ricordata a livello globale all'interno del movimento femminista.\nAl congresso del 1878 intervenne invece Anna Maria Mozzoni, pioniera del femminismo italiano, che fond\u00f2 nel 1879 a Milano la \"Lega promotrice degli interessi femminili\", battendosi per il diritto al voto, diritto all'istruzione, all'accesso alle professioni e agli impieghi, e una riforma del diritto di famiglia. In Veneto 30 anni dopo, un'altra pioniera del femminismo italiano fu Elisa Salerno (1873-1957), la quale tenne dal 1909 al 1927 un giornale chiamato \"La Donna e il Lavoro\" dedicato alla donna intraprendente e impegnata in ambito lavorativo, in cui combatte tutto ci\u00f2 che ostacola la dignit\u00e0 femminile.\nIl moderno femminismo italiano nasce con la contestazione studentesca: a Trento si costituisce il circolo \"Lotta femminista\" e un collettivo di cinque donne pubblica nel 1972 un libro, \"La coscienza di sfruttata\", che analizza la \u00abquestione femminile\u00bb da un punto di vista marxista: nella societ\u00e0 capitalistica la donna \u00e8 sfruttata due volte, sia come lavoratrice sia nel suo rapporto con l'uomo.\nNel 1969 si costituiscono il \"Fronte Italiano di Liberazione Femminile\" (FILF) e il \"Movimento per la Liberazione della Donna\" (MLD), espressione del Partito Radicale, che avanza richieste concrete: istituzione del divorzio, informazione sui metodi anticoncezionali, legalizzazione dell'aborto, creazione di asili nido.\nCarla Lonzi.\nDi questi collettivi fanno parte anche uomini. Il gruppo \"Rivolta Femminile\", nato nel 1970 a Milano e a Roma, vuole invece essere esclusivamente femminile e accoglie tra le sue fila, tra le altre, Elvira Banotti, che nel 1971 scrive sul problema dell'aborto \"Sfida femminile\", la nota pittrice Carla Accardi, che scrive \"Superiore e inferiore\", e Carla Lonzi (1931-1982), che redige con Accardi e Banotti il \"Manifesto di Rivolta Femminile\" e alla quale si devono i primi, pi\u00f9 importanti testi femministi scritti in Italia, \"Sputiamo su Hegel\", del 1970, e \"La donna clitoridea e la donna vaginale\", del 1971.\nHegel, nella \"Fenomenologia dello spirito\", teorizzava l'inferiorit\u00e0 della donna, giustificata dalle superiori esigenze della realizzazione dello Spirito. Nella famiglia, fratello e sorella sono differenti ma eguali, e per\u00f2 dalla famiglia il fratello esce per realizzarsi come \u00abindividualit\u00e0 che si volge verso altro e passa nella coscienza dell'universalit\u00e0\u00bb. Il destino della sorella \u00e8 invece di divenire moglie e madre, restando dunque nell'ambito della famiglia, vincolata al particolare ed esclusa dall'universalit\u00e0 della comunit\u00e0 sociale. Non a caso le donne, sosteneva ancora Hegel nelle \"Lezioni di filosofia del diritto\", \u00abnon sono fatte per le attivit\u00e0 che richiedono una capacit\u00e0 universale, come le scienze pi\u00f9 avanzate, la filosofia e certe forme di produzione artistica\u00bb, n\u00e9 sanno agire \u00absecondo esigenze di universalit\u00e0, ma secondo inclinazioni e opinioni arbitrarie\u00bb.\nSi capisce allora come Carla Lonzi invitasse nel \"Manifesto\" a \u00absputare\u00bb sul filosofo tedesco, uno di coloro che avevano \u00abmantenuto il principio della donna come essere aggiuntivo per la riproduzione della umanit\u00e0, legame con la divinit\u00e0 o soglia del mondo animale; sfera privata e pietas\u00bb, giustificando \u00abnella metafisica ci\u00f2 che era ingiusto e atroce nella vita della donna\u00bb.\nOggi la donna \u00e8 definita giuridicamente eguale all'uomo, ma si tratta, secondo Lonzi, di un tentativo ideologico per asservirla a pi\u00f9 alti livelli, perch\u00e9 \u00abla donna \u00e8 l'altro rispetto all'uomo e l'uomo \u00e8 l'altro rispetto alla donna\u00bb e liberarsi non vuole dire accettare la stessa vita dell'uomo, che \u00ab\u00e8 invivibile\u00bb, ma esprimere il suo senso dell'esistenza: \u00abil mondo dell'eguaglianza \u00e8 il mondo della sopraffazione legalizzata, dell'unidimensionale; il mondo della differenza \u00e8 il mondo dove [...] la sopraffazione cede al rispetto della variet\u00e0 e della molteplicit\u00e0 della vita. L'uguaglianza tra i sessi \u00e8 la veste in cui si maschera oggi l'inferiorit\u00e0 della donna\u00bb.\nAnche nel rapporto pi\u00f9 diretto e intimo con la donna, quello sessuale, l'uomo ha imposto alla donna il proprio piacere: \u00abil piacere vaginale non \u00e8 per la donna il piacere pi\u00f9 profondo e completo, ma \u00e8 il piacere ufficiale della cultura sessuale patriarcale\u00bb. Come Anne Koedt, Carla Lonzi definisce \u00abmito\u00bb l'orgasmo vaginale cui contrappone l'autentico piacere clitorideo e rileva come esistano due vere e proprie condizioni femminili, la \u00abdonna clitoridea\u00bb e la \u00abdonna vaginale\u00bb. Quest'ultima ha accettato la sessualit\u00e0 che l'uomo le ha imposto, ma occorre liberarsi anche da questa primitiva oppressione patriarcale: \u00abla donna clitoridea non ha da offrire all'uomo niente di essenziale, e non si aspetta niente di essenziale da lui. Non soffre della dualit\u00e0, e non vuole diventare uno\u00bb.\nLe femministe manifestano a Roma l'8 marzo del 1972 in occasione della Giornata Internazionale della Donna e vengono caricate dalla polizia: Alma Sabatini - colei che nel 1987 pubblicher\u00e0 le \"Raccomandazioni per un uso non sessista della lingua italiana\" \u2013 \u00abfinisce all'ospedale. Sembr\u00f2 di essere tornati indietro di cento anni, quando le suffragette inglesi venivano percosse dai poliziotti perch\u00e9 chiedevano il voto\u00bb.\nNel 1974 gli italiani respinsero il referendum abrogativo della legge sul divorzio promosso da Gabrio Lombardi, professore della Pontificia Universit\u00e0 Gregoriana, e appoggiato dalla Democrazia Cristiana e dal Movimento Sociale. Le femministe iniziarono a mobilitarsi per il riconoscimento del diritto all'aborto, che venne approvato dal Parlamento il 6 giugno 1978 e confermato nel 1981 respingendo il referendum abrogativo.\nNegli anni settanta e ottanta si costituiscono altri gruppi femministi in diverse citt\u00e0, nascono iniziative editoriali - L'Edizione delle Donne e La Tartaruga a Milano - e si pubblicano riviste esclusivamente dedicate alle tematiche femministe, come la \"DWF\" a Roma. Nel gennaio del 1983 esce nella rivista \"Sottosopra\", espressione del gruppo milanese della \"Libreria delle Donne\", l'articolo \"Pi\u00f9 donne che uomini\" che, rielaborato e ampliato, produce nel 1987 il libro \"Non credere di avere dei diritti\".\nIl movimento femminile in questi anni ha indubbiamente ottenuto dei successi, sia nel campo sociale, sia in quello personale, attraverso \u00abla pratica politica dei rapporti tra donne\u00bb, ma manca ancora \u00abil modo di tradurre in realt\u00e0 sociale l'esperienza, il sapere e il valore di essere donne\u00bb. Nei rapporti sociali le donne si trovano in difficolt\u00e0, \u00abperch\u00e9 l'essere donna, con la sua esperienza e i suoi desideri, non ha luogo in questa societ\u00e0, modellata dal desiderio maschile e dall'essere corpo di uomo\u00bb. Una donna si pu\u00f2 affermare nella societ\u00e0 a condizione di modellarsi sull'uomo, a costo di una mutilazione di s\u00e9, dell'isolamento dalle proprie simili, in definitiva, a costo del \u00abdisprezzo per il proprio sesso. Questo rinnegamento della parte perdente, dentro e fuori di s\u00e9, fa s\u00ec che tra le poche donne affermate socialmente molte siano in sostanza delle conservatrici o delle reazionarie\u00bb.\nPer superare questa condizione di scacco e di inadeguatezza che la donna deve subire, occorre \u00absessualizzare i rapporti sociali\u00bb, che vuol dire \u00abtoglierli dalla loro apparente neutralit\u00e0 e mostrare che nei modi socialmente correnti di rapportarsi ai propri simili una donna non si trovava integralmente n\u00e9 con il proprio piacere n\u00e9 con le proprie capacit\u00e0\u00bb.\nUn programma che punti alla parit\u00e0 dei diritti tra i due sessi rappresenta una politica subordinata e della subordinazione, e \u00abnon tocca la sostanza del problema, e cio\u00e8 che in questa societ\u00e0 cos\u00ec com'\u00e8 le donne non trovano n\u00e9 forti incentivi ad inserirsi n\u00e9 vera possibilit\u00e0 di affermarsi al meglio di s\u00e9. Una donna ci sta, ammesso che voglia starci, a disagio\u00bb. Le politiche delle rivendicazioni sono forme politiche maschili, che portano all'omologazione della donna nell'universalit\u00e0 del modello maschile e negano la significazione della differenza sessuale.\nDal disagio dell'esistenza sociale la donna pu\u00f2 uscire contrastando la cancellazione delle proprie \u00abemozioni, desideri, motivazioni, comportamenti, criteri di giudizio, che non siano quelli rispondenti alla mascolinit\u00e0, quelli cio\u00e8 che ancora prevalgono nella societ\u00e0 governandola fin nelle sue pi\u00f9 libere espressioni\u00bb, dunque \u00absessualizzando i rapporti sociali\u00bb, mettendo cio\u00e8 in rilievo la differenza sessuale e dandole voce e visibilit\u00e0. Le donne non sono tutte eguali, esistono disparit\u00e0 che occorre valorizzare affidando ciascuna \u00aba una propria simile - alla sua voglia di vincere, alla sua estraneit\u00e0 - per il proprio interesse, e stabilire cos\u00ec un legame materiale che mette in comunicazione cose che erano tacitate o distorte nel confronto individuale con la societ\u00e0 maschile\u00bb. Questo rapporto sociale di affidamento tra donne \u00e8 contenuto e strumento della pi\u00f9 generale politica di liberazione femminile.\nLuisa Muraro.\nLuisa Muraro (n. 1940), esponente di spicco della \"Libreria delle Donne\" di Milano e membro della comunit\u00e0 di filosofe che si raccolgono a Verona sotto il nome di \"Diotima\", ha pubblicato nel 1991 \"L'ordine simbolico della madre\". Contro il dominante ordine simbolico paterno occorre costruire un diverso complesso culturale, concettuale e linguistico, l'ordine simbolico materno. Ogni costruzione implica un inizio: Platone situa l'inizio del sapere nel mito dell'uscita della caverna, Cartesio nella certezza di essere garantita dal pensiero, ma il primo sapere che ogni essere umano ha realmente sperimentato fin dai primi momenti della vita \u00e8 \u00abil saper amare la madre\u00bb, e saper amare la madre \u00abfa ordine simbolico\u00bb.\nLa nostra primitiva relazione con la madre, instaurata nell'immediatezza della venuta al mondo e fatta di contatti, di gesti, di parole, di reciproca comunicazione nella quale non si distingue il corpo dalla mente e la mente dalla parola, \u00e8 il luogo dell'immanenza, della presenza intera dell'essere. Saper amare la madre, l'esperienza di relazione con la madre, d\u00e0 cos\u00ec il senso dell'essere, e il senso autentico dell'essere si manifesta nella coincidenza di avere senso ed essere vero. Saper amare la madre \u00e8 dunque il principio della conoscenza, ma la rimozione culturale del nostro rapporto con la madre che si verifica con l'avvento della legge del patriarcato, la quale si sovrappone all'opera positiva della madre, ha l'effetto di scindere \u00abla logica dall'essere ed \u00e8 causa del nostro perdere e riperdere il senso dell'essere\u00bb.\nSi sa che a volte i figli sono allevati da donne che non sono le loro madri biologiche, ma la loro relazione mantiene le medesime caratteristiche che intercorrono nella relazione tra la madre naturale e la sua creatura: dunque l'elemento naturale non \u00e8 rilevante nella relazione. Muraro deduce da questo fatto \u00abla predisposizione simbolica\u00bb della madre a farsi sostituire senza danno \u00abnell'opera di creazione del mondo che ella compie insieme alla sua creatura\u00bb, e l'esistenza di una struttura, quella del \u00abcontinuum materno\u00bb, che attraverso la genealogia delle madri riporta ai primordi della vita. In questo \"continuum\" materno la creatura di sesso femminile si situa al centro, mentre \u00abquella di sesso maschile ne sta fuori\u00bb: la differenza sessuale \u00e8 dunque presente fin dalle origini nella relazione con la madre.\n\u00c8 da rilevare che Muraro rifiuta l'opposizione sesso/genere, equivalente in sostanza ad un'opposizione natura/cultura, presente in parte nel pensiero femminista nord-americano, che ella ritiene sia di fatto \u00abtributaria del progetto maschile di rifare e soppiantare l'opera della madre\u00bb. Ridurre la differenza sessuale all'opposizione tra genere e sesso \u00abveicola l'idea che la confezione del corpo ad opera della madre sia separabile dai suoi significati culturali. Cio\u00e8, che la madre non pensi. O che il suo pensare sia un aspetto scarsamente rilevante della sua opera\u00bb.\nClelia Romano Pellicano.\nClelia Romano Pellicano (Napoli, 1873 \u2013 Castellammare di Stabia, 2 settembre 1923) \u00e8 stata una scrittrice e giornalista italiana e una pioniera del femminismo italiano e europeo. Spos\u00f2, il marchese Francesco Maria Pellicano dei duchi Riario-Sforza, anch'egli deputato ed ebbe sette figli che allev\u00f2 per lunghi periodi nella tenuta del marito di Gioiosa Ionica (Reggio Calabria).\nConvinta europeista, sfrutt\u00f2 la sua posizione privilegiata e le sue conoscenze, partecipando a conferenze femministe e a battaglie per i diritti al voto e all'istruzione delle donne, dedicandosi all'affermazione di una dimensione extradomestica delle donne, e della rivendicazione del ruolo femminile nella stampa dell'epoca. Svolse il mestiere di giornalista, occupazione rara per una donna in quell'epoca, fu corrispondente della rivista mensile \"Nuova Antologia\" di Firenze, nella sede romana, nella quale scrivevano importanti scrittori dell'epoca come Pirandello, Verga, De Amicis, Grazia Deledda, ove pubblic\u00f2 un'indagine sulle donne illustri nella storia di Reggio Calabria, e nel 1907 un'inchiesta sulle industrie e le operaie del capoluogo calabrese, (\"Donne e industrie nella Provincia di Reggio Calabria\", Roma, \"Nuova Antologia\", 1907); nella stessa rivista, pubblic\u00f2 anche inchieste sui meccanismi di potere in Calabria e il ruolo del clero.\nCollabor\u00f2 con la rivista \"Flegrea\" e con la rivista femminile torinese \"La Donna\" per la quale nel 1909 scrisse dei reportage come corrispondente da Londra, dove s'era recata in qualit\u00e0 di socia delegata del Consiglio Nazionale Donne Italiane (CNDI), per partecipare al Congresso Internazionale femminile che lei chiamava la \"nostra alleanza\", fondata dal 1902, col motto \u00abNelle cose essenziali unit\u00e0, nelle non essenziali libert\u00e0, in tutte carit\u00e0\u00bb, con partecipazione di delegate da tutto il mondo, dall'Europa all'Australia alla Nuova Zelanda, fino a rappresentanti di paesi africani. Donna di grande cultura, la marchesa Pellicano parlante agevolmente inglese e francese, si distinse come rappresentante dell'Italia, ."}
{"id": "2278015", "revid": "1005847", "url": "https://it.wikipedia.org/wiki?curid=2278015", "title": "Vincenzo Oliva", "text": "Biografia.\nAttivit\u00e0 politica.\nIn giovane et\u00e0 \u00e8 stato sindaco del Comune di Militello in Val di Catania. Successivamente \u00e8 stato assessore e consigliere della provincia di Catania.\nPrima nell'UDC, ha aderito al Movimento per le Autonomie sin dalla sua fondazione nel 2005. Nell'MpA ha ricoperto l'incarico di commissario in Puglia e nelle province di Ragusa e Siracusa, dal 2009 per tutta la Regione Siciliana.\nNel 2008 \u00e8 stato anche assessore all'urbanistica del comune di Catania.\nDeputato nella XV legislatura, dal 28 aprile 2006 al 28 aprile 2008, membro della XIV commissione (politiche dell'Unione Europea).\nSenatore della Repubblica nella XVI legislatura, dal 29 aprile 2008, attualmente vicepresidente del gruppo misto e dal 1\u00ba gennaio 2009 segretario della presidenza del Senato.\nMembro della 5\u00aa Commissione permanente (Bilancio), dal 22 maggio 2008. Membro della 8\u00aa Commissione permanente (Lavori pubblici comunicazioni), dal 22 maggio 2008 al 4 febbraio 2009. Membro della 9\u00aa Commissione permanente (Agricoltura e produzione agroalimentare), dal 22 maggio 2008 al 21 ottobre 2009. Membro della 13\u00aa Commissione permanente (Territorio, ambiente, beni ambientali), dal 4 febbraio 2009 al 10 dicembre 2009. Membro della Commissione speciale per l'esame di disegni di legge di conversione di decreti-legge, dall'8 maggio 2008 al 22 maggio 2008. Membro della Commissione straordinaria per il controllo dei prezzi, dal 2 dicembre 2008. Membro del Comitato per le questioni degli italiani all'estero, dal 2 dicembre 2008 al 14 gennaio 2010."}
{"id": "2278024", "revid": "7336", "url": "https://it.wikipedia.org/wiki?curid=2278024", "title": "Acefali", "text": ""}
{"id": "2278027", "revid": "287204", "url": "https://it.wikipedia.org/wiki?curid=2278027", "title": "Colle di Sampeyre", "text": "Il Colle di Sampeyre (2.284\u00a0m) \u00e8 un valico alpino delle Alpi Cozie, italiane, in Piemonte, che collega la Valle Varaita con la Valle Maira, entrambe in provincia di Cuneo.\nDescrizione.\nIl passo, che fa parte dei pochi valichi stradali delle Alpi Cozie al di sopra dei 2.000 m s.l.m., fa parte della \"Strada dei Cannoni\", percorso di 26\u00a0km realizzato intorno al 1740 dall'esercito piemontese per collegare la Valle Stura di Demonte alla Valle Varaita attraverso la Valle Maira, con pendenze dal 20% al 40%."}
{"id": "2278028", "revid": "1718925", "url": "https://it.wikipedia.org/wiki?curid=2278028", "title": "Cordigliera del Paine", "text": "Il Massiccio del Paine o Cordigliera del Paine \u00e8 un piccolo, ma eccezionale gruppo montuoso, situato entro i confini del Parco Nazionale Torres del Paine, nella Patagonia cilena, a 400\u00a0km a nord di Punta Arenas ed oltre 2.500\u00a0km a sud della capitale cilena Santiago, all'interno del territorio del comune di Torres del Paine.\nDescrizione.\nLa cima pi\u00f9 alta del massiccio \u00e8 il \"Cerro Paine Grande\", le cui coordinate sono , che s'innalza fino a 2.750 metri sul livello del mare, mentre le cime pi\u00f9 conosciute e caratteristiche sono le tre \"Torres del Paine\" , giganti di granito modellati dalla forza del vento e del ghiaccio.\nLa \"Torre Sur Di Agostini\" con 2.500\u00a0m \u00e8 la pi\u00f9 alta delle tre torri: la sua prima ascensione fu realizzata dalla spedizione del CAI di Monza guidata da Giancarlo Frigieri unitamente ad Armando Aste, Nando Nusdeo, Josve Aiazzi, Vasco Taldo, Carlo Casati, nel 1963.\nLa \"Torre Central\" (2.460\u00a0m) fu scalata per la prima volta nel 1963 da Chris Bonington e Don Whillans, e la \"Torre Norte Monzino\" (2.260\u00a0m) da Guido Monzino.\nVie d'arrampicata.\nSulle tre Torres del Paine salgono numerose vie d'arrampicata aperte a partire dagli anni '60."}
{"id": "2278031", "revid": "640389", "url": "https://it.wikipedia.org/wiki?curid=2278031", "title": "Sinistra Ecologia Libert\u00e0", "text": "Sinistra Ecologia Libert\u00e0 (SEL) \u00e8 stato un partito politico italiano di sinistra, fondato il 20 dicembre 2009 dalla confluenza di:\nIl partito \u00e8 l'erede del cartello elettorale \"Sinistra e Libert\u00e0\" (\"SL\") nato il 16 marzo 2009 in vista delle elezioni europee e che comprendeva anche la Federazione dei Verdi (fino all'ottobre 2009) e il Partito Socialista Italiano (fino al novembre 2009).\nSEL parte dal presupposto che in Italia esista un \u00abvuoto drammatico di sinistra\u00bb. Quest'ultima per\u00f2 non pu\u00f2 pi\u00f9 essere quella \u00abdelle nostre biografie intellettuali, di tutte le nostre scissioni, del cumulo di torti e di ragioni che ciascuno di noi si porta addosso\u00bb e che pertanto occorra \u00abun percorso nuovo\u00bb, ovvero \u00abun soggetto politico, ecologista e libertario, (...) per costruire un'alternativa al moderno capitalismo\u00bb che approdi alla creazione di una \u00absinistra di un secolo nuovo\u00bb. I \u00abprincipi fondamentali\u00bb di SEL sono \u00abpace e non violenza, lavoro e giustizia sociale, sapere e riconversione ecologica dell'economia e della societ\u00e0\u00bb.\nAlla fine del 2013 SEL cont\u00f2 34.279 iscritti.\nIl presidente nazionale del partito \u00e8 stato Nichi Vendola.\nIl partito in passato si \u00e8 detto interessato ad entrare nel Partito Socialista Europeo, tuttavia a seguito del congresso di Riccione ha scelto di sostenere per le elezioni europee del 2014 la candidatura di Alex\u012bs Tsipras candidato della Sinistra Europea.\nIl 17 dicembre 2016 viene decretato lo scioglimento di Sinistra Ecologia Libert\u00e0 dall'Assemblea Nazionale del partito, che aderisce alla fase costituente e al primo congresso di Sinistra Italiana.\nStoria.\nIl Movimento per la Sinistra.\nIl \"Movimento per la Sinistra\" si era costituito a seguito dei numerosi malumori nati all'interno del Partito della Rifondazione Comunista a causa delle differenti linee politiche, dopo che la corrente di minoranza Rifondazione per la Sinistra capeggiata da Nichi Vendola indisse un seminario nazionale che si tenne a Chianciano il 24 e 25 gennaio 2009.\nDurante il seminario la maggior parte dei presenti decise di fuoriuscire dal PRC per fondare il \"Movimento per la Sinistra\" ed elesse un coordinamento provvisorio nazionale composto da Celeste Costantino, Elettra Deiana, Titti De Simone, Daniele Farina, Nicola Fratoianni, Alfonso Gianni, Beatrice Giavazzi, Gennaro Migliore, Elisabetta Piccolotti, Al\u00ec Rashid.\nTuttavia parte della corrente rifiut\u00f2 la scissione per continuare la propria battaglia di minoranza all'interno del Partito della Rifondazione Comunista. Dal Comitato Politico Nazionale di 281 membri eletto al VII Congresso del PRC, su 134 di RpS aderiscono a al \"Movimento per la Sinistra\" in 90 (come Elettra Deiana, Peppe De Cristofaro, Michele De Palma, Francesco Forgione, Nicola Fratoianni, Rina Gagliardi, Alfonso Gianni, Beatrice Giavazzi, Franco Giordano, Gennaro Migliore, Roberto Musacchio, Elisabetta Piccolotti, Paolo Pietrangeli, Patrizia Sentinelli, Nichi Vendola), rappresentanti il 16% circa del PRC.\nLa scelta di Vendola porter\u00e0 ad un rimescolamento interno alle forze della sinistra italiana.\nL'8 febbraio 2009, infatti, anche l'associazione \"Unire la Sinistra\", gi\u00e0 minoranza del Partito dei Comunisti Italiani formata da Katia Bellillo, si separa dal partito per aderire all\"'Associazione per la Sinistra\" e al processo costituente del nuovo soggetto unitario (costituente della sinistra) insieme a MpS e Sinistra Democratica.\nAnche i Verdi sembrano andare in questa direzione: per lo meno per quanto riguarda le elezioni europee ed amministrative del 2009 auspicano la formazione di una lista unitaria.\nD'altro lato si arriva a un riavvicinamento di Rifondazione comunista e PdCI che, assieme a Socialismo 2000 di Cesare Salvi e ai Consumatori Uniti di De Vita, danno vita alla Lista Anticapitalista.\nIl 21 febbraio dalle colonne de \"il manifesto\" viene lanciato un appello per \u00abdar vita a una lista unica della sinistra, Per la democrazia, dalla quale restino esclusi i dirigenti dei partiti, che pure sono invitati a promuoverla\u00bb. Fra i primi firmatari spiccano Rossana Rossanda e Pietro Ingrao. Quasi contemporaneamente un altro appello chiede a tutta la sinistra \u00abuna lista unica per le elezioni europee allo scopo di superare la soglia di sbarramento\u00bb del 4%. Ad entrambi gli appelli Vendola risponder\u00e0 il 25 \u00abcome persona e come esponente del Movimento per la sinistra\u00bb, mettendosi \u00aba piena disposizione dei promotori dei due appelli\u00bb. Anche se poi la candidatura di Vendola alle Europee, assieme a quella dei principali leader di Sinistra e Libert\u00e0 sembra tradire gli intenti dell'invito della Rossanda e di Ingrao che, intanto, ha annunciato di voler rinnovare la sua iscrizione a Rifondazione Comunista.\nPer le elezioni europee del 2009 il MpS si presenta insieme a Sinistra Democratica, ai Verdi, al Partito Socialista e a Unire la Sinistra (fuoriusciti dal PdCI) nel cartello Sinistra e Libert\u00e0.\nLa nascita di Sinistra e Libert\u00e0 e prime elezioni (marzo-giugno 2009).\n\"Sinistra e Libert\u00e0\" nasce per dare una risposta sia all'esigenza politica sentita da Partito Socialista, \"Sinistra Democratica\", \"Movimento per la Sinistra\", Verdi, \"Unire la Sinistra\" e \"Nuovo Partito d'Azione\" di dare forma elettorale alla mai realizzata costituente della sinistra, sia alla necessit\u00e0 di superare lo sbarramento elettorale del 4% dei voti validi introdotto dalla legge 20 febbraio 2009 n. 10.\nA SL hanno aderito diverse associazioni, tra cui i liberali di sinistra di Spazio lib-lab. Nel frattempo, il Nuovo Partito d'Azione abbandona il progetto SL.\nDopo circa un mese di trattative su nome e simbolo, SL \u00e8 stata presentata in una conferenza stampa il 16 marzo 2009 alla presenza dei cinque leader alleati, con Nencini, vittima di un incidente, sostituito da Marco Di Lello, coordinatore nazionale della segreteria del PSI. Prima di trovare l'accordo sulla denominazione si era ipotizzato \"Sinistra delle libert\u00e0\" (12 febbraio), \"Sinistra per le libert\u00e0\" (2 marzo), \"Sinistra per la libert\u00e0\" (4 marzo). Dalla lista restano fuori i Radicali italiani in seguito a un veto di Vendola e alla iniziale contrariet\u00e0 di Marco Pannella: da entrambi i leader \u00e8 stata espressa la volont\u00e0 di allearsi, ma solo al momento giusto (significativa \u00e8 la volont\u00e0 dei Radicali italiani, accolta con entusiasmo da una parte di \"Sinistra e Libert\u00e0\", di far risorgere La Rosa Nel Pugno).\nIl nome, pur essendo frutto di un accordo fra le parti, \u00e8 chiaramente ispirato da Vendola, il quale gi\u00e0 il 27 settembre 2008 chiamava a raccolta l'allora sua corrente del PRC, Rifondazione per la Sinistra, sotto lo slogan \u00abLa Sinistra delle libert\u00e0 contro la societ\u00e0 della paura\u00bb. Alla conferenza stampa di presentazione hanno presenziato, oltre ai leader di partito, diverse personalit\u00e0 della sinistra italiana, come Achille Occhetto, Giovanni Berlinguer, Dacia Valent e Gianni Mattioli. In particolare, l'intervento di Occhetto ha rivendicato la continuit\u00e0 ideale fra la svolta della Bolognina che port\u00f2 alla fondazione del PDS e l'attuale SL.\nIl 21 marzo si tiene la manifestazione di presentazione di SL, \"La Primavera della Sinistra\", in piazza Farnese a Roma davanti a circa 200 persone. Oltre ai leader dei 5 movimenti erano presenti Bobo Craxi, Franco Giordano, Paolo Cento, Franco Grillini, Moni Ovadia, il regista Mimmo Calopresti, la giornalista Giuliana Sgrena e l'attore Pippo Delbono. Nelle elezioni europee 2009 \"Sinistra e Libert\u00e0\" ha ottenuto il 3,12% dei voti non superando il quorum del 4%, ma il risultato \u00e8 stato ritenuto comunque soddisfacente per una lista nata meno di tre mesi prima e, come commenter\u00e0 Vendola, con \u00abl'ostacolo principale\u00bb del \u00abdisinteresse del sistema dell'informazione italiano\u00bb.\nSimbolo e candidature elezioni europee 2009.\nIl contrassegno elettorale iniziale della lista, rosso e verde, con la scritta \"Sinistra e Libert\u00e0\", include i simboli delle tre componenti del parlamento europeo che animano l'alleanza elettorale: quello della Federazione dei Verdi (ma senza la lunetta in basso con i colori dell'arcobaleno in orizzontale e con la scritta sovrapposta bianca \"pace\"), quello del gruppo Sinistra Unitaria Europea/Sinistra Verde Nordica (GUE-NGL) e quello del Partito del Socialismo Europeo (PSE). Gli eventuali eletti avrebbero aderito ai gruppi di appartenenza dei rispettivi partiti o al gruppo Verdi/ALE. Il contrassegno della lista \u00e8 stato depositato il 20 aprile al Ministero dell'Interno con il nome completo \"Sinistra e Libert\u00e0-Federazione dei Verdi\", per evitare di raccogliere le sottoscrizioni necessarie quando una lista non fa riferimento a partiti gi\u00e0 presenti nell'europarlamento.\nFra i candidati spicca Vendola (unico ad essere candidato in tutti i collegi). Si notano anche i deputati europei uscenti Claudio Fava (leader di SD, presente in tre circoscrizioni), Alessandro Battilocchio e Pia Locatelli (PS), Roberto Musacchio (MpS), Monica Frassoni (Verdi), Sepp Kusstatscher (Verdi) e Umberto Guidoni (UlS). Fra gli indipendenti spiccano Mauro Palma, allora presidente del Comitato europeo per la prevenzione della tortura, direttore dell'Enciclopedia Treccani ed ex presidente dell'Associazione Antigone, Sergio Staino (come deluso del PD), la giornalista Giuliana Sgrena, la pacifista Lisa Clark, Imma Battaglia e Alessandro Zan, entrambi esponenti di associazioni per i diritti delle persone LGBT, il leader del Partito Pirata italiano contro il copyright Alessandro Bottoni, l'attore Sergio Troiano e la scrittrice per l'infanzia Bianca Pitzorno.\nA SD facevano riferimento 27 candidature su 72 (37,5%), all'MpS 19 candidature (26,4% circa), 15 ai socialisti (20,8%), 8 ai Verdi (11,1%), tre candidati a UlS (4,2%), .\nDopo le europee (luglio-settembre 2009).\nSi decide cos\u00ec di proseguire l'esperienza dando luogo a un seminario nazionale il 3 luglio.\nIl seminario ha ufficialmente lo scopo di \u00abavviare un confronto (...) che possa tracciare un percorso di lavoro politico per i prossimi mesi\u00bb e di essere propedeutico a un'assemblea nazionale da farsi in settembre. A confrontarsi \u00e8 sostanzialmente l'idea di chi vuol subito fondare il partito di SL (SD, MpS, UlS) e chi invece preferirebbe limitarsi a fare una federazione (PS e Verdi).\nIl seminario alla fine decide che \u00abil percorso di costruzione di Sinistra e Libert\u00e0 \u00e8 iniziato\u00bb e che quindi SL deve iniziare a radicarsi nel territorio con propri circoli e partecipare a tutte le elezioni amministrative del 2010, soprattutto le elezioni regionali. Non viene sciolto per\u00f2 il nodo se \u00abSinistra e Libert\u00e0 deve essere un partito, una federazione di partiti o che altro\u00bb.\nIl 23 luglio una riunione delle cinque segreterie (60 persone) conferma che tutto quanto attiene SL dovr\u00e0 essere deciso nell'assemblea nazionale che viene indetta per il 19 settembre a Napoli nell'ambito della festa nazionale di SL (che \u00e8 dal 16 al 20 settembre).\nTale assemblea getta le basi per la costituzione di un partito vero e proprio. Nel frattempo \u00e8 costituito il coordinamento nazionale e i rispettivi coordinamenti regionali, una forma di tesseramento o \u00abcarta di adesione\u00bb, mentre per dicembre \u00e8 programmata una Conferenza programmatica che dovrebbe pure modificare parzialmente il logo inserendo il termine \u201cECOLOGIA\u201d, in luogo dei tre simboli attualmente presenti nel semicerchio inferiore.\nL'uscita della Federazione dei Verdi (ottobre 2009).\nIl 10 ottobre 2009 la XXX assemblea nazionale della Federazione dei Verdi, a sorpresa, mette in minoranza l'unica mozione favorevole alla costituenda Sinistra Ecologia Libert\u00e0. Viene infatti eletto presidente dei Verdi Angelo Bonelli il quale, riunito l'Esecutivo della Federazione, il 14 ottobre delibera \u00abil ritiro immediato dei rappresentanti Verdi dal coordinamento nazionale di Sinistra e Libert\u00e0\u00bb come anche dai coordinamenti locali.\nLa fuoriuscita dei Verdi suggerisce a diversi esponenti di SL di accelerare affinch\u00e9 si tenga il congresso fondativo del nuovo partito entro la fine dell'anno o comunque entro le elezioni regionali del 2010, ma il PS \u00e8 nettamente contrario e il 17 ottobre ha la meglio: il 18 dicembre ci si limiter\u00e0 a costituire Sinistra Ecologia Libert\u00e0. Ma a prevalere davvero \u00e8 l'incertezza e l'ambiguit\u00e0 del percorso che dovrebbe fondere i quattro soci di SEL.\nL'8 novembre la minoranza dei Verdi filo-SL decide di non abbandonare la coalizione e si costituisce in \"Associazione Ecologisti\".\nL'uscita del Partito Socialista Italiano (novembre 2009).\nIl giorno 29 ottobre \u00e8 approvato il regolamento per l'assemblea nazionale di dicembre. Il 5 novembre una nuova riunione del CN delibera che \u00abSinistra e Libert\u00e0 sar\u00e0 presente in 12 regioni e nei comuni capoluogo e le province chiamate al voto\u00bb nella primavera 2010 e al Congresso del PSE di Praga del successivo 7-8 dicembre. Viene anche definito l'ordine del giorno dell'Assemblea del 19 dicembre.\nIl 13 novembre SL entra in una crisi pesante quando di comune accordo fra loro, i tre tesorieri di SD, PSI ed Ecologisti decidono l'oscuramento del sito Internet di SL. Il motivo \u00e8 che il PSI contesta la pubblicazione di un deliberato del coordinamento nazionale del giorno prima. Tale deliberato, pubblicato comunque nei siti degli altri soci, non piace al PSI perch\u00e9 a suo dire \u00abmodificava e stravolgeva il deliberato del coordinamento nazionale del 29 ottobre\u00bb. In pratica, secondo una ricostruzione di \"Repubblica.it\", nel nuovo deliberato si impegnava SL a presentarsi col proprio simbolo in tutte le regioni chiamate al voto nel 2010, mentre il PSI chiedeva un'eccezione, gi\u00e0 accordata nel deliberato del 5 novembre, per la Toscana, dove il partito di Nencini avrebbe gi\u00e0 un accordo per presentarsi col PD. Nella serata del 13 viene lanciato il sito \"sinistraeliberta.eu\" in sostituzione di \"sinistraeliberta.it\", di cui il PSI \u00e8 proprietario.\nNel frattempo il PSI sospende le attivit\u00e0 connesse a Sinistra e Libert\u00e0, ma non ne fuoriesce ufficialmente in attesa di un \u00abchiarimento\u00bb. Solo la corrente \"Socialismo e Sinistra\" \u00e8 per continuare l'esperienza di Sinistra e Libert\u00e0, ma evita ogni scissione.\nIntanto anche dentro Sinistra Democratica si medita se e come l'esperienza di SL possa continuare, rinviando ogni decisione a un prossimo Consiglio Nazionale. Il 20 novembre Antonello Falomi dichiara che \u00abla Sinistra e Libert\u00e0 che hanno conosciuto gli elettori alle elezioni europee \u00e8 formalmente e ufficialmente finita\u00bb.\nIl 5 dicembre il Consiglio Nazionale del PSI sancir\u00e0 ufficialmente che nel caso SL divenisse \u00abun partito che ambisca ad assumere unilateralmente nome e simbolo di Sinistra e Libert\u00e0 che, al contrario, era e resta patrimonio unitario\u00bb, allora sarebbe \u00abrottura irreversibile\u00bb. Ogni ulteriore decisione definitiva \u00e8 comunque rinviata a un congresso nazionale da tenersi dopo le elezioni regionali del marzo 2010. All'interno del PSI \"Socialismo e Sinistra\" e \"Labur\" si oppongono alle scelte del proprio segretario, ma non daranno luogo ad alcuna scissione.\nL'Assemblea Costituente di SEL (dicembre 2009).\nA Roma, il 19 e 20 dicembre 2009, si tiene dunque l'assemblea costituente di \"Sinistra Ecologia Libert\u00e0\" che cos\u00ec da alleanza si trasforma in movimento. Nella due giorni viene presentato il nuovo simbolo, eletto il nuovo coordinamento nazionale (con voto palese e non segreto come era stato programmato) e nominato Nichi Vendola come portavoce. Viene anche approvato uno statuto di transizione fino al congresso fondativo del partito vero e proprio previsto per il 2010. Il PSI ha comunque fatto sapere di essere ostile all'uso della denominazione approvata.\nLe elezioni regionali del 2010.\nSinistra Ecologia Libert\u00e0 ha presentato proprie liste per il rinnovo dei consigli di nove regioni su 13 in cui si \u00e8 votato nel marzo 2010; nelle altre quattro regioni ha costituito liste uniche o col PSI (Veneto, Campania, Calabria) o coi Verdi (Emilia-Romagna). Ad eccezione delle Marche, dove era coalizzata con la Federazione della Sinistra, SEL si \u00e8 sempre collocata nelle coalizioni di centrosinistra imperniate sul Partito Democratico. Per l'occasione il logo di SEL ha visto l'aggiunta della scritta \u00abcon Vendola\u00bb.\nNel complesso, Sinistra Ecologia Libert\u00e0 ha ottenuto da sola 678.309 voti (3,03%), altri 163.235 col PSI (0,73%) e 37.698 coi Verdi (0,17%) per un totale di 879.242 voti (3,93%) contro gli 830.806 (3,18%) ottenuti alle Europee del 2009 nelle 13 regioni chiamate alle urne. Il picco \u00e8 stato registrato in Puglia col 9,74% dei consensi; nelle altre 12 regioni il risultato medio \u00e8 stato del 2,7%. Sono stati pertanto eletti 18 consiglieri e riconfermato il Presidente Vendola.\nSulla base di questi risultati, il Comitato Nazionale di SEL del successivo 17 aprile si divide tra chi come Fava \u00e8 per \u00abpassare dall'intuizione ad un progetto stabile\u00bb, cio\u00e8 trasformare SEL in un partito vero e proprio, e chi come Vendola giudica SEL comunque \u00abinadeguato\u00bb e pensa che sia il caso di lanciare un \u00abcantiere e un percorso progettuale\u00bb che coinvolga tutto il centrosinistra. Pertanto il congresso fondativo di Sinistra Ecologia Libert\u00e0 viene rinviato ulteriormente al 22-24 ottobre 2010, mentre Katia Bellillo gi\u00e0 il 16 aprile abbandona SEL giudicandola \u00abtroppo limitata rispetto ai miei obiettivi di partenza\u00bb di unit\u00e0 della sinistra.\nIl primo congresso.\nIl primo congresso di SEL, durante il quale \u00e8 stato eletto presidente Nichi Vendola ed \u00e8 stato approvato lo statuto del partito, si \u00e8 tenuto dal 22 al 24 ottobre 2010 a Firenze (Saschall).\nLe Elezioni amministrative e i referendum del 2011.\nDopo il primo congresso SEL si trasforma in un soggetto stabile. In particolare, a seguito della vittoria di Nichi Vendola alle primarie di coalizione per scegliere il candidato Presidente della Regione Puglia, SEL ottiene una maggiore notoriet\u00e0 diffondendosi in tutta Italia, con circoli e federazioni. Nei primi mesi del 2011, attraverso le primarie di coalizione locali, SEL continua la sfida verso il PD proponendo in numerosi comuni italiani suoi iscritti o simpatizzanti. In particolare fanno clamore le vittorie di Giuliano Pisapia a Milano, Massimo Zedda a Cagliari e Marta Testa a Iglesias.\nLe amministrative del 15 e 16 maggio vedono prevalere il centrosinistra: nei ballottaggi del 29 e 30 maggio vengono eletti sia Pisapia che Zedda. Il partito di Nichi Vendola, inoltre, nelle pi\u00f9 grandi citt\u00e0 raggiunge: il 5% a Milano, il 7.2% a Cagliari, il 6% a Torino, il 4% a Napoli, il 6% a Trieste, il 10% a Iglesias, il 10% a Bologna.\nDurante la campagna referendaria, SEL d\u00e0 un pieno appoggio ai referendum abrogativi del 12-13 giugno 2011 e invita a votare 4 s\u00ec per \u00able energie rinnovabili, per liberarci dal nucleare, per l'acqua bene comune e per cancellare il legittimo impedimento\u00bb.\nL'anno successivo invece raccoglie le firme per 2 proposte di legge d'iniziativa popolare per regolamentare le unioni civili e istituire il reddito minimo garantito e promuove 2 referendum per ripristinare l'articolo 18 preRiforma del lavoro Fornero e abrogare l'articolo 8 della legge 138/2011 che consente alle aziende di derogare i contratti collettivi nazionali con contratti collettivi aziendali o territoriali insieme ad altre forze di sinistra politiche e sindacali, che non si svolgeranno mai a causa dello scioglimento anticipato delle Camere, avvenuto prima della presentazione delle firme raccolte presso la Corte di cassazione.\nL'alleanza di Vasto.\nIl 16 settembre 2011 la presenza di Vendola, Bersani e Di Pietro alla festa dell'IdV a Vasto sembr\u00f2 sancire pubblicamente l'alleanza del Nuovo Ulivo, con alleati PD, SEL e IdV. Ricostruzione che per\u00f2 nei mesi successivi, in seguito a diverse frizioni in particolare tra PD e IdV, perse campo.\nPrimarie 2012 del centrosinistra.\nNell'agosto 2012 Nichi Vendola, il presidente del partito, ha annunciato la sua candidatura alle elezioni primarie di \"Italia. Bene Comune\" del 2012 indette per scegliere il candidato premier del centrosinistra alle elezioni politiche italiane del 2013.\nIl primo turno delle primarie si \u00e8 tenuto il 25 novembre 2012 e Nichi Vendola ha ottenuto il 15,6% dei voti quindi al terzo posto dietro Pier Luigi Bersani (44%) e Matteo Renzi (36%) che si sono affrontati al ballottaggio domenica 2 dicembre 2012. Il ballottaggio ha decretato la vittoria di Bersani (sostenuto al secondo turno anche da Nichi Vendola) con il 60,8% contro il 39,12% di Renzi.\nLe primarie per i candidati al Parlamento 2012.\nIl 12 dicembre 2012 il leader di SEL, Nichi Vendola, annuncia che il proprio partito effettuer\u00e0 le elezioni primarie per la scelta dei candidati al Parlamento. Le primarie si sono svolte il 29 e 30 dicembre 2012 in concomitanza con quelle del Partito Democratico.\nElezioni politiche del 2013.\nNelle elezioni politiche del 2013, che si sono svolte il 24 e 25 febbraio 2013, il partito ha fatto parte della coalizione Italia. Bene Comune, che ha avuto come candidato premier Pier Luigi Bersani.\nNelle proprie liste, SEL ha ospitato altres\u00ec i candidati espressi dal partito dei Verdi del Sudtirolo/Alto Adige, che grazie all'accordo hanno per la prima volta fatto eleggere un loro esponente (Florian Kronbichler) nel Parlamento italiano.\nIl simbolo con il quale la formazione politica si \u00e8 presentata alle elezioni presentava, nella parte bassa, la dicitura \"con Vendola\". In Alto Adige al simbolo \u00e8 stato aggiunto anche il nome del partito adattato in lingua tedesca: \"Links, Gr\u00fcn, Frei\".\nNelle suddette elezioni SEL ha eletto 37 deputati e 7 senatori facendo ingresso nel Parlamento italiano per la prima volta dalla sua nascita.\nIl 16 marzo 2013 la Camera dei deputati elegge come suo presidente la parlamentare di SEL Laura Boldrini.\nIl partito forma un proprio gruppo parlamentare alla Camera dei deputati, eleggendo capogruppo Gennaro Migliore. Al Senato invece confluisce nel gruppo misto e, risultando la componente pi\u00f9 corposa del gruppo, ne esprime il capogruppo: Loredana De Petris.\nL'opposizione al governo Letta.\nIl leader del partito Nichi Vendola ha annunciato che SEL non far\u00e0 parte del governo di Enrico Letta, che vede alleati il PD con il PdL di Berlusconi e con Scelta Civica di Monti, collocandosi cos\u00ec all'opposizione.\nIl secondo congresso.\nIl secondo congresso di Sinistra Ecologia Libert\u00e0 si \u00e8 tenuto dal 24 al 26 gennaio 2014 a Riccione.\nLa platea dei delegati ha conferito alla dirigenza nazionale il mandato per costruire una proposta politica per le elezioni europee che avesse come elementi fondanti la candidatura a presidente della Commissione UE di Alex\u012bs Tsipras pur mantenendo come prospettiva il Partito del Socialismo Europeo.\nLe elezioni europee 2014 e l'appoggio alla lista Tsipras.\nAlle Elezioni europee del 2014 SEL sostiene la lista di sinistra L'Altra Europa con Tsipras che ottiene il 4,03% eleggendo tre europarlamentari (nessuno appartenente a SEL).\nLa scissione di Migliore (LED).\nIl 18 giugno 2014 il partito si spacca sulla decisione di votare alla Camera il s\u00ec al Decreto IRPEF sugli 80 euro in busta paga per i redditi medio-bassi proposto dal Governo Renzi: con 17 voti vince la linea del s\u00ec al provvedimento capeggiata dal capogruppo alla Camera Gennaro Migliore, che in caso di astensione del gruppo aveva minacciato persino le sue dimissioni da capogruppo, favorevole anche a un dialogo con il Partito Democratico di Matteo Renzi e convinto di una collocazione di SEL nel PSE, contro invece i 15 voti di coloro che si volevano esprimere contrariamente, linea capeggiata questa dal Coordinatore Nazionale di SEL Nicola Fratoianni, coerentemente al ruolo del partito all'opposizione che guarda al contrario alla costruzione di una SYRIZA italiana come nel solco tracciato della Lista Tsipras per le Europee. In aula il gruppo si esprime a favore risultando per\u00f2 spaccato: i deputati Giulio Marcon e Giorgio Airaudo, critici per la decisione, decidono di astenersi mentre i deputati Ferdinando Aiello e Michele Ragosta abbandonano SEL per passare al PD. Dopo il voto, Migliore rassegna le sue dimissioni da Capogruppo alla Camera, dimissioni accettate dal Presidente del partito Nichi Vendola, che ha convocato la Segreteria Nazionale per sciogliere definitivamente i nodi sulla linea del partito.\nIl giorno successivo la scissione si materializza. Si dimettono irrevocabilmente dal partito diversi esponenti di rilievo e tutto l'ufficio di presidenza di SEL alla Camera: il capogruppo alla Camera Gennaro Migliore, l'ex coordinatore nazionale e vicepresidente della Commissione Antimafia Claudio Fava, la vicecapogruppo vicario alla Camera Titti Di Salvo e la segretaria del gruppo alla Camera Ileana Piazzoni che non hanno escluso la loro immediata adesione al PD di Matteo Renzi.\nVendola ha parlato esplicitamente di \"spaccatura plateale\" ribadendo la collocazione di SEL all'opposizione del Governo Renzi, scelta duramente criticata da Migliore e Fava che sono invece favorevoli a sostenere il Governo nella sua opera riformatrice e considerano il sostegno alla Lista Tsipras un \"arroccamento ideologico\" che avrebbe portato SEL nella costituente italiana della sinistra radicale a discapito dell'adesione al Partito Socialista Europeo. Successivamente, il gruppo dei fuoriusciti si organizza in un'associazione denominata \"Libert\u00e0 e Diritti - Socialisti Europei\", costituendo una componente nel gruppo misto.\nIl 25 giugno 2014 Vendola rimette il suo mandato da Presidente di SEL seguito da tutta la direzione, dimissioni che tuttavia vengono respinte. Nonostante ci\u00f2 la diaspora continua: si dimettono dal partito i deputati Alessandro Zan, Fabio Lavagno e Nazzareno Pilozzi seguendo Migliore e i suoi nel Gruppo misto. Lascia anche il tesoriere di SEL alla Camera, ultimo componente dell'ufficio di presidenza del gruppo alla Camera, Sergio Boccadutri, ex tesoriere di Rifondazione Comunista e poi di Sinistra Ecologia Libert\u00e0 che decide di aderire immediatamente al PD. Viene nominato capogruppo \"ad interim\" il coordinatore nazionale di SEL Nicola Fratoianni per guidare il gruppo provvisoriamente. Il 26 giugno si dimettono ancora dal gruppo SEL alla Camera i deputati Luigi Lacquaniti e Martina Nardi che aderiscono al Gruppo misto.\nIl 10 luglio, l'assemblea dei deputati SEL elegge il nuovo ufficio di presidenza del gruppo alla Camera: il nuovo capogruppo \u00e8 Arturo Scotto, responsabile esteri del partito ed ex deputato de L'Ulivo nel 2006, visto come figura di mediazione tra l'ala pi\u00f9 sinistra e radicale e la parte invece pi\u00f9 dialogante con il PD, il vicecapogruppo con delega d'aula \u00e8 Annalisa Pannarale, coordinatrice SEL in Puglia e segretaria della Camera dei deputati per il gruppo SEL, il segretario del gruppo \u00e8 Filiberto Zaratti, ex consigliere e assessore regionale del Lazio per SEL mentre tesoriere del gruppo \u00e8 Giovanni Paglia, coordinatore SEL in Emilia Romagna ed ex consigliere comunale di Ravenna per il partito.\nIl 14 ottobre dello stesso anno aderisce a SEL il deputato Adriano Zaccagnini, eletto con nelle liste del M5S, mentre il 29 aprile del 2015, il deputato Toni Matarrelli abbandona il partito, entrando a far parte della componente \"Alternativa Libera\" del Gruppo misto, costituita principalmente da ex deputati del M5S.\nClaudio Fava dal novembre 2015 rientra nel gruppo parlamentare, in occasione della nascita di Sinistra Italiana.\nReferendum e legge d'iniziativa popolare contro il pareggio di bilancio.\nDall'estate 2014 ai primi mesi del 2015, SEL sostiene insieme ad altre forze politiche e sindacali e ad alcune associazioni 4 referendum e una proposta di legge d'iniziativa popolare contro il pareggio di bilancio. I 4 referendum non si svolgeranno mai a causa del mancato raggiungimento delle firme necessarie.\nElezioni regionali italiane in Calabria e in Emilia Romagna.\nIl 23 novembre 2014 in Emilia Romagna e in Calabria si \u00e8 votato per il rinnovo dei Consigli regionali.\nIn Emilia il partito si \u00e8 presentato a sostegno del democratico Stefano Bonaccini, uscito vincitore. Col 3,2% SEL ha ottenuto due seggi. In Calabria ha fatto parte della grossa coalizione che appoggia Mario Oliverio. Qui i vendoliani assieme all'Italia dei Valori e al Partito Comunista ha formato la lista \"La Sinistra\", che col 4,3% si \u00e8 aggiudicata un seggio.\nElezioni regionali del 2015 e fondazione di Sinistra Italiana.\nAlle Elezioni regionali del 2015 SEL si \u00e8 candidata in varie regioni:\nIl 7 novembre 2015 viene ufficializzata la fondazione del gruppo parlamentare Sinistra Italiana, composto alla Camera dai 25 SEL e 6 ex-PD e al Senato dai 7 SEL, 6 ex-PD e 2 ex-M5S. Il partito \u00e8 impegnato in un complesso processo costituente a sinistra, insieme al PRC, all'associazione ACT, Altra Europa e alcuni fuoriusciti dal Partito Democratico.\nLe elezioni amministrative del 2016.\nAlle Elezioni Amministrative del 2016 Sinistra Ecologia e Libert\u00e0, nel contesto della nascita di Sinistra Italiana, si \u00e8 presentata in cartelli elettorali assai differenti di citt\u00e0 in citt\u00e0. A Roma, la conclusione forzata del mandato di Ignazio Marino ha rotto la coalizione di centro-sinistra, e Sinistra Italiana non ha preso parte alle primarie che hanno decretato la candidatura di Roberto Giachetti in testa ad una coalizione composta da Partito Democratico, Italia dei Valori, Verdi ed alcune liste civiche, che ha raggiunto il 24,9% al primo turno, sconfitta al secondo turno da Virginia Raggi (M5S), raggiungendo il 32,8%. Pertanto Sinistra Italiana ha sostenuto Stefano Fassina nella Lista \"Sinistra per Roma\", ottenendo circa il 4% come lista ed il 4,5% come candidato a sindaco, riuscendo quindi ad eleggere solo Fassina\nAnche a Napoli Sinistra Italiana ha evitato le primarie del PD, che hanno eletto Valeria Valente come candidato. La Sinistra radicale ha quindi dato vita alle diverse liste civiche in sostegno di Luigi de Magistris, sindaco uscente, che ha ottenuto il 42,8% dei consensi al primo turno, ed ha sconfitto al ballottaggio il candidato di Forza Italia, Gianni Lettieri, con il 66,8% dei voti. La candidata del PD ha ottenuto il 22% e non ha preso parte al secondo turno.\nA Bologna, la lista a sostegno di Federico Martelloni, di cui ha fatto parte Sinistra Italiana, ha ottenuto il 7,1% ed eletto due consiglieri comunali, al di fuori della coalizione di centro-sinistra del riconfermato sindaco Virginio Merola.\nA Torino la candidatura a sindaco di Giorgio Airaudo si \u00e8 fermata al primo turno con il 3,7%, ed al secondo turno la vincitrice \u00e8 stata Chiara Appendino (in passato simpatizzante di Sinistra Ecologia Libert\u00e0) del Movimento 5 Stelle, che ha superato l'uscente Piero Fassino del PD, con il 54,6% al ballottaggio.\nA Cagliari la coalizione di centro-sinistra non si \u00e8 divisa ed ha sostenuto l'uscente sindaco Massimo Zedda (di Sinistra Ecologia e Libert\u00e0), l'unico ad essere riconfermato al primo turno tra i sindaci delle grandi citt\u00e0 italiane, con il 50,9%. La lista di Sinistra Ecologia e Libert\u00e0 ha raggiunto il 7,8% ed eletto quattro consiglieri comunali.\nA Milano, a seguito del mandato di Giuliano Pisapia, \u00e8 stato eletto sindaco Giuseppe Sala, gi\u00e0 manager di Expo 2015, sostenuto dalla coalizione di centro-sinistra, che ha superato il candidato del centrodestra Stefano Parisi con il 51,7%. La lista \"Sinistra per Milano\" sostenuta da Sinistra Ecologia e Libert\u00e0 ha eletto due consiglieri raggiungendo il 3,9%.\nTra gli altri comuni \u00e8 rilevante il risultato ottenuto a Sesto Fiorentino, dove Lorenzo Falchi, di Sinistra Italiana, ha sconfitto al ballottaggio il candidato del Partito Democratico, Lorenzo Zambini, superando il 65% dei consensi. La lista \"Sinistra Italiana - Sesto Fiorentino\" \u00e8 stata la seconda lista pi\u00f9 votata ottenendo il 17,5%.\nReferendum del 2016.\nSinistra Italiana si \u00e8 schierata, in aperto contrasto con il Governo Renzi, a favore del S\u00ec al referendum sulle trivellazioni in mare del 2016 che avrebbe abrogato la parte della Legge di Stabilit\u00e0 che permette il rinnovamento fino all'esaurimento dei giacimenti di idrocarburi delle concessioni di estrazione entro le 12 miglia dalla costa italiana. Il Referendum, richiesto da dieci presidenti di Regione, ha visto l'85,85% dei S\u00ec, contro il 14,15% dei No, ma a causa dell'affluenza di 15.806.488 cittadini pari al 31,19% dei votanti, al di sotto del 50%+1 necessario alla validit\u00e0 della consultazione, l'articolo in questione non \u00e8 stato abrogato e le concessioni hanno mantenuto pertanto la regolamentazione della Legge di Stabilit\u00e0 2016. L'elevato tasso di astensioni \u00e8 stato anche condizionato dalla scelta di non far votare per il referendum nello stesso giorno delle Elezioni Amministrative, accorpamento che era stato richiesto da diversi gruppi parlamentari, incluso lo stesso di Sinistra Italiana.\nSinistra Italiana e SEL sostengono il NO al Referendum Costituzionale del 2016 attraverso la campagna nazionale \"Noi diciamo no\", temendo che il combinato disposto tra Riforma del Senato e nuova Legge Elettorale (Italicum) con forte premio di maggioranza, possa portare all'annullamento delle prerogative parlamentari e confondere potere legislativo e potere esecutivo senza i giusti contrappesi. Il gruppo parlamentare ha proposto una mozione di modifica della legge elettorale, posta in votazione il 21 settembre 2016. Delle 4 mozioni presentate da diversi gruppi parlamentari alla Camera per riaprire i lavori di modifica dell'Italicum, \u00e8 stata approvata quella proposta dal Partito Democratico e da Area Popolare, senza accordo con le opposizioni o con la Sinistra del PD, che hanno criticato l'assenza di tempi di modifica certi e di qualsiasi riferimento al tipo di modifiche da apportare alla Legge Elettorale.\nLo scioglimento.\nDopo l'assemblea nazionale del partito, terminata il 17 dicembre 2016, si decreta lo scioglimento di Sinistra Ecologia Libert\u00e0 per confluire in Sinistra Italiana, il cui congresso fondativo si \u00e8 concluso il 19 febbraio 2017.\nIdeologia.\nIl partito aveva i propri riferimenti ideali nella Socialdemocrazia e nel Socialismo verde, nonch\u00e9 nella Costituzione della Repubblica Italiana e nella Resistenza.\nProposte.\nPosizione sull'Europa.\nSinistra Ecologia Libert\u00e0 \u00e8 a favore degli Stati Uniti d'Europa, anche se \u00e8 molto critico nei confronti della politica economica tedesca.\nLotta alla disoccupazione.\nSinistra Ecologia Libert\u00e0 propone il rilancio dell'occupazione attuando politiche keynesiane mediante l'azione della Banca Centrale Europea e la riforma del suo mandato. Aggiungendo tra i suoi obiettivi la piena occupazione, la Banca Centrale dovrebbe farsi carico dell'avviamento di un \"New Deal europeo\", con il fine dichiarato di diminuire la disoccupazione e perseguire una conversione ecologica dell'economia.\nReddito minimo garantito.\nSinistra Ecologia Libert\u00e0 a partire dal 12 giugno 2012 ha ufficialmente annunciato la propria intenzione di supportare una legge di iniziativa popolare per l'introduzione del reddito minimo garantito, in quanto \u00abargine contro il lavoro nero, il lavoro sottopagato e la negazione delle professionalit\u00e0 e della formazione acquisita\u00bb.\nIl 15 aprile 2013 una delegazione di parlamentari di Sel, accompagnati dal comitato promotore \"Reddito minimo per tutte e tutti\", ha consegnato alla Presidente della Camera dei deputati, Laura Boldrini, le 50.000 firme necessarie per presentare la proposta di legge di iniziativa popolare per istituire anche in Italia il reddito minimo garantito di 600 euro al mese per disoccupati, inoccupati e precariamente occupati con reddito inferiore a 8000 euro annui.\nDiritti civili e matrimonio tra persone dello stesso sesso.\nSinistra Ecologia Libert\u00e0 proponeva l'abolizione della legge Bossi-Fini e le leggi successive. Chiedeva di abolire i centri di identificazione ed espulsione e che fosse scritta la legge sui diritti di asilo, attuando in tal modo l'articolo 10 della Costituzione. Chiedeva che i bambini migranti nati in Italia divengano cittadini italiani, attraverso l'introduzione dello \"ius soli\", e che fossero pi\u00f9 brevi i tempi per l'ottenimento della cittadinanza; che fosse introdotto il permesso di soggiorno per cercare lavoro e che fossero garantiti i diritti dei migranti con permesso di soggiorno, a partire dal pieno esercizio di voto per le elezioni amministrative.\nSel si propose di colmare il vuoto legislativo in materia di eutanasia, ribadendo il diritto di ogni essere umano a decidere della propria vita. A tal fine ritenne indispensabile una legge che stabilisse con norme chiare ed efficaci le condizioni del rapporto tra il paziente e il suo diritto a ricevere delle cure, per garantire davvero la piena libert\u00e0 dell'individuo fino all'ultimo giorno della sua esistenza.\nDato in costante aumento negli ultimi anni il numero di coppie che scelgono di costruire una famiglia rinunciando al matrimonio, Sel sostenne che le famiglie \u201cdi fatto\u201d si configurassero come una realt\u00e0 sociale importante e consolidata, non pi\u00f9 marginale: queste coppie hanno diritto a un trattamento omogeneo a quello assicurato dalla legge alla coppia coniugata. Intendeva per questo equiparare le famiglie di fatto ai coniugi in materia di successioni, di diritto al lavoro, di disciplina fiscale e previdenza.\nSinistra Ecologia Libert\u00e0 era per il riconoscimento dei matrimoni omosessuali. Questa posizione, approvata ufficialmente, attraverso un ordine del giorno, durante il congresso di Firenze, si tradusse nella richiesta di estensione del matrimonio civile anche alle coppie omosessuali, alle quali si deve anche consentire l'omogenitorialit\u00e0, ovvero il diritto di avere figli, sia biologici che adottati.\nTaglio alle spese militari.\nFin dalla sua nascita, Sinistra Ecologia Libert\u00e0 si \u00e8 fatta promotrice di proposte per ridurre le spese militari in Italia. In particolare nel programma con il quale si \u00e8 presentata alle Elezioni politiche del 2013 Sel, ispirandosi all'articolo 11 della Costituzione che esclude per l'Italia la possibilit\u00e0 di ricorrere allo strumento della guerra come mezzo di risoluzione delle controversie internazionali, propone un approccio differente, fondato sull'opzione nonviolenta. In quest'ottica Sel si impegna per il rientro immediato delle truppe dall'Afghanistan prima della scadenza naturale del mandato, prevista per il 2014, e chiede la cancellazione del programma per la costruzione del cacciabombardiere di ultima generazione Joint Strike Fighter (comunemente noto come F-35) allo scopo di ridurre drasticamente le spese del comparto difesa, riconvertendo l'industria bellica italiana.\nDifesa dei lavoratori.\nLe proposte del partito consistono in:\nOrganismi dirigenti.\nPresidenza nazionale.\nLa Presidenza nazionale \u00e8 un organo di indirizzo politico e di esecuzione degli indirizzi dell'Assemblea nazionale, da cui viene eletta.\nI componenti della Presidenza nazionale sono: Nichi Vendola, Giorgio Airaudo, Franco Bonato, Luca Casarini, Luciana Castellina, Paolo Cento, Monica Cerutti, Stefano Ciccone, Peppe De Cristofaro, Elettra Deiana, Cecilia D'Elia, Loredana De Petris, Mena Diodato, Dino Di Palma, Maria Teresa Di Riso, Ida Dominijanni, Lea Durante, Ciccio Ferrara, Francesco Forgione, Nicola Fratoianni, Marco Fumagalli, Marco Furfaro, Beatrice Giavazzi, Franco Giordano, Roberto Iovino, Cathy La Torre, Daria Lucchesi, Tino Magni, Curzio Maltese, Stefania Manunza, Federico Martelloni, Francesco Martone, Gianni Mattioli, Fabio Mussi, Luigi Nieri, Mauro Palma, Simone Oggionni, Marianna Pederzolli, Sonia Pellizzari, Alessia Petraglia, Elisabetta Piccolotti, Maria Pia Pizzolante, Federica Porfidi, Annamaria Proietti Cesaretti, Daniela Santroni, Alba Sasso, Arturo Scotto, Giuliana Sgrena, Massimiliano Smeriglio, Luca Spadon, Dario Stefano, Cristina Tajani, Gianni Zagato, Massimo Zedda.\nInvitati permanenti sono i deputati e i senatori del gruppo SEL, i coordinatori regionali e i coordinatori delle federazioni di Milano, Torino, Roma, Napoli e Palermo.\nAssemblea nazionale.\nL'assemblea nazionale \u00e8 l'organo che si occupa dell'indirizzo politico e a tal fine pu\u00f2 strutturarsi in forum tematici anche a carattere temporaneo. \u00c8 convocata dal Presidente nazionale di norma ogni 3 mesi, o dal 30% dei suoi componenti. Viene eletta dal Congresso nazionale ed elegge la Presidenza nazionale.\nCommissione di garanzia.\nLa Commissione di garanzia svolge si occupa della corretta applicazione dello Statuto e dei regolamenti.\nOrganismi dirigenti precedenti.\nOrganismi dirigenti transitori (20 dicembre 2009-24 ottobre 2010).\n Portavoce nazionale \n Segreteria Nazionale \n Coordinamento Nazionale \nFulvia Bandoli, Valentina Bocchino, Eva Catizone, Paolo Cento (Responsabile campagne referendarie), Monica Cerutti, Lisa Clark, Chiara Cremonesi, Loredana De Petris, Elettra Deiana, Dino Di Palma, Daniele Farina, Claudio Fava, Ciccio Ferrara (Responsabile organizzazione), Nicola Fratoianni, Marco Fumagalli, Marco Furfaro, Umberto Guidoni, Betty Leone, Gianni Mattioli, Gennaro Migliore, Erasmo Palazzotto, Mauro Palma, Mariella Parmendola, Chicca Perugia, Michele Ragosta, Luca Robotti, Simonetta Salacone, Alba Sasso, Arturo Scotto, Giuliana Sgrena, Nichi Vendola (portavoce nazionale), Alessandro Zan.\nOrganismi dirigenti (24 ottobre 2010-24 gennaio 2014).\n Presidente nazionale \n Coordinamento nazionale (24 ottobre 2010-13 aprile 2013) \nSergio Boccadutri, Paolo Cento, Monica Cerutti, Chiara Cremonesi, Loredana De Petris, Claudio Fava, Francesco Ferrara, Grazia Francescato, Nicola Fratoianni, Umberto Guidoni, Betty Leone, Gennaro Migliore, Massimiliano Smeriglio.\n Coordinamento nazionale (13 aprile 2013-15 febbraio 2014) \nNichi Vendola, Paolo Cento, Cecilia D'Elia, Elettra Deiana, Dino Di Palma, Mariateresa Diriso, Francesco Ferrara, Francesco Forgione, Marco Fumagalli, Marco Furfaro, Cathy La Torre, Tino Magni, Francesco Martone, Sonia Pellizzari, Elisabetta Piccolotti e Daniela Santroni.\n Presidenza nazionale \nFabio Mussi (Presidente), Rosa Alba, Sabrina Albanese, Fulvia Bandoli, Maria Luisa Boccia, Gloria Buffo, Eva Catizone, Paolo Cento, Monica Cerutti, Celeste Costantino, Chiara Cremonesi, Cecilia D'Elia, Peppe De Cristofaro, Loredana De Petris, Carlo De Santis, Elettra Deiana, Andrea Di Martino, Dino Di Palma, Titti Di Salvo, Donatella Duranti, Daniele Farina, Claudio Fava, Francesco Ferrara, Grazia Francescato, Nicola Fratoianni, Marco Fumagalli, Massimo Fundar\u00f2, Marco Furfaro, Franco Giordano, Umberto Guidoni, Giulio Lauri, Betty Leone, Carlo Leoni, Mario Lupi, Tino Magni, Gianni Mattioli, Edoardo Mentrasti, Gianni Melilla, Gennaro Migliore, Paola Agnello Modica, Gianguido Naldi, Carla Nattero, Marisa Nicchi, Luigi Nieri, Erasmo Palazzotto, Mauro Palma, Annalisa Pannarale, Niccol\u00f2 Pecorini, Sonia Pellizzari, Elisabetta Piccolotti, Michele Piras, Michele Ragosta, Luca Robotti, Francesca Ruocco, Daniela Santroni, Bia Sarasini, Arturo Scotto, Giuliana Sgrena, Massimiliano Smeriglio, Gianni Speranza, Michele Ventricelli, Salvatore Voza, Alessandro Zan, Filiberto Zaratti.\nRappresentanti in Parlamento.\nAlle elezioni politiche del 2013 Sel ha eletto 37 deputati e 7 senatori al Parlamento italiano. Il leader del partito, Nichi Vendola, ha rinunciato al suo seggio alla Camera per restare alla guida della Regione Puglia.\nCamera dei deputati.\nArcangelo Sannicandro, Giorgio Airaudo, Celeste Costantino, Fabio Lavagno, Claudio Fava, Daniele Farina, Titti Di Salvo, Luigi Lacquaniti, Franco Bordo, Alessandro Zan, Giulio Marcon, Serena Pellegrino, Florian Kronbichler, Stefano Quaranta, Francesco Ferrara, Giovanni Paglia, Martina Nardi, Marisa Nicchi, Lara Ricciatti, Filiberto Zaratti, Sergio Boccadutri, Ileana Piazzoni, Nazzareno Pilozzi, Gianni Melilla, Gennaro Migliore, Arturo Scotto, Michele Ragosta, Giancarlo Giordano, Nicola Fratoianni, Annalisa Pannarale, Toni Matarrelli, Donatella Duranti, Antonio Placido, Ferdinando Aiello, Erasmo Palazzotto, Laura Boldrini, Michele Piras.\nSenato della Repubblica.\nAlessia Petraglia, Loredana De Petris, Massimo Cervellini,\nGiuseppe De Cristofaro, Dario Stefano, Giovanni Barozzino, Luciano Uras."}
{"id": "2278038", "revid": "1522738", "url": "https://it.wikipedia.org/wiki?curid=2278038", "title": "Fabrizio Trecca", "text": "Biografia.\nHa iniziato la carriera come medico, per poi passare alla televisione come conduttore di programmi sulla salute. Ha scritto alcuni romanzi di fantascienza, fra i quali \"Gamma\", da lui stesso adattato nell'omonimo sceneggiato Rai trasmesso in 4 puntate nel 1975, e Formula Uomo. \u00c8 anche autore del telefilm, andato in onda nel 1975 sulla Rai, \"Diagnosi\", che \u00e8 stato anche il titolo di una rubrica televisiva che ha condotto negli anni novanta sulla syndication Cinquestelle, all'epoca associata alla Rai. Sempre su Cinquestelle ha presentato \"Tutti in forma\".\nDall'autunno del 1998 alla fine del 1999 ha affiancato Maria Teresa Ruta alla conduzione del programma quotidiano di Canale 5 \"Vivere bene\", di cui era anche autore. Dal 2000 il programma \u00e8 diventato settimanale con il titolo di \"Vivere bene con noi - Speciale Medicina\". Dal 22 gennaio 2001 ha condotto su Rete 4 il programma \"Vivere meglio\", inizialmente quotidiano e poi settimanale, andato in onda fino alla primavera del 2012.\nIl suo nome risulta coinvolto nella lista degli affiliati alla Loggia Massonica P2 di Licio Gelli.\n\u00c8 morto a Roma il 12 novembre 2014 all'et\u00e0 di 74 anni."}
{"id": "2278039", "revid": "486946", "url": "https://it.wikipedia.org/wiki?curid=2278039", "title": "KC-767A", "text": ""}
{"id": "2278041", "revid": "6923", "url": "https://it.wikipedia.org/wiki?curid=2278041", "title": "Still Waiting (Sum 41)", "text": "Still Waiting \u00e8 il primo singolo estratto dall'album \"Does This Look Infected?\" dei Sum 41, pubblicato nel 2002.\nSignificato.\nSi tratta di una canzone contro George W. Bush e la guerra d'Iraq.\nVideo musicale.\nIl video musicale, diretto da Marc Klasfeld, inizia con i membri del gruppo che entrano nello studio del produttore (Will Sasso). Il produttore inizia a parlar loro riguardo al nome della band, perch\u00e9 pensa che i nomi con i \"numeri\" (\"Sum 41\", \"blink-182\" e, con un nome storpiato, \"Green Day 75\") siano fuori moda; infatti propone di utilizzare l'articolo \"The\", perch\u00e9 sta diventando \"in\", e fa l'esempio dei \"The Strokes\", \"The Hives\", \"The White Stripes\". Suggerisce come nome \"The Sums\" (le somme), ma i membri della band restano un po' perplessi.\nDopo il colloquio inizia il video, con la scritta enorme dietro ai musicisti \"The Sums\". Inoltre essi vengono presentati con i nuovi nomi ideati dal produttore (Deryck: Sven, Cone: Thurston, Dave: Holmes, Stevo: Sergio). Alla fine del video i Sum 41 distruggono la scenografia, l'enorme scritta \"The Sums\" e i loro strumenti musicali.\nDurante il video appaiono per poche frazioni di secondo delle immagini di vecchi videogiochi (per esempio, in una si pu\u00f2 vedere una sorta di astronave che spara un raggio laser) che appaiono e scompaiono nello stesso stile di alcuni tipi di messaggi subliminali."}
{"id": "2278045", "revid": "125413269", "url": "https://it.wikipedia.org/wiki?curid=2278045", "title": "Chiesa di Santa Maria Nuova (Ferrara)", "text": "La chiesa di Santa Maria Nuova e San Biagio \u00e8 un edificio cattolico di Ferrara situato in \"via Aldighieri\", 46\nStoria.\nSecondo la tradizione, fin dal VII secolo sul luogo in cui attualmente sorge la chiesa vi era un piccolo lago denominato il \"Lacus Mariae\", di cui rimane traccia nella toponomastica locale (via Gusmaria). Da tale lago, prossimo al precedente alveo del Po, emergeva un'isoletta, nel cui punto pi\u00f9 elevato sorgeva una piccola cappella o forse solo un capitello, sito conosciuto come \"Santa Maria dei Pescatori\". Di questa prima chiesa sono rimasti marmi decorativi esposti nella cripta della famiglia Aldighieri. Nel 911 attorno a questo primo edificio religioso se ne costru\u00ec un altro molto pi\u00f9 grande del primo.\nLa nuova chiesa, detta di \"Santa Maria del Lago\", fu una delle pi\u00f9 belle e nobili del tempo, molte famiglie nobili vi fissarono la loro sepoltura.\nAlmeno dal 1138, fu denominata Santa Maria Nuova e, solo nel 1182, assunse probabilmente l'attuale assetto planimetrico di base.\nLa chiesa \u00e8 conosciuta anche come \"Santa Maria della Neve\", in memoria del prodigio della nevicata avvenuto nell'anno 352 in piena estate sull'Esquilino in Roma, ove poi sorse la grandiosa basilica di Santa Maria Maggiore.\nNel 1278 Santa Maria Nuova \u00e8 documentata come parrocchia, mentre tra XIV e XV secolo fu profondamente ristrutturata grazie all'aggiunta di due cappelle; quella della famiglia Contrari, nel sec. XIV, e quella della famiglia Bonlei nel secolo successivo, demolita poi, per labenza, nel sec. XVIII e di cui rimangono tracce nella parte esterna. Analogo destino una cappella dedicata a San Sebastiano, costruita nel sec. XVI ed abbattuta nel Settecento.\nIn seguito decadde, ma si riprese a partire dal 1708, anno in cui la chiesa di San Biagio, che si trovava in prossimit\u00e0 dell'incrocio di viale Cavour con via Cittadella, fu demolita per far posto alla spianata della fortezza pontificia, cos\u00ec il titolo e i diritti vennero trasferiti nel nostro edificio di culto.\nA seguito di questo fatto, nel 1709 fu eretta all'interno di Santa Maria Nuova la cappella dedicata a San Biagio, dove si conserva una reliquia del santo, una mandibola, venerato tuttora come protettore della gola, soprattutto in occasione della sua festivit\u00e0 che cade il 3 febbraio.\nChiusa nel 1796 in seguito alle soppressioni napoleoniche, la chiesa venne poi riaperta nel 1812 ma privata del titolo di parrocchia.\nTomba degli Aldighieri.\nAlla fine del XIX secolo, in occasione del rifacimento del pavimento, fu rinvenuto il sepolcro della famiglia degli Aldighieri e una parte del muro della chiesa primitiva. Nel 1921, anno del VI centenario della morte di Dante, fu poi costruita una piccola cripta detta appunto degli Aldighieri dove nell'occasione furono composti i resti dell'antica famiglia. Tale cripta, tuttora, necessita continua manutenzione per il rischio di allagamenti causati dalla presenza di altre sepolture nei dintorni. La stessa facciata, che era stata trasformata nel Settecento, sempre nel 1921 riacquist\u00f2 attraverso un restauro piuttosto ardito il suo aspetto tre-quattrocentesco; in tale occasione fu inserita nella parte destra della facciata una targa marmorea con la citazione dantesca relativa agli ascendenti materni (Divina Commedia, Pd XV 137-8), nell'ambito di tali rifacimenti venne trovato nell'ogiva del portale una notevole sinopia, raffigurante il Transito della Vergine, distaccato ed adesso esposto in separata sede, nel contempo anche il fianco meridionale assunse l'attuale architettura. Nel 1938 Santa Maria Nuova fu di nuovo elevata a parrocchia, ma nel 1944 venne colpita dai bombardamenti: l'abside fu in gran parte demolita, croll\u00f2 il soffitto e la cripta venne squarciata. Il sisma del 2012 impose la chiusura al pubblico dell'edificio, riaperto solo nel tardo 2015. Sono tuttora in corso interventi di restauro.\nL'interno.\nL'opera di ricostruzione, iniziata nell'immediato dopoguerra, si concluse nel 1949, ma anche in seguito si segnalano interventi interni grazie ai quali la chiesa, tra le pi\u00f9 ricche di storia della citt\u00e0 di Ferrara, acquis\u00ec nuovamente dignit\u00e0 e decoro.\nDietro l'altare maggiore, assume particolare rilevanza per la storia della chiesa il Miracolo della Neve dello Scarsellino; da segnalare, inoltre, un crocifisso ligneo di Tommaso Gandolfi realizzato nel XVII secolo, oltre alla gi\u00e0 citata cripta degli Aldighieri, meta di studiosi e visitatori."}
{"id": "2278046", "revid": "247933", "url": "https://it.wikipedia.org/wiki?curid=2278046", "title": "Torres del Paine", "text": ""}
{"id": "2278053", "revid": "204012", "url": "https://it.wikipedia.org/wiki?curid=2278053", "title": "Sindrome di Arias", "text": ""}
{"id": "2278063", "revid": "184925", "url": "https://it.wikipedia.org/wiki?curid=2278063", "title": "Beef", "text": ""}
{"id": "2278070", "revid": "2110845", "url": "https://it.wikipedia.org/wiki?curid=2278070", "title": "Giuseppe Di Mauro", "text": "Biografia.\nCostruttore di chitarre, figlio di Antonio, liutaio a Catania, e nipote di Giuseppe, anch'esso liutaio, si trasfer\u00ec a Parigi all'et\u00e0 di due anni e dal 1947, nella bottega del padre e dello zio, apprese l'arte della liuteria. Essi facevano parte della grande famiglia di liutai italiani trasferitasi a Parigi dal 1930.\nEgli, anche dopo la morte del padre avvenuta nel 1976, consacr\u00f2 la sua vita alla fabbricazione delle chitarre fino alla fine della sua attivit\u00e0 nel 1993 quando, a seguito della demolizione dei locali in cui aveva la sua bottega, decise di interrompere l'attivit\u00e0 non ritenendo di ricominciare da capo.\nLa produzione dei Di Mauro \u00e8 stata molto stimata fino a tutti gli anni sessanta per poi scemare a seguito dell'avvento dei grandi marchi statunitensi e giapponesi. I suoi strumenti rimangono comunque dei pezzi storici ricercati da chitarristi in cerca di strumenti di tipo Selmer.\nFra i chitarristi famosi che hanno suonato suoi strumenti si ricordano Sacha Distel, Henri Salvador e Pat Metheny.\nOggi le chitarre Di Mauro sono molto rare e ricercate dai chitarristi che ne apprezzano il suono ed hanno raggiunto quotazioni ragguardevoli facendo la fortuna di coloro che le posseggono."}
{"id": "2278075", "revid": "438678", "url": "https://it.wikipedia.org/wiki?curid=2278075", "title": "La grande promessa (film 1996)", "text": "La grande promessa (\"The Great White Hype\") \u00e8 un film del 1996 diretto da Reginald Hudlin, commedia satirica sul mondo del pugilato.\nTrama.\nLo spietato organizzatore di eventi Fred Sultan (Samuel L. Jackson), pi\u00f9 interessato all'aspetto economico che alla lealt\u00e0 dello sport e stanco dei soliti incontri tra uomini di colore, decide di organizzare un evento, anche con mezzi poco leciti, per far sfidare il suo campione James 'The Grim Reaper' Roper (Damon Wayans) con il bianco e un po' stupido Terry Conklin (Peter Berg)."}
{"id": "2278077", "revid": "316089", "url": "https://it.wikipedia.org/wiki?curid=2278077", "title": "Secchione", "text": ""}
{"id": "2278078", "revid": "114528", "url": "https://it.wikipedia.org/wiki?curid=2278078", "title": "Lilli e il Vagabondo II - Il cucciolo ribelle", "text": ""}
{"id": "2278088", "revid": "1320609", "url": "https://it.wikipedia.org/wiki?curid=2278088", "title": "Giuseppe Romanelli", "text": "Biografia.\nDopo gli studi all'Istituto d'Arte di Venezia e poi all'Accademia delle Belle Arti di Venezia, incontra Arturo Martini e Marino Marini, che vedono i suoi primi passi.\nRomanelli inizia l'insegnamento all'Accademia di Belle Arti e alla Facolt\u00e0 di Architettura di Venezia, e continua l'attivit\u00e0 artistica, vicino alla corrente dello spazialismo. Partecipa alle Biennali di Venezia e le Quadriennali di Roma. Nel '77 una sua personale a Stadthaus Klagenfurt.\nNel 1940 vince un premio a Ca' Pesaro (primo di vari premi, per es. il 24\u00ba Concorso Internazionale del Bronzetto 1965 - Padova, o il Premio S. Remo di scultura a Sanremo nel 1952) e inizia a eseguire trofei in bronzo da assegnarsi alla Mostra Internazionale d'Arte Cinematografica di Venezia.\nSue opere alla Galleria d'Arte Internazionale Moderna di Venezia, a San Paolo del Brasile, al Museo Reale Numismatico dell'Aja."}
{"id": "2278090", "revid": "889336", "url": "https://it.wikipedia.org/wiki?curid=2278090", "title": "Moselle Open", "text": "Il Moselle Open, conosciuto come Open de Moselle fino al 2010, \u00e8 un torneo di tennis maschile che si disputa su campi di cemento indoor dell'Ar\u00e8nes de Metz di Metz, Francia dal 2003."}
{"id": "2278093", "revid": "729019", "url": "https://it.wikipedia.org/wiki?curid=2278093", "title": "IndieBox", "text": "IndieBox (nome completo IndieBox Music @ 360\u00b0) \u00e8 un'etichetta discografica indipendente italiana, organizzazione di eventi, ufficio stampa, edizioni musicali, specializzata all'interno del genere punk rock ed alternative rock, fondata a Montichiari con sede a Brescia.\nNel 2012 Indiebox Music allarga i suoi servizi evolvendosi in IndieBox Music Hall ampia struttura in cui ha sede IndieBox, IndieBox Recording Studios dotati di due Control Room analogiche e digitali Living Rhum e Bau House e sei Sale prova di dimensioni che vanno dai \u00a021 m\u00b2 fino ai 33\u00a0m\u00b2."}
{"id": "2278095", "revid": "24281", "url": "https://it.wikipedia.org/wiki?curid=2278095", "title": "Indiebox", "text": ""}
{"id": "2278096", "revid": "24281", "url": "https://it.wikipedia.org/wiki?curid=2278096", "title": "Indiebox Records", "text": ""}
{"id": "2278097", "revid": "767487", "url": "https://it.wikipedia.org/wiki?curid=2278097", "title": "Moritz Kleine-Brockhoff", "text": ""}
{"id": "2278111", "revid": "767487", "url": "https://it.wikipedia.org/wiki?curid=2278111", "title": "KenKen", "text": "Il KenKen \u00e8 un gioco di logica, ispirato al Sudoku e creato nel 2004 dal professore giapponese Tetsuya Miyamoto, insegnante alla \"Miyamoto Math Classroom\" di Tokyo. Fu pubblicato per la prima volta nel 2008 dal giornale londinese The Times\n, che aveva gi\u00e0 reso famoso il Sudoku\nIl gioco.\nIl gioco consiste in una griglia di dimensioni variabili (i pi\u00f9 comuni vanno dalle griglie 3x3 fino alle pi\u00f9 difficili 6x6), nelle quali bisogna disporre le cifre da 1 a n senza che ci siano ripetizioni n\u00e9 nelle righe n\u00e9 nelle colonne (come per il Sudoku). La griglia inizialmente \u00e8 totalmente vuota, e divisa in blocchi di diverse forme da linee pi\u00f9 spesse; in ogni blocco viene riportato un numero, seguito da un operatore aritmetico (+, -, x o \u00f7), che indica l'operazione da effettuare tra le varie cifre del blocco.\nLa griglia va completata in modo che, effettuando l'operazione riportata in ciascun blocco tra le sue cifre, si ottenga esattamente il risultato richiesto (sempre un numero intero positivo). A differenza del Killer Sudoku, le cifre si possono ripetere all'interno dei blocchi, a condizione per\u00f2 che non si trovino sulla stessa riga o colonna.\nEsempio.\nBisogna riempire lo schema qui a lato con le cifre da 1 a 6 in modo che in ogni riga e in ogni colonna non siano presenti ripetizioni, e che in ogni blocco si riesca ad ottenere il risultato richiesto applicando l'operatore specificato sulle cifre presenti in esso.\nAlcune delle tecniche del Sudoku si possono usare anche per questi schemi, ma in generale la tecnica migliore \u00e8 creare una lista di tutte le combinazioni possibili e procedere per eliminazione:\nE cos\u00ec via.\nVarianti.\nUna versione pi\u00f9 difficile di questo gioco si ottiene omettendo dai blocchi gli operatori, e lasciando cos\u00ec pi\u00f9 possibili combinazioni per ogni blocco; allo stesso modo si possono mettere nei blocchi due o pi\u00f9 operatori, invece di uno solo, da applicare in successione ma in ordine sparso.\nLe dimensioni dei KenKen sono variabili, ma in generale \u00e8 totalmente inutile un KenKen 2x2, in quanto vi sono solo 2 possibili soluzioni; allo stesso modo, un KenKen di dimensioni superiori a 9x9 presenta complicazioni dovute alla necessit\u00e0 di operare con numeri molto grandi, e di dover mettere nello schema numeri con pi\u00f9 di una cifra, creando cos\u00ec confusione."}
{"id": "2278116", "revid": "86640921", "url": "https://it.wikipedia.org/wiki?curid=2278116", "title": "Uose valdostane", "text": "Le uose valdostane sono delle ghette, costruite con tela grossa e robusta, e con un allaccio laterale, che venivano, e sono ancora oggi, utilizzate dal corpo degli Alpini, insieme alle racchette da neve e agli sci, per consentire gli spostamenti su terreni innevati. La loro funzione consiste, analogamente alle ghette, nell'evitare che entri la neve nello scarpone durante la marcia."}
{"id": "2278128", "revid": "1728", "url": "https://it.wikipedia.org/wiki?curid=2278128", "title": "Lazzaro Donati (1873-1918)", "text": "Biografia.\nLazzaro Donati nacque a Modena da Salvatore Donati, che aveva un commercio di pellami, e da Rosina Leblis.\nSi trasfer\u00ec a Milano e qui fond\u00f2 il 6 dicembre 1901 con Emilio Jarach, figlio del banchiere Moise Jarach e fratello del Comandante Federico Jarach, la societ\u00e0 in nome collettivo \u201cBanca Jarach &amp; C\u201d.\nMoise Jarach era stato socio di suo zio, Gran Croce Lazzaro Donati, nella Banca Donati &amp; Jarach, fondata nel 1869 e venduta nel 1899.\nLa societ\u00e0, avente per oggetto \u201cl'esercizio di tutte le operazioni di banca e borsa\u201d, aveva un capitale di 150 000 lire, corrispondente 450 000 euro attuali, conferito per due terzi da Emilio Jarach e per un terzo da Lazzaro Donati.\nSino al 1906 la banca Jarach ebbe sede in via Armorari 4, una traversa di Piazza Cordusio; nel 1907 si trasfer\u00ec in un elegante edificio in stile Liberty in via Bocchetto 8, la cosiddetta Casa Lancia dell'ing. Achille Manfredini, che fu abbattuta nel 1939 per far posto ad un edificio in stile littorio, sede della Banca di Roma.\nLa Banca Jarach fu coinvolta nel finanziamento nell'autunno del 1914 di Il Popolo d'Italia, giornale fondato da Benito Mussolini.\nNel febbraio del 1918 Ida Dalser, ex amante di Mussolini dal quale ebbe nel 1915 un figlio, lo accus\u00f2 di essersi venduto alla Francia, accettando un milione di lire dall'ex-presidente del consiglio francese Caillaux in un incontro a Ginevra il 17 gennaio 1914, che sarebbe stato poi depositato presso la Banca Jarach. Questa testimonianza non fu allora ritenuta attendibile ma sembra che Mussolini abbia fatto arrivare a Milano i fondi per il nuovo giornale tramite questa banca.\nNel dicembre del 1916 la societ\u00e0 Banca Jarach fu sciolta ed al suo posto si costitu\u00ec una societ\u00e0 in accomandita semplice con la ragione sociale \u201cBanco Jarach &amp; C\u201d, in cui Emilio Jarach era socio accomandatario e unico gerente e Lazzaro Donati socio accomandante.\nDopo la morte di Lazzaro Donati nel 1918 Emilio Jarach prosegu\u00ec da solo l'attivit\u00e0 fino al marzo del 1921, quando la banca fu venduta alla Banca dell'Italia Meridionale, con sede a Napoli, che divenne nel 1922 la Banca d'America e d'Italia.\nLazzaro Donati fu insignito del titolo di Commendatore dell'Ordine del Regno d'Italia.\nLazzaro Donati si spos\u00f2 con Elda Finzi, da cui ebbe due figli."}
{"id": "2278149", "revid": "76963", "url": "https://it.wikipedia.org/wiki?curid=2278149", "title": "Todd Louiso", "text": "Biografia.\nNato nell'Ohio nel 1970, entra ben presto a far parte della \"School for Creative and Performing Arts\" di Cincinnati, in cui suo padre Jack Louiso si occupava della scenografia delle opere teatrali. Nell'Accademia ottenne la laurea nella categoria Drama and Musical Theater, nel 1988. A questo primo riconoscimento, segu\u00ec quello ottenuto nel 1992 dalla NYU's film school.\nDebutta come attore in due puntate della serie televisiva \"Young People's Specials\", comparendo in altri film o serie per televisione, tra i quali \"Law &amp; Order - I due volti della giustizia\", \"Scent of a Woman - Profumo di donna\". Acquista poi notoriet\u00e0 grazie alla partecipazione di due film di successo, \"Apollo 13\" e \"The Critic\".\nDi non minore importanza \u00e8 la sua carriera da regista, cominciata nel 1995 col cortometraggio \"The Fifteen Minute Hamlet\", per il quale ottiene un riconoscimento dal New York Comedy Festival. Come attore, riceve ruoli minori in film come \"Jerry Maguire\", \"Otto teste e una valigia\", oltre che in serie televisive pi\u00f9 recenti, \"Frasier\", \"Senza traccia\" o \"Dr. House - Medical Division\"."}
{"id": "2278152", "revid": "599013", "url": "https://it.wikipedia.org/wiki?curid=2278152", "title": "J\u00f6rg L\u00fctcke", "text": ""}
{"id": "2278155", "revid": "287204", "url": "https://it.wikipedia.org/wiki?curid=2278155", "title": "Jorg Lutcke", "text": ""}
{"id": "2278163", "revid": "767487", "url": "https://it.wikipedia.org/wiki?curid=2278163", "title": "Wolmer Beltrami", "text": "Biografia.\nLe prime nozioni musicali le apprese dal padre, valido musicista. Ben presto inizi\u00f2 a fare le sue prime esperienze in varie orchestrine, compresa quella del padre. A quattordici anni ebbe il suo primo contratto discografico con la Columbia. Un anno dopo, venne scritturato per un lungo periodo ad Amburgo e a Berna. A 16 anni aveva gi\u00e0 la sua orchestra con la quale si esib\u00ec per molti mesi in alcuni grandi alberghi: Hotel Ambasciatori ed Hotel Excelsior di Roma. \nNel 1947, si costitu\u00ec il duo Kramer-Beltrami che venne scritturato dai vari teatri italiani. Lo stesso duo comp\u00ec alcune tourn\u00e9e in Inghilterra, dove ebbe modo di esibirsi in trasmissioni radiofoniche e spettacoli teatrali e pi\u00f9 tardi televisive, come pure furono molte le registrazioni discografiche. . Con l'evento della televisione in Italia form\u00f2 il Trio con le sorelle Luisa e Leda, con le quali negli anni '50 effettu\u00f2 alcune tourn\u00e9e in Medio Oriente, esibendosi nelle citt\u00e0 pi\u00f9 importanti.\nBeltrami \u00e8 stato autore molto legato al jazz, suoi motivi famosi sono \"Il treno\", \"Carovana negra\", \"Squadrone bianco\" e molti altri. Ha fatto anche riviste e commedie musicali con Delia Scala e Renato Rascel. \nNel 1960 ebbe un importante riconoscimento: l'\"Oscar Mondiale della Fisarmonica\".\nNell'anno 1963 il compositore, fisarmonicista e pianista Italo Salizzato \"dedica al grande virtuoso della fisarmonica Wolmer Beltrami\" una sua composizione (Valzer Musette) dal titolo \"Tramonto parigino\", che verr\u00e0 in seguito pubblicata dalle edizioni musicali Farfisa ora Berben.\nFu uno dei componenti dell'orchestra diretta da Gorni Kramer e fu un grande talent-scout, contribuendo alla scoperta e al lancio di cantanti quali Mina e Fausto Leali."}
{"id": "2278168", "revid": "1573940", "url": "https://it.wikipedia.org/wiki?curid=2278168", "title": "Orange Warsaw Open", "text": "L'Orange Warsaw Open (precedentemente conosciuto come Orange Prokom Open) \u00e8 stato un torneo di tennis maschile che si disputa a Varsavia, Polonia sui campi in terra rossa del Warszawianka Courts. Dal 1992 al 2007 il torneo si \u00e8 disputato a Sopot, per poi muoversi l'anno successivo nella capitale polacca.\nLa storia del torneo \u00e8 cominciata nel 1992 quando era un challenger femminile. Nel 1998 divent\u00f2 un Tier IV e l'anno successivo venne promosso a Tier III. Il torneo maschile cominci\u00f2 nel 2001 prendendo il posto dell'Open di San Marino. L'ultima edizione del torneo femminile risale al 2004."}
{"id": "2278169", "revid": "174925", "url": "https://it.wikipedia.org/wiki?curid=2278169", "title": "Opus signinum", "text": ""}
{"id": "2278171", "revid": "287204", "url": "https://it.wikipedia.org/wiki?curid=2278171", "title": "Jadugora", "text": " \nJadugora \u00e8 una suddivisione dell'India, classificata come \"census town\", di 19.003 abitanti, situata nel distretto del Singhbhum Orientale, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 38' 48 N e 86\u00b0 21' 50 E.\nSociet\u00e0.\nEvoluzione demografica.\nAl censimento del 2001 la popolazione di Jadugora assommava a 19.003 persone, delle quali 10.082 maschi e 8.921 femmine. I bambini di et\u00e0 inferiore o uguale ai sei anni assommavano a 2.294, dei quali 1.199 maschi e 1.095 femmine. Infine, coloro che erano in grado di saper almeno leggere e scrivere erano 13.615, dei quali 8.033 maschi e 5.582 femmine."}
{"id": "2278172", "revid": "599013", "url": "https://it.wikipedia.org/wiki?curid=2278172", "title": "Milano-Sanremo 2004", "text": "La Milano-Sanremo 2004 \u00e8 stata la novantacinquesima edizione dell'omonima corsa ciclistica. Si disput\u00f2 il 20 marzo 2004 e fu vinta da \u00d3scar Freire con il tempo di 7h11'23\".\nAlla partenza, alle 9.30 a Milano, erano presenti 194 corridori, di cui 184 portarono a termine il percorso.\nPercorso.\nLa competizione si \u00e8 svolta sul percorso tradizionale di questi ultimi anni, con il Passo del Turchino e il passaggio da Capo Mele, Capo Cervo, Capo Berta e la salita del Poggio a pochi chilometri dall'arrivo in via Roma.\nResoconto degli eventi.\nDopo una lunga fuga a cinque al km 60, sulla Cipressa Mario Cipollini si stacca. In discesa Michele Bartoli cade e Mirko Celestino attacca, ma viene ripreso dalla Fassa Bortolo quando mancano 11\u00a0km all'arrivo. Sul Poggio scattano Matteo Carrara, Erik Dekker, \u00c1ngel Vicioso, \u00d3scar Pereiro e Bradley McGee, che vengono raggiunti e superati da Paolo Bettini.\nVicioso lo segue, ma entrambi vengono ripresi dal gruppo. Alessandro Petacchi viene lanciato dalla squadra ai 180 metri dal traguardo, ma Erik Zabel lo supera. Sul traguardo, Zabel alza le braccia pensando di avere vinto, ma viene superato da \u00d3scar Freire, che vince per 11 millesimi di secondo."}
{"id": "2278176", "revid": "287204", "url": "https://it.wikipedia.org/wiki?curid=2278176", "title": "Kevin Brown (storico)", "text": "Biografia.\nNato nel 1961 in Inghilterra, Kevin Brown \u00e8 attualmente direttore del Museo Fleming di Londra (Alexander Fleming Laboratory Museum) che lui stesso ha fondato nel 1993, nonch\u00e9 curatore dell'Archivo dell'Ospedale Santa Maria a Paddington (Londra) dove \u00e8 conservato il Museo.\nHa studiato storia a Oxford e all'University College di Londra e con il suo libro \"Penicillin Man: Alexander Fleming and the Antibiotic Revolution\", uscito in Inghilterra nel 2004, si \u00e8 affermato come un'autorit\u00e0, nel campo della storia di Fleming e della penicillina.\nCome esperto di storia della medicina ha tenuto (e continua a tenere) diverse lezioni in Universit\u00e0 di tutto il mondo, tra cui la Rutgers University, la Johns Hopkins University Medical School, l'Universit\u00e0 di Roma e numerose associazioni internazionale di medicina.\nHa scritto anche un libro sul rapporto tra la medicina e le guerre del ventesimo secolo, intitolato \"Fighting Fit: Health, Medicine and War in the Twentieth Century\" e un altro sulla storia della sifilide, intitolato \"The Pox: the Life and Near Death of a Very Social Disease\"."}
{"id": "2278179", "revid": "729019", "url": "https://it.wikipedia.org/wiki?curid=2278179", "title": "Diego de Benavides y de la Cueva", "text": "Biografia.\nBenavides ricevette un'educazione umanistica presso il Colegio Imperial de Madrid gestito dai gesuiti.\nFu cavaliere dell'Ordine di Santiago e gentiluomo di camera del re. Combatt\u00e9 in Aragona ed in Portogallo. Dopo la guerra del 1643 col Portogallo fu nominato capitano generale dei Confini. In seguito divenne governatore della Galizia. Nel 1653 fu nominato vicer\u00e9 e capitano generale della Navarra. A causa del contributo diplomatico fornito durante la negoziazione della Pace dei Pirenei (1659) e del successivo matrimonio tra la principessa Maria Teresa d'Austria e Luigi XIV di Francia, re Filippo IV gli confer\u00ec il titolo di marchese di Solera.\nTra i suoi scritti si trovano \"Epigramas latinos del humanista giennense D. Diego de Benavides y de la Cueva\" (epigrammi latini) ed \"Horae succisiuae siue Elucubrationes\". L'ultima opera fu un'antologia poetica scritta dai figli Francisco e Manuel de Benavides, pubblicata nel 1660 (seconda edizione nel 1664).\nNel 1661 divenne vicer\u00e9 del Per\u00f9. Durante la sua amministrazione si impegn\u00f2 per migliorare le condizioni di vita degli indigeni, in particolar modo riguardo alla loro educazione ed alle condizioni di lavoro. Per raggiungere questo obbiettivo eman\u00f2 la \"Ordenanza de Obrajes\" (Ordinanza degli Operai) nel 1664.\nDovette affrontare i problemi dovuti a terremoti ed epidemie, e soffocare la lotta tra i minatori spagnoli. L'ospedale di San Bartolom\u00e9 fu costruito durante la sua reggenza. Eresse il primo teatro di Lima. Mor\u00ec in questa citt\u00e0 nel 1666."}
{"id": "2278180", "revid": "287204", "url": "https://it.wikipedia.org/wiki?curid=2278180", "title": "Jena (India)", "text": " \nJena \u00e8 una suddivisione dell'India, classificata come \"census town\", di 7.154 abitanti, situata nel distretto di Bokaro, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 40' 34 N e 86\u00b0 01' 05 E.\nSociet\u00e0.\nEvoluzione demografica.\nAl censimento del 2001 la popolazione di Jena assommava a 7.154 persone, delle quali 3.848 maschi e 3.306 femmine. I bambini di et\u00e0 inferiore o uguale ai sei anni assommavano a 969, dei quali 525 maschi e 444 femmine. Infine, coloro che erano in grado di saper almeno leggere e scrivere erano 4.516, dei quali 2.875 maschi e 1.641 femmine."}
{"id": "2278181", "revid": "6923", "url": "https://it.wikipedia.org/wiki?curid=2278181", "title": "Genoa Cricket 1893", "text": "Il Genoa Cricket club 1893 \u00e8 una squadra del campionato italiano di serie A di cricket nata nel 2007 a Genova.\n\u00c8 la rinascita dell'antica sezione di cricket del Genoa Cricket and Football Club che da molti anni \u00e8 rimasta attiva soltanto nel calcio e dal 1911 al 1920 \u00e8 stata attiva la sezione di pallanuoto, la Genoa Cricket and Football Club Waterpolo.\nStoria.\nNel 2007, su iniziativa di alcuni tifosi genoani, la \"Fondazione Genoa\", con l'aiuto della societ\u00e0 del Genoa Cricket and Football Club, ha rifondato l'antica sezione di cricket, composta in maggior parte da giocatori asiatici, che ha esordito nel campionato italiano di serie C che si \u00e8 tenuto a Medicina il 21 e 22 luglio 2007 e nel quale si \u00e8 classificato ottavo su dodici partecipanti nella classifica finale. La federazione lo ha comunque ammesso al successivo campionato di serie B nel quale ha esordito il 1\u00ba maggio 2008; per questa stagione la squadra ha utilizzato come campo di casa il \"Felice Ceravolo\" del Lagaccio.\nAl termine della prima stagione in B, il Genoa era classificato al penultimo posto, il quarto, nel girone nord avendo totalizzato due vittorie, cinque sconfitte ed un pareggio tecnico per pioggia. Nel corso della stagione ha partecipato per la prima volta alla Coppa Italia nella quale, dopo aver ottenuto la qualificazione agli ottavi di finale per la rinuncia del Florence, \u00e8 stato eliminato sul campo del Latina Lanka.\nNel 2009 ha nuovamente preso parte al campionato di serie B utilizzando questa volta il campo \"Marco Calcagno\" di Cogoleto. Il Genoa si classifica primo nel girone Nord vincendo tutti gli incontri e qualificandosi alla fase finale; dopo aver sconfitto in semifinale il Florence, secondo classificato nel girone centro, si arrende in finale al Latina Lanka con il risultato di 224-209. Pur avendo ottenuto uno dei tre posti disponibili per la promozione in serie A, decide di rinunciare e di iscriversi anche per la stagione successiva al campionato di serie B. Ottimo anche il risultato in Coppa Italia: qualificatosi alla fase finale di Grosseto supera i campioni d'Italia del Pianoro Cricket Club ma viene sconfitto in finale ancora una volta dal Latina Lanka.\nA partire dalla stagione 2010 nascono le squadre Under-13 ed Under-15. Le partite casalinghe della prima squadra vengono disputate allo Stadio Comunale di Casella o presso lo \"Stadio Pio XII\" di Pegli, sede abituale di allenamento della squadra di calcio. Il Genoa si qualifica al secondo posto nel campionato giocato a girone unico lottando fino all'ultima giornata con i Lions Brescia, squadra dalla quale subir\u00e0 anche l'eliminazione ai quarti di Coppa Italia. A giugno Dilan Arsakulasuriya diventa il primo giocatore del Genoa ad essere convocato nella nazionale italiana.\nNel 2011 non riesce ad andare oltre il quarto posto finale, tuttavia viene ammesso d'ufficio al campionato di Serie A per la stagione 2012. In Coppa Italia subisce ancora una volta l'eliminazione ai quarti di finale."}
{"id": "2278187", "revid": "767487", "url": "https://it.wikipedia.org/wiki?curid=2278187", "title": "Bridget Johnson", "text": "La sua recente carriera \u00e8 corredata da produzioni cinematografiche di successo, tra le quali, in ordine cronologico, quella di \"Jerry Maguire\" con Tom Cruise, candidato all'Oscar come miglior film; per \"Qualcosa \u00e8 cambiato\" con Jack Nicholson, col quale \u00e8 stata essa stessa candidata all'Oscar, vincendo anche un Satellite Award.\nAltri film da lei prodotti sono stati \"Radio Killer\", \"I ragazzi della mia vita\", \"Ice Princess - Un sogno sul ghiaccio\" e \"Smart People\"."}
{"id": "2278188", "revid": "1970856", "url": "https://it.wikipedia.org/wiki?curid=2278188", "title": "Jharia", "text": " \nJharia \u00e8 una citt\u00e0 dell'India di 81.979 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 23\u00b0 42' 07 N e 86\u00b0 24' 45 E. Nel suo territorio \u00e8 presente l'omonimo bacino carbonifero, che rappresenta la pi\u00f9 grande riserva di carbone in India, stimata in 19,4 miliardi di tonnellate di carbone coke.\nSociet\u00e0.\nEvoluzione demografica.\nAl censimento del 2001 la popolazione di Jharia assommava a 81.979 persone, delle quali 44.359 maschi e 37.620 femmine. I bambini di et\u00e0 inferiore o uguale ai sei anni assommavano a 11.543, dei quali 5.918 maschi e 5.625 femmine. Infine, coloro che erano in grado di saper almeno leggere e scrivere erano 55.528, dei quali 32.807 maschi e 22.721 femmine."}
{"id": "2278195", "revid": "115533", "url": "https://it.wikipedia.org/wiki?curid=2278195", "title": "Aeronautica militare della Costa d'Avorio", "text": ""}
{"id": "2278196", "revid": "61051", "url": "https://it.wikipedia.org/wiki?curid=2278196", "title": "C\u00f4te d'Ivoire Air Force", "text": ""}
{"id": "2278197", "revid": "173469", "url": "https://it.wikipedia.org/wiki?curid=2278197", "title": "Elisabetta d'Austria (1554-1592)", "text": ""}
{"id": "2278199", "revid": "287204", "url": "https://it.wikipedia.org/wiki?curid=2278199", "title": "Jharia Khas", "text": " \nJharia Khas \u00e8 una suddivisione dell'India, classificata come \"census town\", di 19.808 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 44' 20 N e 86\u00b0 25' 54 E.\nSociet\u00e0.\nEvoluzione demografica.\nAl censimento del 2001 la popolazione di Jharia Khas assommava a 19.808 persone, delle quali 10.878 maschi e 8.930 femmine. I bambini di et\u00e0 inferiore o uguale ai sei anni assommavano a 3.311, dei quali 1.707 maschi e 1.604 femmine. Infine, coloro che erano in grado di saper almeno leggere e scrivere erano 10.776, dei quali 6.937 maschi e 3.839 femmine."}
{"id": "2278203", "revid": "1305772", "url": "https://it.wikipedia.org/wiki?curid=2278203", "title": "Basilica di Grado", "text": ""}
{"id": "2278204", "revid": "339392", "url": "https://it.wikipedia.org/wiki?curid=2278204", "title": "Edilizia biocompatibile", "text": ""}
{"id": "2278205", "revid": "22711352", "url": "https://it.wikipedia.org/wiki?curid=2278205", "title": "Mattonpesto", "text": ""}
{"id": "2278206", "revid": "1048993", "url": "https://it.wikipedia.org/wiki?curid=2278206", "title": "Giulio Maria Furente", "text": "Biografia.\nNato a Napoli il 6 novembre 1997, studia recitazione fin da bambino con la madre.\nDal 2007 al 2012 interpreta il personaggio di \"Sandro Ferri\" nella soap opera \"Un posto al sole\". Contemporaneamente recita in teatro, nel film \"No problem\" (2008) di Vincenzo Salemme, e in alcune fiction tv: \"Il mistero del lago\", regia di Marco Serafini, \"R.I.S. 5 - Delitti imperfetti\" e \"Rex\", tutte del 2009.\nNel febbraio 2009 partecipa alla quinta edizione della trasmissione \"Ballando con le stelle\", in onda su Rai 1, in coppia con la piccola Giulia d'Errico, vincendo il Torneo delle Stelline."}
{"id": "2278208", "revid": "287204", "url": "https://it.wikipedia.org/wiki?curid=2278208", "title": "Jhinkpani", "text": " \nJhinkpani \u00e8 una suddivisione dell'India, classificata come \"census town\", di 11.835 abitanti, situata nel distretto del Singhbhum Occidentale, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 25' 25 N e 85\u00b0 45' 06 E.\nSociet\u00e0.\nEvoluzione demografica.\nAl censimento del 2001 la popolazione di Jhinkpani assommava a 11.835 persone, delle quali 6.014 maschi e 5.821 femmine. I bambini di et\u00e0 inferiore o uguale ai sei anni assommavano a 1.734, dei quali 877 maschi e 857 femmine. Infine, coloro che erano in grado di saper almeno leggere e scrivere erano 6.541, dei quali 3.939 maschi e 2.602 femmine."}
{"id": "2278223", "revid": "181699", "url": "https://it.wikipedia.org/wiki?curid=2278223", "title": "Philishave", "text": "Philishave \u00e8 il nome storico con cui la Philips ha commercializzato i propri rasoi elettrici dal 1939 al 2006 (per il mercato statunitense, invece, fu adottato il nome di \"Norelco\").\nStoria.\nGenerazione a una testina.\nDurante la grave recessione degli anni trenta la Philips si trova nella necessit\u00e0 di dover individuare nuovi prodotti in grado di sviluppare un proprio mercato in Europa. L'idea dei rasoi elettrici viene \"importata\" dagli Stati Uniti, sebbene all'inizio non riscuota molto entusiasmo presso i vertici dell'azienda. Tuttavia \u00e8 grazie alle intuizioni e all'impegno dell'allora giovane ingegnere di origini belga Alexandre \"Sacha\" Horowitz (1914-1982) che la Philips dar\u00e0 vita ai suoi Philishave.\nA partire dai primi rasoi elettrici \"a secco\" commercializzati con successo negli Stati Uniti (si presume che l'ispirazione sia tratta dai rasoi che all'epoca impiegavano lo Schick Shaving System ideato da Jacob Schick nel 1930, o anche dai rasoi Zephyr e Rotoshaver) Horowitz sviluppa un nuovo tipo di testina rotante. Tale testina era costituita da tre lamelle montate su di un micro-telaio circolare in grado di ruotare velocemente grazie ad un motorino elettrico. Tale micro-telaio era inserito all'interno di uno slot di protezione con delle fessure che permettevano ai peli della barba di entrare e di essere recisi una volta che le lamelle erano in azione.\nIl principio di fondo di questo sistema \u00e8 rimasto pressoch\u00e9 identico fino ai giorni nostri.\nIl primo Philishave viene presentato alla Fiera di Primavera (Voorjaarsbeurs), nei Paesi Bassi, nel marzo del 1939. L'apparecchio aveva una forma \"a sigaro\", con un corpo realizzato in bachelite scura ed un'unica testina rotante realizzata in bronzo e posta su una delle due estremit\u00e0 del cilindro. Gi\u00e0 nel 1940 il bronzo viene sostituito dall'acciaio (quest'ultimo materiale era meno soggetto a perdere l'affilatura delle lamelle). E nel 1941 le tre lamelle diventano sei.\nDopo la flessione negli affari dovuta alla seconda guerra mondiale, la Philips riparte lanciando nel 1946 un nuovo modello di rasoio dotato di una testina pi\u00f9 grande rispetto a quella dei precedenti modelli (il Philishave \"Staalbaard\"). Tale rasoio ottiene un significativo successo, anche grazie ad un'accurata pianificazione sia delle vendite sia della campagna pubblicitaria. Ad esempio un manifesto della De la Mar presentava il nuovo Philishave come il regalo pi\u00f9 alla moda che un uomo moderno potesse ricevere dalla propria compagna.\nNonostante i buoni risultati dello Staalbaard, nel 1947, in relazione anche al progetto di lanciare il Philishave sul mercato statunitense, la Philips apporta modifiche considerevoli ai propri rasoi elettrici. Innanzitutto viene cambiata la forma: da quella \"a sigaro\" si passa a quella \"a topo\" (stessa identica metafora \u00e8 stata impiegata qualche decennio pi\u00f9 tardi per i mouse dei computer), con una testina rotante posta lateralmente, e il filo elettrico che assomigliava ad una coda. Una seconda innovazione \u00e8 rappresentata dalla sostituzione del materiale impiegato per costruire il corpo: dalla bachelite scura si passa alla plastica chiara. Nel 1948, dopo un'ulteriore miglioria per quanto riguarda il motore elettrico, con conseguente creazione del modello \"a uovo\" disegnato da Raymond Loewy, il Philishave viene lanciato sul mercato mondiale, sebbene negli Stati Uniti verr\u00e0 commercializzato col nome di Norelco. Celebre rester\u00e0 un manifesto di Jean Colin che reclamizzava quest'ultimo modello (\"\u00abRasoir \u00e9lectrique Philshave c'est plus s\u00fbr!\u00bb\").\nGenerazione a due testine.\nIl lancio mondiale del Philishave trova per\u00f2 immediatamente una battuta d'arresto: la Philips, infatti, approda col suo rasoio elettrico dotato di un'unica testina in un paese, gli Stati Uniti, dove i rasoi elettrici di testine ne avevano almeno due. Nel 1951 \u00e8 cos\u00ec costretta a adeguarsi alle esigenze di mercato e lancia il \"Doubleheader\": ma sar\u00e0 proprio il fatto di aver raddoppiato la testina ideata da Horowitz che render\u00e0 il Philishave un rasoio particolarmente efficace e rapido (ribattezzato appunto \"Speedshaver\"). Il successo \u00e8 notevole: negli anni cinquanta la Philips diverr\u00e0 uno dei leader del mercato americano, rivaleggiando con Remington e Schick. Il Philishave ha successo anche in altri paesi del mondo, in particolare in Francia.\nNel 1952 viene creato il primo Philishave portatile: tale modello era una variante del modello \"a uovo\", dotato di una batteria esterna collegata tramite un filo (il Philishave portatile seguir\u00e0 poi un'evoluzione, nel corso degli anni, che andr\u00e0 di pari passo con quella delle batterie portatili).\nNel 1956 viene proposto sul mercato australiano un modello a tre testine, ma il modello classico rester\u00e0 quello a due ancora per diversi anni e verr\u00e0 perfezionato a pi\u00f9 riprese. Nel 1957 viene creato un modello dotato di un pulsante che permette di sollevare il piano dove risiedono le testine senza dover smontare l'intero rasoio per procedere alla pulizia (dotato quindi del cosiddetto \"Fliptop Cleaning System\"). Successivamente vengono migliorate le capacit\u00e0 di rasatura.\nNel 1962 il pulsante del voltaggio della corrente viene montato sul corpo stesso del rasoio anzich\u00e9 sulla spina (modello \"H\u00e9 Man\", nella foto in alto). Sempre in questi anni il Philishave viene dotato di un pulsante per l'accensione (prima il rasoio si accendeva semplicemente inserendo la spina nella presa della corrente).\nGenerazione a tre testine.\nIl primo difetto del Philishave era rappresentato dal fatto che risultava abbastanza difficile ottenere rasature diritte con delle testine circolari (ad esempio in prossimit\u00e0 delle basette). Per quanto la Philips avesse dotato fin dagli anni cinquanta alcuni dei propri modelli di rasoi elettrici di \"regola-basette\", questi ultimi non riscossero mai il successo dei modelli classici perch\u00e9 considerati meno maneggevoli.&lt;br&gt;\nIl secondo difetto del Philishave era rappresentato dal fatto di esser considerato un rasoio \"lento\" rispetto a molti altri modelli della concorrenza. In questo caso, per\u00f2, l'introduzione della terza testina nel 1966 (sviluppando quindi l'idea di dieci anni prima) ha successo. Va precisato, comunque, che la terza testina in realt\u00e0 diventa un elemento che va a definire due linee di prodotti: una di lusso (caratterizzata appunto da rasoi a tre testine) e una pi\u00f9 economica (caratterizzata ancora da rasoi a due testine).\nNel 1975 le sei lamelle di ciascuna testina diventano dodici (Philishave \"90 Super 12\") e viene introdotto il modello \"a cornetta di telefono\". Nel 1980 viene introdotto un nuovo sistema (il cosiddetto \"Double action\" o \"Lift and cut\") in grado di sollevare i peli della barba e poi tagliarli: ci\u00f2 permetterebbe una rasatura pi\u00f9 a fondo. Tale sistema diviene inoltre uno standard per i modelli successivi. Nel 1983 viene introdotto un nuovo tipo di motorino elettronico e viene messo in produzione il Philishave \"Rota 83\". La forma di tale modello, con il piano delle testine obliquo rispetto all'asse del corpo del rasoio, rimarr\u00e0 poi la forma di base caratteristica (sebbene con continui restyling) di tutti i Philishave successivi (un esempio \u00e8 nella foto a fianco).\nDurante gli anni ottanta il marketing della Philips tender\u00e0 a dirigere il costoso e tecnologico modello a tre testine verso un pubblico pi\u00f9 adulto, mentre il pi\u00f9 economico e semplice modello a due testine verso un pubblico pi\u00f9 giovane. L'idea di fondo \u00e8 quella di venire incontro a ciascuna di queste due fasce d'et\u00e0 lavorando sul design e sul prezzo, in modo da guadagnarsi una clientela che possa usare Philishave per tutto l'arco della vita, dalla pubert\u00e0 fino alla vecchiaia. Tale filosofia di mercato esisteva gi\u00e0 fin dagli anni cinquanta, ma durante gli anni ottanta viene messa a punto con particolare cura.\nNegli anni novanta vengono introdotti un nuovo tipo di testina arrotondata, e un nuovo materiale di rivestimento del corpo che rende i rasoi pi\u00f9 soffici al tatto quando si impugnano. La Philips punta inoltre su design sempre pi\u00f9 moderni e accattivanti, sebbene questi sforzi non sempre vengano ripagati dalle vendite (eclatante \u00e8 il caso del rasoio a batteria HS-190 che da un lato vince vari premi di design ma dall'altro costituisce un fiasco commerciale). Viene rivista la filosofia di posizionamento del prodotto in relazione all'et\u00e0 a vantaggio di un posizionamento che premia l'individualit\u00e0 ovvero che mira a raggiungere un gran numero di consumatori con prodotti di qualit\u00e0 ed esteticamente originali. La serie HQ-400 \u00e8 forse quella pi\u00f9 rappresentativa al riguardo, con rasoi dotati di corpi asimmetrici e colori metallici.\nNel 1996 viene introdotto il sistema \"Reflex Action\" (serie HQ 5000): in sostanza le tre testine non vengono pi\u00f9 montate su una base rigida ma su una base divisa in tre sezioni che permette a ciascuna testina di ammortizzare, in relazione alle altre due, la pressione esercitata sul volto: il risultato \u00e8 che il rasoio tende ad adattarsi dinamicamente alla forma del viso a seconda del punto in cui si trova.\nNegli stessi anni, per far fronte alla concorrenza delle lamette da barba che assicuravano una pi\u00f9 piacevole sensazione di freschezza durante la rasatura, la Philips lancia il Philishave \"Cool Skin\" (\"Advantage\" negli Stati Uniti): rasoio elettrico in grado di secernere una crema premendo un pulsante (la Beiersdorf produrr\u00e0 una Nivea for Men appositamente per il Cool Skin). Il vantaggio di tali rasoi doveva essere quello di dare, appunto, una sensazione di freschezza propria della classica rasatura con schiuma da barba e lametta e limitare le irritazioni che la rasatura elettrica comporta per alcune persone.Tali rasoi potevano inoltre essere lavati sotto acqua corrente.\nNel 1999 viene introdotto il sistema di rasatura \"Quadra Action\" (serie HQ 6000): in questo caso le griglie di protezione delle lamelle rotanti sono dotate di fessure molto ampie, promettendo una rasatura ottimale e pi\u00f9 gradevole anche a partire da una barba pi\u00f9 folta.\nNel 2002 viene introdotto il sistema di rasatura \"Sensotec\" (\"Spectra\" negli Stati Uniti): in sostanza si tratta di un'evoluzione del sistema \"Reflex Action\" (serie HQ 8000) che permette di regolare anche il grado di flessibilit\u00e0 delle testine. Viene inoltre potenziata la capacit\u00e0 del sistema \"Lift and cut\".\nNel 2005 vengono introdotti due nuovi sistemi di rasatura che permetterebbero di (\"SmartTouch\", ulteriore evoluzione del \"Reflex Action\") e dal punto di vista dell'efficacia di rasatura (\"Speed-XL\").\nNel 2006 la casa olandese decide di abbandonare il marchio Philishave (e Norelco) e di iniziare a produrre rasoi elettrici a solo marchio Philips.\nAltri prodotti.\nFin dal 1939 la Philips dedica una particolare gamma di rasoi elettrici alla depilazione femminile (\"Ladyshave\").&lt;br&gt;\nNegli anni sono stati introdotti, inoltre, apparecchi per tagliare la barba lunga e i capelli."}
{"id": "2278225", "revid": "1305772", "url": "https://it.wikipedia.org/wiki?curid=2278225", "title": "Shooting Star (Elton John)", "text": "Shooting Star \u00e8 un brano composto ed interpretato dall'artista britannico Elton John; il testo \u00e8 di Gary Osborne.\nStruttura del brano.\nProveniente dall'album del 1978 \"A Single Man\" (del quale \u00e8 l'ottava traccia), rappresenta la seconda traccia pi\u00f9 corta dell'LP (tralasciando lo strumentale \"Reverie\"), della durata di 02:44. John qui sperimenta un nuovo arrangiamento, completamente diverso da quello messo in evidenza in molti dei suoi brani. Inoltre la rockstar suona un Fender Rhodes al posto del solito pianoforte a coda. Sono presenti il sassofonista John Crocker (autore di un assolo udibile a un certo punto del pezzo) e Herbie Flowers al basso acustico, oltre a Steve Holly (batteria) e allo storico Ray Cooper (percussioni). Da notare la completa assenza di chitarre: ci\u00f2 contribuisce a fare di \"Shooting Star\" il brano dalla melodia pi\u00f9 tranquilla (insieme a \"Song for Guy\") presente sull'LP. La canzone confluisce infine nella poliedrica \"Madness\".\nSignificato del testo.\nIl testo di Osborne parla di un uomo e della sua ex-fidanzata, diventata nel frattempo famosa. Il brano riguarda principalmente la loro relazione passata; il protagonista si reca ad ogni spettacolo della donna per vederla, e spera che un giorno possa ricordarsi del loro rapporto e riunirsi a lui. Finch\u00e9 quel giorno non fosse arrivato, egli sarebbe stato l\u00ec per lei."}
{"id": "2278234", "revid": "287204", "url": "https://it.wikipedia.org/wiki?curid=2278234", "title": "Diego de Holguin", "text": "Biografia.\nHolguin nacque attorno al 1486 in una cittadina spagnola chiamata Tona o Sona. Giunse nelle Americhe molto giovane, andando ad abitare in una colonia spagnola nell'odierna Repubblica Dominicana nel 1506. Qui partecip\u00f2 alla fondazione delle citt\u00e0 di Aragua, Puerto Real e Ciudad de la Vega. Non appena divenuto capitano, Diego de Holgu\u00edn partecip\u00f2 alla conquista di Coactemal\u00e1n, Izalco e Cuzcatl\u00e1n nell'attuale El Salvador, agli ordini di Pedro de Alvarado. Faceva parte dei Santiago de Los Caballeros de Guatemala.\nAssieme a Gonzalo de Alvarado, fu uno dei fondatori di San Salvador divenendone primo sindaco nell'aprile del 1525.\nNel 2005 \u00e8 iniziata la costruzione di un'autostrada situata nei sobborghi di San Salvador, che prende il nome di Diego de Holguin."}
{"id": "2278246", "revid": "111433", "url": "https://it.wikipedia.org/wiki?curid=2278246", "title": "Deceneo", "text": "Deceneo (\"Deceneus\" in latino) pu\u00f2 riferirsi a due distinti personaggi della storia della Dacia, entrambi citati in Giordane, \"De origine actibusque Getarum\":"}
{"id": "2278248", "revid": "22711834", "url": "https://it.wikipedia.org/wiki?curid=2278248", "title": "Dicineo", "text": ""}
{"id": "2278250", "revid": "767487", "url": "https://it.wikipedia.org/wiki?curid=2278250", "title": "Cimiliarca", "text": "Cimiliarca o Cimeliarca (dal greco \"\u03ba\u03b5\u03bc\u03b5\u03bb\u03b9\u03b1\u03c1\u03ba\u03b5\u03c2\") \u00e8 un ministro di culto nelle cattedrali della chiesa cattolica.\nIl titolo \u00e8 di antica origine ed era utilizzato gi\u00e0 in et\u00e0 romana per indicare il tesoriere di un dato officio, compito successivamente traslato nell'Impero Bizantino.\nAll'interno della chiesa cattolica, esso venne usato in particolar modo tra il III ed il IV secolo per indicare il collaboratore pi\u00f9 stretto dell'Arcivescovo, avente il delicato compito di custodire e conservare i vasi sacri e tutti gli oggetti sacri pi\u00f9 o meno preziosi utilizzati dai celebranti durante le celebrazioni che si tenevano all'interno della cattedrale o di una basilica maggiore della citt\u00e0. Egli si occupava anche di registrare, convalidare e mantenere in sicurezza le varie reliquie che costituivano il patrimonio spirituale della cattedrale, controllandone anche l'esposizione ai fedeli secondo le prescrizioni episcopali.\nQuesto ruolo, dopo il IV secolo, and\u00f2 decadendo con la diffusione della tradizione da parte delle chiese di assumere un sacrestano od un laico preposto a questo compito. La carica non scomparve del tutto, ma venne mantenuta solo presso le chiese pi\u00f9 importanti e con un valore d'importanza di molto attenuato rispetto all'origine."}
{"id": "2278254", "revid": "22711879", "url": "https://it.wikipedia.org/wiki?curid=2278254", "title": "Pileum", "text": ""}
{"id": "2278270", "revid": "2056951", "url": "https://it.wikipedia.org/wiki?curid=2278270", "title": "Mich\u00e8le Burke", "text": "Biografia.\nNasce in un paese nei pressi di Dublino, nella contea di Kildare, dal quale in seguito si allontan\u00f2 col fratello Mark nel 1981, stabilendosi in Canada. Qui visse lavorando a Montr\u00e9al come modella, avendo comunque anche modo di laurearsi presso l'.\nI continui spostamenti dell'artista sono all'origine del suo poliglottismo: Burke parla infatti un fluente inglese, francese, spagnolo e un discreto goidelico, oltre a possedere passaporti britannici, europei e canadesi.\nHa lavorato in circa quaranta film, acquistando notoriet\u00e0 gi\u00e0 nel 1983, anno in cui riceve, insieme a Sarah Monzani, l'Oscar e un Bafta Award al miglior trucco, per il film \"La guerra del fuoco\". Meritevoli di menzione sono anche i suoi interventi in film quali \"Cyrano de Bergerac\", \"Dracula di Bram Stoker\", all'origine del suo secondo Oscar, \"Jerry Maguire\", \"Austin Powers - La spia che ci provava\", \"The Cell - La cellula\", \"Vanilla Sky\", \"Minority Report\", \"Elizabethtown\", \"\" e \"Tropic Thunder\"."}
{"id": "2278276", "revid": "1305772", "url": "https://it.wikipedia.org/wiki?curid=2278276", "title": "Madness (Elton John)", "text": "Madness \u00e8 un brano composto ed interpretato dall'artista britannico Elton John; il testo \u00e8 di Gary Osborne.\nStruttura del brano.\nProveniente dall'album del 1978 \"A Single Man\" (del quale \u00e8 la nona traccia), fa confluire al suo interno la parte finale del brano \"Shooting Star\". Il pianoforte di Elton, eclettico e sferzante, \u00e8 molto messo in evidenza, cos\u00ec come una sezione di archi che fa la sua comparsa a met\u00e0 del pezzo. La parte finale del brano \u00e8 decisamente movimentata e caotica, in linea con il testo di Osborne. Elton si cimenta anche in note molto acute, prese in falsetto.\nSignificato del testo.\nIl testo di Osborne \u00e8 un chiaro riferimento alle stragi londinesi del 1978. Altre fonti sostengono che si riferisca invece all'Irlanda del Nord. Ci sono numerosi riferimenti a catastrofi, guerre, distruzioni, problemi di un mondo che non conosce pace. La melodia, ricercata e caotica, illustra molto bene il significato del testo."}
{"id": "2278277", "revid": "599013", "url": "https://it.wikipedia.org/wiki?curid=2278277", "title": "Chiesa di San Giovanni ad insulam", "text": "La chiesa di San Giovanni ad Insulam, detta anche chiesa di San Giovanni al Mavone, sorge isolata sopra un piccolo poggio che fiancheggia il fiume Mavone nell'omonima valle. Si trova nei pressi del paese di Isola del Gran Sasso d'Italia, nel territorio della provincia di Teramo in Abruzzo, immersa nella catena appenninica alle falde del Gran Sasso le cui cime del Corno Grande e del Corno Piccolo da una parte, e i monti Prena e Camicia dall'altra ne incorniciano il panorama.\nL'edificio religioso appartenne alla struttura abbaziale connessa di cui restano suggestive tracce di tratti di ruderi ed \u00e8 annoverato nell\"'Elenco degli edifici monumentali della provincia di Teramo\".\nLa chiesa si eleva costruita sopra la cripta e l'intera struttura fu eretta in tempi diversi tra l'XI e il XIII secolo.\nL'Abbazia \u00e8 inserita nell'itinerario turistico-religioso denominato Valle delle Abbazie\nStoria.\nLa scarsit\u00e0 di documenti pervenuti sulla storia della chiesa di San Giovanni ad Insulam ne rende possibile la sola ricostruzione degli eventi attraverso le notizie che sono giunte da atti non avendo alcun riferimento che ne descriva le origini.\nStefano Gallo, nei D.A.T., e Mario Moretti rintracciano la prima menzione del complesso monastico, insieme con quello della chiesa di Santa Maria di Ronzano, in un decreto del papa Lucio II, datato 19 gennaio 1184, emanato per redimere la controversia della lite sorta, nel 1183, fra il vescovo di Penne Oderisio e l'abate, dell'antrodocano San Quirico, Senebaldo.\nMediante questo decreto il pontefice incaricava i legali Ottavio, cardinale dei Santi Sergio e Baco, e Teodino, vescovo portuense, di risolverla. Il ritrovamento di questo documento rende possibile affermare che nel XII secolo l'edificio religioso era gi\u00e0 esistente.\nRiguardo alla configurazione architettonica originaria \u00e8 possibile evincerne i tratti osservando l'attuale edificio che, nel corso dei secoli, non ha subito interventi che ne hanno modificato significativamente lo stile e la struttura. L'intero fabbricato si compone della chiesa e della cripta sottostante la zona presbiteriale.\nIl rapporto che intercorre tra queste due porzioni della costruzione \u00e8 stato diversamente spiegato da due storici locali quali Vincenzo Balzano e Ignazio Carlo Gavini.\nBalzano individua nella cripta una piccola chiesa preesistente, antecedente all'anno Mille, sopra cui \u00e8 stata costruita l'ulteriore chiesa che ora la racchiude.\nA conferma di questa ipotesi, lo storico, adduce la presenza di una lastra immurata, probabile frammento di una transenna, reimpiegato come decoro. La lavorazione a bassorilievo ne evidenzia un ornamento geometrico tipico dell'epoca di realizzazione individuata tra il VII e l'VIII secolo.\nIl Gavini, nel respingere la tesi del Balzano, considera la chiesa e la cripta frutto di un unico momento progettuale in cui l'una s'inserisce nelle linee architettoniche dell'altra, sebbene siano state edificate in momenti diversi distanti nell'arco del tempo di quasi un secolo.\nArchitettura.\nLa facciata.\nLa facciata di stile romanico fu alzata verso la fine del XII secolo e completata nel XIII con un coronamento orizzontale arricchito da mensole sulle quali poggiano archetti pensili che si alternano ogivali e a tutto sesto sovrastati da un'ininterrotta linea seghettata di conci. L'intera decorazione percorre tutto il perimetro esterno delle mura della fabbrica fino a ricongiungersi nella zona absidale. La fascia ornamentale \u00e8 interrotta solo nel tratto dell'inclusione sinistra della torre campanaria. Il campanile, aggiunto in epoca successiva all'originaria costruzione, si mostra con dimensioni piuttosto sproporzionate rispetto all'edificio e di rozza fattura. Termina, ora, con i due fornici della vela.\nIl prospetto frontale \u00e8 aperto da un ricco portale rialzato da alcuni gradini, un oculo e da due bifore di gusto pugliese, rare a trovarsi negli edifici abruzzesi. Queste sono incorniciate da una ghiera a tutto sesto, che si mostra liscia a spigolo vivo, e ricavate nello stretto spazio di un archetto ad ogiva, ripartite nelle due luci da una colonnina che presenta la base ed il capitello di uguale dimensione delle fessure.\nSi evidenzia, sopra il timpano del portale, l'oculo, considerato dal Moretti una possibile aggiunta postuma alla realizzazione originaria e del quale si pensa possa essere andata perduta la lavorazione a traforo.\nLa caratteristica di questa facciata a terminazione piana, che Gavini ritiene adottata per la prima volta in Abruzzo nella costruzione di questo complesso monumentale, fu utilizzata come prototipo architettonico per lo stile di altri edifici abruzzesi del XIV e XV secolo, sorti soprattutto nel territorio aquilano.\nI fianchi.\nI fianchi della costruzione sono aperti da piccole finestre a feritoia sopra le quali si nota la stratigrafia dell'alternanza di fasce di pietre e laterizi rossi, dovuta ad interventi di sopraelevazione della fabbrica, seguita da un secondo ordine di monofore. La cornice di coronamento \u00e8 definita a \u00ab\"spinapesce\"\u00bb ed archetti.\nIl prospetto posteriore \u00e8 movimentato dalla sporgenza dell'abside elevata in due tempi.\nI portali.\nIl portale principale.\nSpicca per originalit\u00e0 nel suo schema compositivo e si mostra riccamente intessuto di decori proponendo un diverso e nuovo impianto architettonico. Databile nella prima met\u00e0 del XII secolo, si apre in uno spazio rettangolare sovrastato dalla lunetta racchiusa all'interno di un'edicola.\nI decori in bassorilievo dell'archivolto sono scalpellati con motivi di girali d'acanto riferibili ai modelli classici riproposti anche nel pi\u00f9 elaborato architrave ed affini a quelli della chiesa di San Clemente al Vomano.\nGli stipiti non sono costituiti da pilastri, ma si compongono di conci di pietra squadrati e sovrapposti che mostrano bassorilievi di figure zoomorfe e mostruose di \"gusto liberatoriano\"..\nStefano Gallo, nei D.A.T. fornisce una particolareggiata descrizione degli otto conci scalpellati, evidenziando che sebbene risultino di diversa forma e dimensione sono accomunati dalla stessa tecnica di lavorazione impostata sulla riquadratura con la caratteristica di avere un piano di superficie abbassato dal quale il lapicida ha fatto emergere le raffigurazioni.\nNella parte bassa del portale si trovano in posizione simmetrica, le figure di due \u00ab\"leoni affrontati\"\u00bb, leggendo i bassorilievi da destra prosegue con i dettagli delle pietre dove si trovano le due colombe, un grifo rampante con un motivo fogliare ed un drago che mangia una serpe.\nSulla sinistra vi sono un drago, una leonessa con la coda rialzata e due uccelli.\nConclude che sono meritevoli d'attenzione per la particolare accuratezza dei dettagli il leone della parte sinistra, la leonessa e il grifo.\nNe evidenzia le affinit\u00e0 con i conci presenti nella parte destra del portale della chiesa di San Liberatore a Majella datato intorno al 1080. Pertanto li ritiene possibili materiali di reimpiego del secolo precedente.\nIl portale sul fianco destro.\nIl portale che si apre nel fianco di destra della fabbrica ha caratteristiche molto pi\u00f9 semplici del principale coevo. Utilizzato per collegare l'ambiente della chiesa con una torre laterale, presenta decorazioni di bassorilievi di girali vegetali solo nella porzione dell'archivolto della lunetta.\nL'interno.\nIl corpo della chiesa \u00e8 stato costruito nella seconda fase di edificazione del complesso monumentale, avvenuta nel XII secolo. A differenza della cripta la muratura \u00e8 stata realizzata con l'impiego di conci squadrati e regolari.\nCon questo intervento la cubatura della chiesa si accrebbe e vi fu l'avanzamento della fabbrica verso il piazzale antistante. All'interno si ebbe la divisione dello spazio su due livelli di calpestio raccordato dalla scala che inizia dalla fine della seconda campata. Questa suddivisione destinava la zona pi\u00f9 bassa ai fedeli, mentre la zona sopraelevata delimitava il presbiterio.\nIl rilievo del corpo della cripta occupa quasi i due terzi dello spazio della chiesa con l'evidente movimento d'innalzamento.\nL'ambiente dell'aula \u00e8 scandito da tre navate le cui sei arcate sono sostenute da pilastri fino all'arco trionfale e poi da colonne che presentano capitelli di varia foggia.\nAll'interno della calotta dell'abside vi sono i resti dell'affresco datato 1421.\nVi sono raffigurati, all'interno di una \"mandorla\", il Redentore tra la Vergine affiancata da un grazioso angioletto e la figura di san Giovanni Battista.\nLa cripta.\nLa cripta fu edificata anteriormente alla chiesa nel corso dell'XI secolo. Per la realizzazione della muratura furono impiegate pietre di grossolana fattura che per differenza di precisione di taglio bene evidenziano la zona da cui inizia la sopraelevazione del successivo edificio ecclesiale.\nSi accede a quest'ambiente, rischiarato dalle piccole finestre strombate, mediante i due ingressi posti alla fine delle navate laterali della chiesa. Il suo spazio, d'impostazione benedettina, si apre sotto al presbiterio da una pianta quadrangolare di metri 10 x 9,90. L'interno \u00e8 ripartito da tre navate, di cui solo la mediana, maggiore, \u00e8 absidata in esatta corrispondenza di quella superiore.\nQuattro colonne centrali a sezione circolare e i pilastri addossati alle pareti sostengono le campate dove poggia la copertura di volte a crociera."}
{"id": "2278283", "revid": "125406072", "url": "https://it.wikipedia.org/wiki?curid=2278283", "title": "Gruppo Bande Amhara", "text": "Il gruppo bande a cavallo Amhara, o Gruppo Squadroni Amhara, fu una formazione militare coloniale di cavalleria (un gruppo squadroni) del Regio Esercito italiano.\nStoria.\nIl Gruppo Bande Amhara era composto da \u00e0scari appartenenti all'etnia etiope Amhara (nonch\u00e9 di elementi di provenienza eritrea e yemenita) costituita fra il 1\u00ba luglio 1938 ed il febbraio 1940 nei territori coloniali dell'Africa Orientale Italiana per iniziativa del Duca d'Aosta.\nIl gruppo, forte di 1700 uomini, fu affidato al comando del tenente Amedeo Guillet, noto come il \"Comandante Diavolo\", il quale aveva avuto l'idea di arruolare i pi\u00f9 valenti fra gli uomini del negus Haile Selassie I, che si opponeva in armi all'occupazione.\nAllo scoppio della seconda guerra mondiale il Gruppo fu assegnato alle zone d'operazioni fra l'Eritrea e l'Etiopia e si distinse nei prodromi della cosiddetta Battaglia di Agordat, durante i quali ebbe uno scontro a Cher\u00f9 con truppe della \"Gazelle Force\" dell'esercito britannico, composte in parte rilevante da uomini indiani di etnia Sikh.\nL'azione, finalizzata a ritardare l'inseguimento delle truppe italiane in ritirata, consistette in una grande carica di cavalleria in due tornate. Nella prima furono circa 60 i cavalli impegnati, che attaccarono presentandosi in formazione estesa, tutti l'uno a fianco all'altro, sparando e lanciando granate sino a circa 20-25 metri dal nemico, quando fu abbattuta l'ultima unit\u00e0; il secondo attacco fu lanciato dopo circa un'ora dal precedente, con tutte le restanti 500 unit\u00e0, a fronteggiare l'uscita dei Sikh, che travolse, e fu fermato solo dopo il contatto con le artiglierie nemiche.\nDopo i due assalti, definiti nel bollettino di guerra britannico \"il pi\u00f9 brillante e temerario episodio di questa campagna\", complessivamente 179 cavalieri (fra cui il carissimo amico di Guillet, il tenente Renato Togni) restarono uccisi, circa 260 feriti, mentre i cavalli uccisi furono 89 e quelli feriti 68.\nL'ufficiale britannico che sub\u00ec l'assalto in seguito cos\u00ec descrisse l'avvenimento:\nAmedeo Guillet partecip\u00f2, alla testa di quello che rimaneva del suo Gruppo Bande Amhara ormai appiedato, anche alle battaglie di Cochen e Teclesan, prima della caduta di Asmara avvenuta il 1\u00ba aprile 1941. Molti \u00e0scari decisero comunque di proseguire con Guillet la guerriglia in Africa Orientale."}
{"id": "2278291", "revid": "547034", "url": "https://it.wikipedia.org/wiki?curid=2278291", "title": "Anima Noir", "text": "Anima Noir \u00e8 un album dei Theatres des Vampires, pubblicato nel 2008.\nIl disco.\nCon questo album la band si sposta verso sonorit\u00e0 vicine all'industrial metal, ma mantenendo sempre le tematiche legate al vampirismo. Come nell'album precedente \"Pleasure and Pain\" \u00e8 possibile sentire varie influenze, dalla darkwave al gothic rock e al death rock. \"Rain\" \u00e8 la cover di una canzone del gruppo inglese The Cult."}
{"id": "2278292", "revid": "315341", "url": "https://it.wikipedia.org/wiki?curid=2278292", "title": "Gruppo Squadroni Amhara", "text": ""}
{"id": "2278296", "revid": "315341", "url": "https://it.wikipedia.org/wiki?curid=2278296", "title": "Squadroni Amhara", "text": ""}
{"id": "2278300", "revid": "315341", "url": "https://it.wikipedia.org/wiki?curid=2278300", "title": "Squadrone Amhara", "text": ""}
{"id": "2278303", "revid": "121836", "url": "https://it.wikipedia.org/wiki?curid=2278303", "title": "Conti di Sandwich", "text": ""}
{"id": "2278306", "revid": "392652", "url": "https://it.wikipedia.org/wiki?curid=2278306", "title": "Leonard Chin", "text": "Biografia.\nInizia a lavorare come meccanico, poi fa apprendistato come fotografo e lavora per il Gleaner. Nei primi anni settanta \u00e8 il cantante del gruppo Charles Hannah and The Graduates e registra un singolo per Augustus Clarke ma presto capisce che \u00e8 pi\u00f9 portato al lavoro di produttore.\nTra le sue prime produzioni per la sua nuova etichetta, la \"Santic\", il cui nome deriva dalla crasi tra le prime lettere del soprannome del suo amico, il batterista Carlton \"Santa\" Davis e le ultime di Atlantic, tra il 1973 e il 1975, ci sono incisioni di Augustus Pablo, che registra il primo singolo dell'etichetta: \"Pablo In Dub\", di Paul Whiteman, di Horace Andy (con il quale ottiene due successi con \"Problems\" e \"Children of Israel\"), di Roman Stewart e di Gregory Isaacs.\nDue dei brani prodotti per Augustus Pablo furono inclusi nell'album di debutto di Pablo.\nLe sessioni di registrazione di Leonard Chin normalmente si tenevano allo studio di registrazione Randy's, con Errol Thompson al banco di mixaggio e vedevano Pablo come arrangiatore e pianista.\nLeonard Chin ha anche prodotto l'album del 1976 di Jah Woosh \"Chalice Blaze\".\nNel 1975 si \u00e8 trasferito a Londra diventando un importante produttore di lovers rock, lavorando con Carroll Thompson, Trevor Walters, Donna Rhoden e Lorna Pierre.\nL'etichetta inglese Pressure Sounds ha ripubblicato nel 1995 una raccolta di sue produzioni della met\u00e0 degli anni 70, dal titolo di \"An Even Harder Shade of Black\" (il titolo originale era \"Harder Shade Of Black\") e, nel 2005 ha pubblicato una raccolta di sue produzioni, uscite in precedenza su sette pollici: \"Down Santic Way\"."}
{"id": "2278307", "revid": "287204", "url": "https://it.wikipedia.org/wiki?curid=2278307", "title": "Smack the Pony", "text": "Smack the Pony \u00e8 una sit-com britannica, andata in onda dal 1999 al 2003 su Channel 4 e, in Italia, su Canal Jimmy. Il titolo \u00e8 un riferimento, ovviamente eufemistico, alla masturbazione femminile. Le principali autrici e attrici, sono Fiona Allen, Doon Mackichan e Sally Phillips. Ci sono, per\u00f2, frequenti apparizioni anche di Sarah Alexander e Darren Boyd.\nI temi ricorrenti dello show sono le relazioni amorose dai bizzarri risvolti, la concorrenza spietata e sleale nel mondo del lavoro, il latente lesbismo, le amicizie femminili con le implicazioni pi\u00f9 demenziali, le nevrosi, le insicurezze e le debolezze quotidiane delle donne. Spesso, per\u00f2, le storie sono solo schegge di puro surrealismo o semplici ed irriverenti parod\u00ece, dall'humor tipicamente british e di grande freschezza ed originalit\u00e0.\nNel 1999 e nel 2000 \"Smack the Pony\" ha vinto un Emmy Award."}
{"id": "2278310", "revid": "1522738", "url": "https://it.wikipedia.org/wiki?curid=2278310", "title": "Nevepoli", "text": ""}
{"id": "2278319", "revid": "22712603", "url": "https://it.wikipedia.org/wiki?curid=2278319", "title": "Inerti", "text": ""}
{"id": "2278327", "revid": "1378703", "url": "https://it.wikipedia.org/wiki?curid=2278327", "title": "Reverie (Elton John)", "text": ""}
{"id": "2278332", "revid": "287204", "url": "https://it.wikipedia.org/wiki?curid=2278332", "title": "Sierra Madre de Chiapas", "text": "La Sierra Madre de Chiapas (chiamata anche Cordigliera Centrale, e conosciuta semplicemente come Sierra Madre in Guatemala) \u00e8 una catena montuosa dell'America centrale che attraversa il sud-ovest del Messico, Guatemala, El Salvador e parte dell'Honduras.\n\u00c8 una delle catene pi\u00f9 estese dell'America centrale e costituisce un ampio sistema montuoso che corre da nord-ovest a sud-est lungo la costa dell'oceano Pacifico per oltre 600\u00a0km. La maggior parte dei vulcani del Guatemala sono parte della Sierra Madre e il suo punto pi\u00f9 alto raggiungono circa i 4.000 metri sul livello del mare.\nTra le principali cime della catena vi sono il vulcano Tacan\u00e1 (4.092 metri) e Tajumulco (4220 metri)."}
{"id": "2278337", "revid": "247933", "url": "https://it.wikipedia.org/wiki?curid=2278337", "title": "Sierra Madre del Chiapas", "text": ""}
{"id": "2278339", "revid": "111489558", "url": "https://it.wikipedia.org/wiki?curid=2278339", "title": "Torre Viscontea", "text": ""}
{"id": "2278376", "revid": "729019", "url": "https://it.wikipedia.org/wiki?curid=2278376", "title": "Coppa Europa di sci alpino 2009", "text": "La Coppa Europa di sci alpino 2009 fu la 38\u00aa edizione della manifestazione organizzata dalla Federazione Internazionale Sci; ebbe inizio il 4 novembre 2008 ad Amn\u00e9ville, in Francia, e si concluse il 14 marzo 2009 a Crans-Montana, in Svizzera.\nIn campo maschile furono disputate 32 delle 35 gare in programma (7 discese libere, 5 supergiganti, 8 slalom giganti, 10 slalom speciali, 2 supercombinate), in 17 diverse localit\u00e0. L'austriaco Florian Scheiber si aggiudic\u00f2 la classifica generale; lo svizzero Patrick K\u00fcng vinse la classifica di discesa libera, il ceco Petr Z\u00e1hrobsk\u00fd quella di supergigante, l'italiano Alexander Ploner quella di slalom gigante, lo svedese Mattias Hargin quella di slalom speciale e l'italiano Hagen Patscheider quella di combinata. L'austriaco Marcel Hirscher era il detentore uscente della Coppa generale.\nIn campo femminile furono disputate 30 delle 35 gare in programma (5 discese libere, 4 supergiganti, 8 slalom giganti, 10 slalom speciali, 3 supercombinate), in 17 diverse localit\u00e0. L'austriaca Karin Hackl si aggiudic\u00f2 sia la classifica generale, sia quella di slalom gigante; le sue connazionali Stefanie Moser e Margret Altacher vinsero rispettivamente quelle di discesa libera e di supergigante, la tedesca Marianne Mair quella di slalom speciale e la svizzera Jessica P\u00fcnchera quella di combinata. La svizzera Lara Gut era la detentrice uscente della Coppa generale.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nSC = supercombinata\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nSC = supercombinata"}
{"id": "2278387", "revid": "483388", "url": "https://it.wikipedia.org/wiki?curid=2278387", "title": "Kalkriese", "text": "Il Kalkriese \u00e8 una collina alta 157 metri, situata nella Bassa Sassonia, in Germania, oggi sito e museo archeologico fra i pi\u00f9 importanti in Germania. Nel 9 d.C. fu teatro della sconfitta romana ad opera delle trib\u00f9 germaniche capeggiate dai Cherusci di Arminio, nella selva di Teutoburgo.\nStoria del sito.\nLa \"clades variana\" (disfatta di Varo) \u00e8 considerata da molti autori moderni come una delle pi\u00f9 grandi disfatte subite dall'Impero romano. Sul sito della battaglia si ferm\u00f2 il generale romano Germanico, figlio dello scomparso Druso, nel corso delle campagne punitive compiute contro i Germani, negli anni 14-16, per volont\u00e0 dell'imperatore Tiberio.\nTacito ci descrive la scena del campo di battaglia sei anni pi\u00f9 tardi, al passaggio di Germanico per quei luoghi dove i Germani avevano \"fatto a pezzi\" tre intere legioni romane (legio XVII, legio XVIII e legio XIX):\nIl sito della battaglia fu suggerito gi\u00e0 agli inizi del Settecento da un certo Zacharias Goeze, teologo e filosofo tedesco, appassionato di numismatica, il quale aveva saputo di alcune monete romane rinvenute in localit\u00e0 Kalkriese, a 135\u00a0km a Nord-est del confine romano del Reno. Lo storico Theodor Mommsen nel 1885 era convinto che questa fosse la localit\u00e0 della famosa battaglia, in base al numero di monete accumulate da questo sito archeologico; ma si \u00e8 dovuto attendere il 1987 per averne conferma definitiva.\nArcheologia e museo del sito.\nIl materiale archeologico trovato sull'area della battaglia (su una superficie complessiva di 5 per 6\u00a0km) era di oltre 4.000 oggetti di epoca romana:\nA duemila anni esatti dalla battaglia \u00e8 stata inaugurata il 15 maggio 2009 una mostra sul sito della battaglia intitolata \u00ab\"IMPERIUM KONFLIKT MYTHOS. 2000 Jahre Varusschlacht\"\u00bb ."}
{"id": "2278388", "revid": "287204", "url": "https://it.wikipedia.org/wiki?curid=2278388", "title": "Anton Joseph Hampel", "text": "Nel 1737 venne nominato secondo corno della Hofkapelle di Dresda, posizione che terr\u00e0 fino al 1768 circa. Hampel contribu\u00ec allo sviluppo sia dello strumento che della sua tecnica, implementandovi alcune innovazioni che furono ampiamente imitate. Egli increment\u00f2 l'estensione del corno verso il basso e svilupp\u00f2 i bassi e i medi registri.\nAd Hampel \u00e8 generalmente accreditato lo sviluppo della tecnica dello stoppato, sviluppata presumibilmente tra il 1750 e il 1760, la quale permetteva al corno naturale di eseguire tutta la scala cromatica. Questa fu una delle maggior invenzioni nella storia del corno, paragonabile al concepimento della prima valvola nel 1817 da parte di Heinrich St\u00f6lzel. Lo stoppato fu in seguito perfezionato dal suo pi\u00f9 famoso allievo, Giovanni Punto, il quale studi\u00f2 con Hampel intorno al 1733-4 e in seguito pubblic\u00f2 a Parigi il metodo del maestro sotto il titolo \"Seule et vraie m\u00e9thode pour apprendre facilement les \u00e9l\u00e9mens des premier et second cors \u2026 compos\u00e9e par Hampl et perfection\u00e9e par Punto\".\nHampel compose diversi lavori per corno, tra i quali una raccolta di trii per corni e due concerti per due corni in re maggiore (ormai andati perduti). Inoltre potrebbe aver scritti dei duetti e trii, pubblicati a Londra nel 1762 circa sotto il nome anglecizzato di \"Mr. Humple\".\nDella sua famiglia si ricorda il figlio Johann Michael Hampel, il quale segu\u00ec le orme del padre diventando anch'egli cornista."}
{"id": "2278412", "revid": "729019", "url": "https://it.wikipedia.org/wiki?curid=2278412", "title": "Manuae (Isole Cook)", "text": "Manuae \u00e8 un atollo composto da due isole appartenente all'arcipelago delle Isole Cook, localizzato 100\u00a0km a sud-est di Aitutaki."}
{"id": "2278420", "revid": "767487", "url": "https://it.wikipedia.org/wiki?curid=2278420", "title": "ClickandBuy", "text": "ClickandBuy \u00e8 stato un sistema di pagamento on-line il cui funzionamento era simile a quello di Paypal. Dopo aver specificato in fase di registrazione un conto corrente bancario o una carta di credito di appoggio, l'utente poteva effettuare acquisti su internet semplicemente specificando il suo nome utente (che equivale al suo indirizzo di posta elettronica) e la sua password. I dati del conto corrente bancario o della carta di credito non venivano mai ripetuti al momento della transazione, e rendevano il metodo di pagamento particolarmente sicuro. In caso di carta di credito venivano preventivamente addebitati due importi compresi tra 1,00 e 1,99 euro che poi dovevano essere comunicati al sito per la validazione della carta di credito stessa. Il sistema di pagamento \u00e8 stato dismesso nell'aprile 2016.\nClickandBuy era un metodo di pagamento utilizzato in molti negozi on-line come Apple iTunes Store, bwin e iStockphoto."}
{"id": "2278426", "revid": "6923", "url": "https://it.wikipedia.org/wiki?curid=2278426", "title": "Song for Guy", "text": "Song for Guy \u00e8 un singolo del musicista britannico Elton John, pubblicato il 28 novembre 1978 come estratto dall'album \"A Single Man\".\nDescrizione.\nProveniente dall'album del 1978 \"A Single Man\" (del quale \u00e8 l'undicesima e ultima traccia) costituisce il pezzo di chiusura del lato B dell'LP e il brano pi\u00f9 conosciuto dello stesso.\nLa canzone \u00e8 un tributo al giovane Guy Burchett, fattorino diciassettenne della \"Rocket Records\" (etichetta discografica di propriet\u00e0 dello stesso Elton) deceduto tragicamente in un incidente motociclistico. Elton John sulla copertina del 7\" scrive:\nIl brano, quasi completamente strumentale, con un unico verso ripetuto nella parte finale della canzone (\"Life isn't everything\", in italiano \"La vita non \u00e8 tutto\"), viene introdotto dal solo pianoforte, suonato da Elton. Dopodich\u00e9 entra in scena un rhythm box, che tiene il tempo e rimarr\u00e0 udibile per tutta la durata della melodia.\nRay Cooper \u00e8 presente con alcuni tipi di strumenti a percussione (come lo shaker), mentre Elton John si cimenta anche nei sintetizzatori e altri strumenti a tastiera.\nClassifiche ed esibizioni live.\nIl singolo (della durata di 5' 02\") \u00e8 stato un successo mondiale (raggiungendo la #4 nel nat\u00eco Regno Unito e rimanendo in classifica per dieci settimane). Ma negli Stati Uniti esso non fu commercializzato fino al marzo del 1979, e non ottenne il risultato sperato (raggiunse solo la #110), cos\u00ec come nemmeno in Canada.\n\"Song for Guy\", utilizzata anche come preludio per altri brani (nel famoso \"Live in Barcelona\" del 1992, per esempio, essa anticipa \"Your Song\"), \u00e8 stata talvolta eseguita dal vivo nei concerti di Elton John."}
{"id": "2278431", "revid": "124515542", "url": "https://it.wikipedia.org/wiki?curid=2278431", "title": "Openclipart", "text": "Openclipart (precedentemente nota come Open Clip Art Library) \u00e8 una comunit\u00e0 virtuale rivolta alla collezione di clip art vettoriali a contenuto libero.\nStoria.\nIl progetto nacque nel 2004 dagli sviluppatori di Inkscape, Jon Phillips e Bryce Harrington, per agevolare la realizzazione e la condivisione delle immagini delle bandiere del mondo, ispirandosi al lavoro iniziato da Christian Schaller il 26 ottobre 2003 per la creazione di una collezione di bandiere create dagli utenti di Sodipodi; progressivamente, il progetto si estese anche alle clipart di altro tipo.\nLa versione 2.0 del progetto, pubblicata nel marzo 2010, introdusse un cambiamento a livello di CMS, col passaggio dal vecchio software ccHost al nuovo Aiki Framework (basato su licenza AGPL), consentendo a chiunque di compiere facilmente modifiche sul sito web. Alla realizzazione della nuova versione contribuirono, in particolare, Andy Fitzsimon, Bassel Safadi, Michi, Ronaldo Barbachano e Brad Philips.\nLa versione 3.0 ha introdotto, invece, la funzionalit\u00e0 dei \"preferiti\", che consente ai membri di tenere nota delle clip art pi\u00f9 interessanti per loro, ed un'opzione di \"image editing\" che ha reso pi\u00f9 semplice il remix delle immagini.\nIl 15 aprile 2013 Openclipart ha aggiornato il design del proprio sito e cambiato il logo, ora rappresentato da un paio di forbici.\nA dicembre del 2014, Openclipart ha raccolto i lavori di oltre 3.000 artisti, che hanno contribuito con oltre 60.000 clip art. Le immagini sono rilasciate nel pubblico dominio dai loro creatori, e sono realizzate nel formato Scalable Vector Graphics (SVG), spesso con anteprime scaricabili in formato Portable Network Graphics (PNG).\nDall'aprile 2019 il sito \u00e8 rimasto chiuso in manutenzione fino a Dicembre 2019 ."}
{"id": "2278436", "revid": "713168", "url": "https://it.wikipedia.org/wiki?curid=2278436", "title": "Sanfelice", "text": "I Sanfelice furono una delle famiglie nobiliari di Napoli pi\u00f9 note, furono anche una delle famiglie pi\u00f9 titolate contando numerosi feudi tra ducati, contee, principati ed altri. La famiglia era ascritta al Seggio di Montagna di Napoli e godeva di privilegi anche nelle altre citt\u00e0 del Regno di Napoli e in Francia.\nArma.\nL'arma dei Sanfelice \u00e8 costituito da un campo troncato; nel primo, d'argento con tre uccelli di rosso senza becco e senza zampe disposti in fascia; nel secondo, di rosso con 3 uccelli d'argento senza becco e senza zampe disposti in 2 e 1.\nStoria.\nLe origini della famiglia risalgono all'epoca normanna, il capostipite fu Pietro \"Sanfelice\", cavaliere normanno venuto in Italia seguendo Roberto il Guiscardo. Pietro ottenne nel 1080 la contea di Sanfelice in Terra di Lavoro, dando l'origine alla casata Sanfelice con i suoi discendenti. La famiglia ebbe come primo feudo Sanfelice nel 1230, poi divennero conti e marchesi di Corigliano Calabro, con l'accrescere della potenza acquisirono anche la contea di Bagnoli del Trigno, nel XVI secolo furono ricevuti dall'Ordine di San Jago di Spagna e dall'Ordine dei Cavalieri di Malta. Nel XVII secolo divennero anche duchi di Rodi (1609), Bagnoli (1625), Laureana Cilento (1637), San Cipriano (1658), feudatari di Agropoli (1660-1803), Acquavella (1795), divennero anche principi di Monteverde nel 1646 e di Viggiano nel 1891. Oltre a questi feudi pi\u00f9 rilevanti i Sanfelice avevano posseduto oltre cinquanta feudi ed ebbero incarichi di prestigio. Nel XVIII secolo presero parte ai moti della Repubblica Napoletana del 1799."}
{"id": "2278439", "revid": "767487", "url": "https://it.wikipedia.org/wiki?curid=2278439", "title": "Alexia Vassiliou", "text": "Ha rappresentato Cipro due volte all'Eurovision Song Contest: nel 1981 con gli Island e nel 1987 da sola.\n\u00c8 molto celebre in Grecia, dove ha conquistato diversi dischi d'oro e di platino, oltre a quello ottenuto in Scandinavia.\nHa studiato al Berklee College of Music di Boston."}
{"id": "2278449", "revid": "96807755", "url": "https://it.wikipedia.org/wiki?curid=2278449", "title": "Puntatori a funzione", "text": "Un puntatore a funzione \u00e8 un tipo di puntatore in C, C++, D, e altri linguaggi di programmazioni stile C. Quando viene dereferenziato esso invoca una funzione, passandole zero o pi\u00f9 argomenti come ad una funzione normale. Nei linguaggi di programmazione come il C, i puntatori a funzione possono essere usati per semplificare il codice fornendo un modo semplice per eseguire codice in base a parametri determinati a run-time.\nSimilarmente ai puntatori a funzione esistono le funzioni oggetto o funtori, che possono essere usati in maniera simile. I funtori sono pi\u00f9 potenti dei puntatori a funzione perch\u00e9 possono contenere i propri valori.\nAlcuni linguaggi \"puramente\" ad oggetti (come java) non supportano i puntatori a funzione.\nQualcosa di simile pu\u00f2 essere implementato in questi tipi di linguaggi, sebbene, usando le reference alle interfacce questo definisce una singola funzione membro. \nLinguaggi Microsoft .NET come il C# e il Visual Basic .NET implementano dei puntatori\na funzione type safe con i delegate.\nIn altri linguaggi che supportano le funzioni first-class, le funzioni sono trattate come dati e possono essere\npassate, ritornate e create dinamicamente da altre funzioni, eliminando la necessit\u00e0 di puntatori a funzione.\nL'uso eccessivo di puntatori a funzione pu\u00f2 produrre un rallentamento del codice sui processori moderni,\nperch\u00e9 la branch prediction pu\u00f2 non essere in grado di prevedere quale ramo verr\u00e0 preso (dipende\ninfatti dal valore del puntatore a funzione a run-time), sebbene questo effetto possa essere compensato per ridurre le ricerche nelle tabelle di lookup.\nPuntatori a metodo.\nIl C++ \u00e8 object-oriented, quindi le classi possono avere metodi.\nFunzioni membro non-statiche (metodi di istanza) hanno un parametro implicito (il puntatore a this) che \u00e8 il puntatore all'oggetto su cui sta operando, quindi il tipo dell'oggetto deve essere incluso come\nparte del tipo del puntatore a funzione. Il metodo viene poi utilizzato su un oggetto di quella classe usando uno\ndegli operatori \"puntatori a membro\": codice_1 o codice_2 (per un oggetto o un puntatore ad oggetto\nrispettivamente).\nSebbene i puntatori a funzione in C e C++ possano essere implementati come semplici indirizzi, per cui\ntipicamente codice_3, i puntatori a membro in C++ sono spesso implementati come\nfat pointer, tipicamente due o tre volte la dimensione del puntatore a funzione, in accordo con la \nereditariet\u00e0 virtuale (si vedano anche le funzioni virtuali)."}
{"id": "2278450", "revid": "22713849", "url": "https://it.wikipedia.org/wiki?curid=2278450", "title": "HC Lugano Ladies Team", "text": ""}
{"id": "2278453", "revid": "599", "url": "https://it.wikipedia.org/wiki?curid=2278453", "title": "Funzioni-L", "text": ""}
{"id": "2278455", "revid": "287204", "url": "https://it.wikipedia.org/wiki?curid=2278455", "title": "Serie L", "text": ""}
{"id": "2278461", "revid": "1632387", "url": "https://it.wikipedia.org/wiki?curid=2278461", "title": "Cric", "text": "Il cric (dal francese \"cric\", a sua volta dal medio alto tedesco \"kriec \" \u2013 medio basso tedesco \"krich\" \u2013 \u201ccongegno per far muovere le macchine da guerra\u201d) o cricco , pi\u00f9 correttamente martinetto, \u00e8 un attrezzo per sollevare un veicolo a ruote, onde permettere la sostituzione di una ruota o altre manutenzioni.\nDescrizione.\nPu\u00f2 essere di tipo meccanico o di tipo idraulico, ma comunque ha una corsa verticale breve, dovendo sollevare il mezzo solo quanto basta a staccare da terra la ruota, o ambo le ruote di un lato, o le ruote sullo stesso asse, laddove lo consentano i punti di applicazione della forza, sia quelli predisposti dal costruttore ed indicati nei manuali d'uso e d'officina, sia quelli alternativi individuabili da un autoriparatore esperto (travature dello chassis laddove presente, blocchi del cambio, del differenziale ecc,). Sul cric \u00e8 normalmente riportata l'indicazione del peso massimo sollevabile.\n\"Il cric meccanico\" \u00e8 in genere azionato da una vite, manovrata con apposita chiave, o da un meccanismo di riduzione azionato da una manovella, talvolta a cremagliera. Il cric pi\u00f9 comune che equipaggia le automobili \u00e8 quello a parallelogramma, oggi progressivamente sostituito dalla sua versione moderna a pantografo.\n\"Il cric idraulico\" basato sull'applicazione del principio fisico denominato Legge di Pascal, permette di sollevare pesi maggiori, e spesso ad altezza maggiore, di quello meccanico, quali ad esempio gli autocarri, senza escludere gli enormi carrelli degli aviogetti di linea. \nSi differenzia in due famiglie:\nOrigine del nome.\nSecondo Victor Hugo viene affermato nel testo I miserabili, che il nome di questa macchina deriva da Rue Montgrueil, nei pressi delle Halles di Parigi. Il nome primitivo di questa macchina era, quindi, \"grueil\"."}
{"id": "2278472", "revid": "767487", "url": "https://it.wikipedia.org/wiki?curid=2278472", "title": "Naturally 7", "text": "I Naturally 7 sono un gruppo statunitense con un distinto stile a cappella chiamato \"Vocal Play\". Essi cantano R&amp;B con esteso beatboxing.\nStoria.\nI Naturally 7 nacquero a New York nel 1999 formati da Garfield Buckley, Rod Eldridge, Warren Thomas, Jamal Reed, Roger \"N'glish\" Thomas, Dwight Stewart e Armand \"Hops\" Hutton,gi\u00e0 da quando Roger Thomas con suo fratello aveva un gruppo con altri cinque cantanti girano per la citt\u00e0 cantando a cappella in un'unica abilit\u00e0 a creare arrangiamenti d'armonia.Quando furono invitati a un competizione con una major per cantare a cappella, essi vinsero.\nEssi sono diventati piuttosto famosi a livello internazionale grazie alla versione cover a cappella di \"In The Air Tonight\" di Phil Collins, nel 2006, arrivando primi nelle classifiche e ottenendo un posto nelle Top 10 e nelle Top 20 con un altro singolo,\"Music is The Key\",insieme a Sarah Connor, cantante pop/R&amp;B tedesca.\nIl 12 luglio del 2007 hanno partecipato al Montreux Jazz Festival insieme ad artisti come Al Jarreau e George Benson. Nel Luglio del 2008 hanno partecipato al Concerto del 75\u00ba compleanno di Quincy Jones.Tavis Smiley li invit\u00f2 ad una performance nel suo show televisivo.A Maggio hanno debuttato nella televisione statunitense al Today Show con ospite che accompagnava la performance Michael Bubl\u00e9.\nIl 4 febbraio del 2009 hanno registrato \"Wall of Sound\" per la TED Conference del 2009.\nHanno registrato con Michael Bubl\u00e9 una suggestiva versione di Stardust nel CD \"Crazy Love\" nel 2009. In seguito registreranno con il cantante canadese anche \"Silver Bells\", contenuto nell'album natalizio \"Christmas\" (2011)"}
{"id": "2278474", "revid": "38120", "url": "https://it.wikipedia.org/wiki?curid=2278474", "title": "Hockey Club Lugano Ladies Team", "text": "L'Hockey Club Lugano Ladies Team, \u00e8 una squadra di hockey su ghiaccio femminile con sede a nell'omonima citt\u00e0 svizzera; compete nel campionato svizzero femminile di hockey su ghiaccio nella massima serie.\n\u00c8 uno dei club pi\u00f9 affermati e vincenti della Svizzera. A partire dalla stagione 2005-2006 a livello nazionale ha vinto 7 titoli svizzeri (2005-2006, 2006-2007, 2008-2009, 2009-2010, 2013-2014, 2014-2015 e 2018-2019) e conquistato altre 7 finali dei play-off. A livello internazionale ha partecipato a 2 edizioni della Coppa Europa e a 2 edizioni della Women European Champions Cup.\nStoria.\nIl ladies team del HC Lugano viene fondato nel 1990. Da li inizia la scalata verso i vertici dell'hockey svizzero femminile. La promozione in Lega nazionale B avviene nella stagione 1996-1997 e quella in A avviene la stagione successiva dopo aver vinto il titolo in B.\nDalla stagione 1997-1998 la squadra milita in A e cresce ancora molto fino ad arrivare al 2006, anno in cui le ladies vincono il loro primo titolo di campionesse svizzere. Nella stagione successiva, 2006-2007, la squadra bissa il successo ottenuto e partecipa al turno finale della Coppa Europa, classificandosi al 5\u00ba posto. La stagione 2007-2008 le bianconere non vincono il campionato ma partecipano lo stesso alla Coppa Europa.\nNelle 2 stagioni seguenti il team torna a vincere il titolo e nel 2009-2010 vi \u00e8 anche la partecipazione al turno finale della Women European Champions Cup. Nelle stagioni 2010-2011 e 2011-2012 concludono il campionato al 2\u00ba posto diventando vice-campionesse svizzere e nel 2011 partecipano ancora una volta al turno finale della Women European Champions Cup. Il torneo si svolge alla Resega e davanti al pubblico di casa terminano al 3\u00ba posto.\nNella stagione 2012-2013 le ladies si arrendono per il terzo anno consecutivo, dopo 5 partite, alle ZSC Lions Frauen e chiudono quindi il campionato come vice-campionesse svizzere.\nRosa.\n\"Dati aggiornati al 22 marzo 2014.\"\nStaff tecnico.\n\"Aggiornato al 22 marzo 2014.\""}
{"id": "2278475", "revid": "88740", "url": "https://it.wikipedia.org/wiki?curid=2278475", "title": "Ramon", "text": ""}
{"id": "2278478", "revid": "729019", "url": "https://it.wikipedia.org/wiki?curid=2278478", "title": "Danisco", "text": "La Danisco A/S () \u00e8 una societ\u00e0 danese dell'industria alimentare che si occupa della produzione di cibo, di enzimi e di una grande variet\u00e0 di eccipienti per utilizzo farmaceutico. La sua sede \u00e8 a Copenaghen e il gruppo d\u00e0 lavoro a quasi 10\u00a0000 dipendenti in 40 nazioni diverse. Ha riportato un fatturato di 20,36 miliardi di corone danesi nel 2006/2007.\nDanisco \u00e8 uno dei pi\u00f9 grandi produttori al mondo di ingredienti per il cibo e altri prodotti di consumo ed \u00e8 anche uno dei maggiori produttori di zucchero in Europa. , per\u00f2, Danisco ha annunciato la possibilit\u00e0 della vendita delle aziende di zucchero.\nRicerca e sviluppo.\nUna buona parte dei dipendenti del gruppo \u00e8 impegnata nella ricerca e nello sviluppo di nuovi prodotti per l'industria alimentare internazionale, con oltre 2000 brevetti registrati (anni 2010)."}
{"id": "2278479", "revid": "785863", "url": "https://it.wikipedia.org/wiki?curid=2278479", "title": "Pena e Panico", "text": ""}
{"id": "2278480", "revid": "380654", "url": "https://it.wikipedia.org/wiki?curid=2278480", "title": "Jim Brass", "text": ""}
{"id": "2278484", "revid": "86599", "url": "https://it.wikipedia.org/wiki?curid=2278484", "title": "Lista di asteroidi (36001-37000)", "text": "Di seguito una lista di asteroidi dal numero 36001 al 37000 con data di scoperta e scopritore."}
{"id": "2278506", "revid": "22714467", "url": "https://it.wikipedia.org/wiki?curid=2278506", "title": "Caustico", "text": ""}
{"id": "2278508", "revid": "256896", "url": "https://it.wikipedia.org/wiki?curid=2278508", "title": "ANMVI", "text": ""}
{"id": "2278509", "revid": "22714472", "url": "https://it.wikipedia.org/wiki?curid=2278509", "title": "Causticit\u00e0", "text": ""}
{"id": "2278510", "revid": "116944", "url": "https://it.wikipedia.org/wiki?curid=2278510", "title": "\u2116", "text": ""}
{"id": "2278517", "revid": "1543377", "url": "https://it.wikipedia.org/wiki?curid=2278517", "title": "Cladonia digitata", "text": "Cladonia digitata (L.) Hoffm. (1796), \u00e8 una specie di lichene appartenente al genere Cladonia, dell'ordine Lecanorales.\nIl nome deriva dal latino \"digitatus\", cio\u00e8 \"che ha la forma di un dito\", per il caratteristico aspetto che assume da eretto.\nCaratteristiche fisiche.\nIl tallo \u00e8 di colore verdognolo e le sue squamule sono grandi, lunghe fino ad un centimetro, di forma arrotondata e col margine costellato di soredi. I podezi sono caliciformi, anche se un po' irregolari, normalmente eretti, provvisti di cortex nella parte inferiore e con soredi nella parte superiore. Raramente forma apoteci, e quando ci\u00f2 accade, sono di un bel colore rosso e alquanto grandi.\nHabitat.\nCome la C. macilenta preferisce climi che vanno dal moderato fresco al montano medio-alto. Attecchisce su substrati organici diversi: dai tronchi d'albero caduti al suolo, ceppaie, legno imputridito. Predilige suoli ricchi di humus e con un pH abbastanza elevato.\nLocalit\u00e0 di ritrovamento.\nLa specie, da considerarsi cosmopolita, \u00e8 stata reperita nelle seguenti localit\u00e0:\nIn Italia \u00e8 presente, ed \u00e8 anche abbastanza comune, in tutto il Trentino-Alto Adige e tutta la Val d'Aosta, nell'arco alpino piemontese e lombardo, nel Veneto settentrionale e nel Friuli a ridosso delle Alpi. Rara \u00e8 invece in Liguria e lungo tutte le regioni dell'arco appenninico peninsulare, ad eccezione della Campania e dell'Umbria, dove \u00e8 assente. Infine risulta di raro rinvenimento anche in Sicilia.\nTassonomia.\nQuesta specie \u00e8 unanimemente riferita alla sezione Cocciferae, e presenta le seguenti forme, sottospecie e variet\u00e0 (al 2008):"}
{"id": "2278521", "revid": "767487", "url": "https://it.wikipedia.org/wiki?curid=2278521", "title": "Titov Vrv", "text": "Titov Vrv (2.747 - in macedone \"\u0422\u0438\u0442\u043e\u0432 \u0432\u0440\u0432\", che significa \"vetta di Tito\") \u00e8 la montagna pi\u00f9 alta dei Monti \u0160ar. Si trova a circa 13 miglia a nord-ovest della citt\u00e0 di Tetovo.\nLa vetta \u00e8 intitolata a Josip Broz Tito, leader jugoslavo. Prima era chiamata \"Golem Tur\u010din\"."}
{"id": "2278531", "revid": "764903", "url": "https://it.wikipedia.org/wiki?curid=2278531", "title": "N\u00b0", "text": ""}
{"id": "2278534", "revid": "767487", "url": "https://it.wikipedia.org/wiki?curid=2278534", "title": "Kaj\u00e1sz\u00f3", "text": "Kaj\u00e1sz\u00f3 \u00e8 un comune dell'Ungheria di 1.007 abitanti (dati 2001). \u00c8 situato nella provincia di Fej\u00e9r."}
{"id": "2278536", "revid": "116944", "url": "https://it.wikipedia.org/wiki?curid=2278536", "title": "N\u00ba", "text": ""}
{"id": "2278538", "revid": "767487", "url": "https://it.wikipedia.org/wiki?curid=2278538", "title": "K\u00e1loz", "text": "K\u00e1loz \u00e8 un comune ungherese di 2.543 abitanti (dati 2001). \u00c8 situato nella provincia di Fej\u00e9r."}
{"id": "2278545", "revid": "1305772", "url": "https://it.wikipedia.org/wiki?curid=2278545", "title": "Caustica", "text": ""}
{"id": "2278546", "revid": "767487", "url": "https://it.wikipedia.org/wiki?curid=2278546", "title": "K\u00e1poln\u00e1sny\u00e9k", "text": "K\u00e1poln\u00e1sny\u00e9k \u00e8 un comune dell'Ungheria di 3.324 abitanti (dati 2001). \u00c8 situato nella provincia di Fej\u00e9r.\nQua \u00e8 nato il grande poeta romantico Mih\u00e1ly V\u00f6r\u00f6smarty e il calciatore \u00c1d\u00e1m Vass."}
{"id": "2278548", "revid": "327653", "url": "https://it.wikipedia.org/wiki?curid=2278548", "title": "N. T. Wright", "text": ""}
{"id": "2278549", "revid": "767487", "url": "https://it.wikipedia.org/wiki?curid=2278549", "title": "Ramon (Isabela)", "text": "Ramon \u00e8 una municipalit\u00e0 di Prima classe delle Filippine, situata nella Provincia di Isabela, nella Regione della Valle di Cagayan.\nRamon \u00e8 formata da 19 baranggay:"}
{"id": "2278551", "revid": "729019", "url": "https://it.wikipedia.org/wiki?curid=2278551", "title": "Italgenco", "text": "Italgenco - Italiana Generali Costruzioni S.p.A. era una societ\u00e0 italiana di costruzioni. Era capogruppo del comparto costruzioni generali e grandi lavori di IRI-Italstat.\nStoria.\nCreata nel 1980 come \"Manufatti Cemento Prefabbricati S.r.l.\" con lo scopo di costruire principalmente al Sud Italia e nelle isole, stabilimenti per la produzione di manufatti prefabbricati di cemento da impiegare successivamente in opere idrauliche (irrigazione|irrigazioni, fognature, acquedotti). Nel 1983 diventa una Societ\u00e0 per Azioni ed inizia ad operare nel settore delle costruzioni di opere stradali.\nNel 1986 \u00e8 denominata Italgenco ed assume la direzione di tutte le societ\u00e0 del gruppo IRI che operano nel settore \"Costruzioni Generali e Grandi Lavori\".\nNel 1990 viene fusa in Italstat."}
{"id": "2278552", "revid": "767487", "url": "https://it.wikipedia.org/wiki?curid=2278552", "title": "Kincsesb\u00e1nya", "text": "Kincsesb\u00e1nya \u00e8 un comune dell'Ungheria di 1.522 abitanti (dati 2001). \u00c8 situato nella provincia di Fej\u00e9r."}
{"id": "2278554", "revid": "188323", "url": "https://it.wikipedia.org/wiki?curid=2278554", "title": "Surface scattering", "text": ""}
{"id": "2278560", "revid": "767487", "url": "https://it.wikipedia.org/wiki?curid=2278560", "title": "Kisapostag", "text": "Kisapostag \u00e8 un comune dell'Ungheria di 1.303 abitanti (dati 2001). \u00c8 situato nella provincia di Fej\u00e9r. Kisapostag \u00e8 gemellato con il comune astigiano di Calamandrana."}
{"id": "2278564", "revid": "510242", "url": "https://it.wikipedia.org/wiki?curid=2278564", "title": "Categoria aristotelica", "text": ""}
{"id": "2278567", "revid": "838137", "url": "https://it.wikipedia.org/wiki?curid=2278567", "title": "Terza ricerca del Ges\u00f9 storico", "text": ""}
{"id": "2278568", "revid": "767487", "url": "https://it.wikipedia.org/wiki?curid=2278568", "title": "Kisl\u00e1ng", "text": "Kisl\u00e1ng \u00e8 un comune dell'Ungheria di 2.615 abitanti (dati 2001). \u00c8 situato nella provincia di Fej\u00e9r."}
{"id": "2278573", "revid": "767487", "url": "https://it.wikipedia.org/wiki?curid=2278573", "title": "Reina Mercedes", "text": "Reina Mercedes \u00e8 una municipalit\u00e0 di Quinta classe delle Filippine, situata nella Provincia di Isabela, nella Regione della Valle di Cagayan.\nReina Mercedes \u00e8 formata da 20 baranggay:"}
{"id": "2278576", "revid": "84184", "url": "https://it.wikipedia.org/wiki?curid=2278576", "title": "Categoria (filosofia)", "text": "Le categorie sono l'attribuzione di un predicato ad un soggetto. Sono specificamente le classi supreme di ogni predicato possibile, con cui poter ordinare tutta la realt\u00e0.\nEtimologia.\nIl termine italiano \"categoria\" deriva dal corrispondente latino \"categ\u014fria\", a sua volta derivante dalla lingua greca antica e dal relativo contesto culturale nel quale \u00e8 stato coniato ed impiegato. Nello specifico, esso \u00e8 derivato da ' (\"kat\u1ebdgor\u00eda\") tradotto con \"accusa, imputazione, predicato, attributo\" derivato di ' (\"kat\u1ebdgor\u00e9\u00f5\") tradotto \"io accuso, mostro, indico, affermo, asserisco\" composti a loro volta da \"kat\u00e1\" (\"contro\") ed \"agor\u00e9uo\" (\"io parlo\", \"esprimo\", \"dico\").\nCategorie aristoteliche.\nPer Aristotele le categorie sono i gruppi o i generi sommi che raccolgono tutte le propriet\u00e0 che si possono predicare dell'essere. Sono i \"predicamenti\" dell'essere, che si riferiscono a qualit\u00e0 primarie (le essenze immutabili degli oggetti), o secondarie (gli accidenti che possono cambiare).\nLe categorie sono in tutto dieci:\nla sostanza, la qualit\u00e0, la quantit\u00e0, la relazione, il dove, il quando, il giacere, l'avere, l'agire, il subire. Ogni elemento della realt\u00e0 pu\u00f2 essere fatto rientrare in una di queste categorie.\nNe consegue che le categorie di Aristotele hanno un valore oggettivo, perch\u00e9 si riferiscono a degli enti concreti. I nostri giudizi le adoperano non soltanto secondo un rapporto puramente logico tipico del sillogismo, ma riunendole grazie alla capacit\u00e0 intuitiva di cogliere le relazioni effettivamente esistenti tra gli oggetti reali. Ma oltre a ci\u00f2, ad ognuna delle categorie si riferisce una parte di quei costrutti semantici del discorso che hanno a che fare con il mondo reale: ad esempio, un nome o un sostantivo si riferisce alla categoria di sostanza; gli aggettivi qualificativi alla qualit\u00e0, quelli indefiniti alla quantit\u00e0, o alla relazione ecc. Si \u00e8 pertanto ipotizzato che per Aristotele le categorie siano una classificazione delle parti di cui \u00e8 fatto un discorso.\nLa dottrina aristotelica delle categorie si proponeva di rimediare all'indeterminatezza con cui Parmenide, della scuola eleatica, aveva enunciato la verit\u00e0 dell'essere, lasciandolo senza un predicato: Parmenide aveva detto soltanto che l'Essere \"\u00e8\", e non pu\u00f2 non essere, ma non aveva detto \"cosa\" esso sia. Ne risultava un concetto evanescente, che rischiava di venir confuso col non-essere. Aristotele pertanto si propone di mostrare che l'essere \u00e8 determinato in una molteplicit\u00e0 di attributi, e quindi \u00e8 multilaterale pur nella sua unit\u00e0. Contro Platone poi, che riconduceva i fondamenti dell'essere a delle forme logiche ideali, Aristotele afferma la necessit\u00e0 di distinguere i concetti logici dagli empirici.\nCategorie kantiane.\nPartendo dalla distinzione tra il piano oggettivo e quello semantico, che non era mancato in Aristotele, il quale per\u00f2 non avrebbe saputo attribuire quanto all'uno e quanto all'altro, Immanuel Kant ammette che giudicare, fonte di ogni discorso oggettivo, sia un'attivit\u00e0 dalle molte sfaccettature, che nascono dall'applicazione di diverse categorie o concetti puri, mediante le quali l'intelletto unifica i dati molteplici provenienti dall'intuizione sensibile.\nTali concetti per\u00f2 sono trascendentali, vale a dire che hanno bisogno di dati di partenza per potersi attivare, senza i quali sarebbero vuoti: \u00e8 per via degli organi di senso che un oggetto appunto ci \u00e8 \"dato\", diventando fenomeno; con le categorie esso poi viene \"pensato\".\nA differenza dunque di Aristotele, per il quale le categorie appartenevano alla realt\u00e0 ontologica dell'essere, le categorie kantiane appartengono all'intelletto; diventano cio\u00e8 delle funzioni \"a priori\", dei modi di funzionare del nostro pensiero che inquadrano la realt\u00e0 secondo i propri schemi precostituiti. Non si applicano alla realt\u00e0 in s\u00e9, ma solo al fenomeno.\nI vari giudizi che noi formuliamo della realt\u00e0, secondo una classificazione tradizionale, sono raccolti sotto quattro gruppi, comprendenti ciascuno tre momenti:\nOgnuno di questi giudizi risulta dall'applicazione della categoria corrispondente. Con l'\"analisi trascendentale\" si possono cos\u00ec ricavare le dodici categorie:\nunit\u00e0, pluralit\u00e0, totalit\u00e0, realt\u00e0, negazione, limitazione, inerzia e sussistenza, causa ed effetto, reciprocit\u00e0, possibilit\u00e0 e impossibilit\u00e0, esistenza e inesistenza, necessit\u00e0 e contingenza.\nCome in Aristotele le categorie hanno bisogno del giudizio per essere adoperate, cos\u00ec in Kant hanno bisogno di un'attivit\u00e0 suprema, di un pensare in atto, per esercitare la loro funzione unificatrice del molteplice. Le categorie sono le varie sfaccettature di un prisma che si chiama pensiero, sono atti unificatori, ma non gi\u00e0 \"in atto\", solo potenzialmente attivabili.\nSi apre quindi il problema della deduzione delle categorie, cio\u00e8 di come giustificare l'uso che ne facciamo: \u00e8 lecito ad esempio attribuire categorie diverse ad uno stesso oggetto? Si tratta del problema, affrontato da Kant nella \"Deduzione trascendentale\" della \"Critica della ragion pura\", di unificare le categorie, trovando un principio da cui si possano tutte derivare. Questo principio sar\u00e0 trovato nell\"'io penso\" o appercezione trascendentale.\nLe categorie dopo Kant.\nKant verr\u00e0 accusato di essersi rinchiuso in un soggettivismo senza vie d'uscita, dato che le sue categorie non servono a conoscere la realt\u00e0 come \u00e8 in s\u00e9, ma solo per come a noi appare.\nCon Fichte esse assumono un ruolo diverso: mentre per Kant avevano lo scopo di unificare il molteplice, per Fichte hanno lo scopo inverso di moltiplicare l'unicit\u00e0 dell'Io, portandolo a dividersi e a produrre inconsciamente il \"non-io\". In tal modo le categorie dell'intelletto hanno anche un valore reale o ontologico, seppure inconscio. Il pensare \u00e8 creare, ma soltanto al livello dell'intuizione intellettuale.\nCon Hegel invece \u00e8 la logica stessa che diventa creatrice. Le categorie conoscitive di Kant, che erano puramente \"formali\", diventano insieme \"forma e contenuto\": sono categorie logiche-ontologiche, determinazioni dell'Idea nel suo procedere dialettico. Un oggetto esiste nella misura in cui \u00e8 razionale, cio\u00e8 solo se rientra in una categoria logica.\nPer Nietzsche infine, le categorie diventano il risultato dell'evoluzione della razza: la loro efficacia sarebbe data non dalla capacit\u00e0 di rispecchiare il vero, ma dall'utilit\u00e0 nel favorire la sopravvivenza. Concetti ripresi e fatti propri dagli studi etologico-filosofici di Konrad Lorenz, che definiva le categorie gli \u00abapparati immagine del mondo\u00bb."}
{"id": "2278577", "revid": "123150668", "url": "https://it.wikipedia.org/wiki?curid=2278577", "title": "Villa Crivelli Mesmer", "text": "Villa Crivelli Mesmer \u00e8 un edificio sito in via Manzoni e posto lungo l'antico tracciato delle demolite mura viscontee di Monza.\nStoria.\nDatabile alla prima met\u00e0 del XVII secolo fu costruito a ridosso delle vecchie mura viscontee, che seguivano il tracciato dell'odierna via Manzoni. L'edificio fu costruito per la famiglia Mesmer, di origine svizzera, che possedeva vaste propriet\u00e0 nel territorio monzese. Sembra che la famiglia avesse fatto costruire la villa per poter meglio sorvegliare le propriet\u00e0 terriere.\nEstintasi la famiglia Mesmer, la propriet\u00e0 pass\u00f2 per eredit\u00e0 prima alla famiglia Boggiari e poi alla famiglia Crivelli di Nerviano. L'ultima discendente della famiglia spos\u00f2, verso la fine del XIX secolo l'architetto Michele Cairati.\nArchitettura.\nL'edificio si presenta con un paramento a laterizi a vista con una peculiare facciata curvilinea concava: lo stile barocco dell'edificio, il cui architetto \u00e8 ignoto, \u00e8 di difficile lettura sebbene alcune ipotesi tendano ad attribuire l'opera ad un architetto di area piemontese per l'aderenza ai progetti del Guarini, o ad un architetto di formazione romana, nel cui caso \u00e8 stato fatto il nome di Giuseppe Rusnati.\nL'edificio ha una planimetria irregolare, strutturata intorno a due corti, una nobile pi\u00f9 curvilinea ed una rustica pi\u00f9 rigida. Al cortile nobile si accede dal portone principale incorniciato da materiale lapideo e un piccolo portico composto da tre archi a sesto acuto. Sopra il portale d'ingresso si pu\u00f2 ammirare un balconcino in ferro battuto stile rococ\u00f2.\nLa corte principale \u00e8 aperta sul giardino, un tempo molto pi\u00f9 vasto, e delimitata da due fabbricati solo sul lato nord e ovest. L'edificio posto sul lato nord \u00e8 inoltre leggermente rialzato e dotato di uno scalone monumentale al suo interno. I solai sono in legno, mentre il piano seminterrato e interrato sono caratterizzati da sale con volte a botte in laterizio.\nLa corte rustica molto pi\u00f9 semplice e chiusa su quattro lati, aveva edifici atti a conservare i prodotti della campagna."}
{"id": "2278578", "revid": "198277", "url": "https://it.wikipedia.org/wiki?curid=2278578", "title": "Rianne ten Haken", "text": "Carriera.\nRianne ten Haken inizia la propria carriera nel mondo della moda vincendo nel 2001, all'et\u00e0 di 15 anni, un concorso di bellezza organizzato dalla agenzia di moda Elite Model Look e raggiunge un certo livello di popolarit\u00e0 due anni dopo grazie alle campagne pubblicitarie per Versace e \"Fornarina\". \u00c8 inoltre stata la testimonial anche per Chanel Make Up, Yamamay, Rocco Barocco, Pierre Cardin \"Parfum Pour Femme\", La Perla \"J'aime\" ed altri.\nDopo essersi trasferita a New York, la ten Haken \u00e8 apparsa sulle copertine di numerose riviste del settore, come \"Vogue\", \"Num\u00e9ro\", \"Elle\", \"Elegance\" e \"Jackie\". Ha inoltre sfilato per Alexander McQueen, Custo Barcelona, Christian Dior, Dolce &amp; Gabbana, Diesel, Giorgio Armani, Herm\u00e8s, Jean Paul Gaultier, John Galliano, Navaira, Prada, Pucci, Salvatore Ferragamo, SweetFace by Jennifer Lopez, Yves Saint Laurent, Christian Lacroix, Givenchy, Elie Saab, Dsquared\u00b2, Gaetano Navarra, Gai Mattiolo, Enrico Coveri, Imitation of Christ, La Perla, Luca Luca, Mariella Burani, Rosa Cha, Sass &amp; Bide, Trend Les Copains, Tuleh e Zaldy.\nLa ten Haten \u00e8 stata sotto contratto per le agenzie Elite Model Management, Women Management, Storm Model Agency, Traffic Models, Option Model Agency, e ScanElite. Nel 2009 \u00e8 stata una delle protagoniste del calendario Pirelli.\nNel 2014 \u00e8 apparsa anche nel videoclip \"The Chamber\" di Lenny Kravitz."}
{"id": "2278579", "revid": "1318658", "url": "https://it.wikipedia.org/wiki?curid=2278579", "title": "Rikiya Koyama", "text": "\u00c8 noto per aver doppiato Shinigami in \"Soul Eater\", Yamato in \"\" e Ging Freecss in \"Hunter x Hunter (2011)\". \u00c8 un membro della Haiyuza Theatre Company. I suoi soprannomi sono \"Rikki\" e \"Riki-chan\"."}
{"id": "2278580", "revid": "223320", "url": "https://it.wikipedia.org/wiki?curid=2278580", "title": "Rianne Ten Haken", "text": ""}
{"id": "2278583", "revid": "76963", "url": "https://it.wikipedia.org/wiki?curid=2278583", "title": "Ronald Sinclair", "text": "Biografia.\nRichard Arthur Hould nacque a Dunedin in Nuova Zelanda nel 1924. Inizi\u00f2 giovanissimo, all'et\u00e0 di appena quattro anni, a recitare nel teatro nella sua citt\u00e0 natale, dove raggiunse ampia notoriet\u00e0 lavorando al fianco di celebrit\u00e0 come Sybil Thorndike. Accreditato come \"Ra Hould\", prese parte a \"Down on the Farm\" (1935), primo film sonoro prodotto in Nuova Zelanda. La popolarit\u00e0 fu tale da richiamare l'attenzione di Hollywood.\nLa sua carriera americana di attore bambino ebbe inizio nel 1936 in \"Il nemico amato\". Alla fine del 1937, assume il nome d'arte di \"Ronald Sinclair\" in \"Thoroughbreds Don't Cry\" (inedito in Italia), al fianco di Judy Garland e Mickey Rooney. Nel 1938 fu il giovane Scrooge in \"A Christmas Carol\", e nel 1939 fu protagonista con il gruppo dei \"Five Little Peppers\" (Edith Fellows, Charles Peck, Tommy Bond, Jimmy Leake / Bobby Larson, e Dorothy Anne Seese) nella prima di una serie di pellicole avventurose e comiche che tanto successo riscuoteranno tra il pubblico dei giovanissimi a cavallo tra gli anni trenta e gli anni quaranta.\nLa sua ultima interpretazione come attore fu anche tra le pi\u00f9 significative. Nel film bellico \"L'avventura impossibile\" (1942) di Raoul Walsh, al fianco di star come Errol Flynn e Ronald Reagan, interpret\u00f2 il ruolo di un giovane e sfortunato mitragliere dell'aeronautica, il sergente Lloyd Hollis, disperso con i suoi commilitoni nella Germania nazista durante la seconda guerra mondiale.\nCarriera di montatore.\nDopo aver combattuto egli stesso durante il conflitto, Sinclair torn\u00f2 ad operare nel cinema in una veste radicalmente nuova, non pi\u00f9 come attore, bens\u00ec come montatore cinematografico. Inizi\u00f2 nel 1955 una duratura e produttiva collaborazione con il produttore e regista indipendente Roger Corman, celebre realizzatore di film horror fantascientifici, caratterizzati dalla ristrettezza dei budget a disposizione e da tempi di lavorazione spesso molto ridotti.\nRonald Sinclair mor\u00ec a Woodland Hills (Los Angeles) nel 1992, all'et\u00e0 di 68 anni. Sua moglie dal 1961, Carol A. Larsen, da cui l'artista ebbe un figlio, mor\u00ec lo stesso giorno del marito."}
{"id": "2278584", "revid": "123996089", "url": "https://it.wikipedia.org/wiki?curid=2278584", "title": "Radio Days (gruppo musicale)", "text": "I Radio Days sono un gruppo power pop italiano nato nel 2003 con alle spalle oltre 350 concerti tra Italia, Giappone, Svezia, Danimarca, Inghilterra, Spagna, Svizzera, Francia, Belgio, Austria, Germania, Ungheria e Repubblica Ceca.\nIl loro suono si rif\u00e0 al classico power pop, quello pi\u00f9 influenzato dal punk rock di fine anni settanta, influenzati da artisti come Elvis Costello ed i Ramones di \"Pleasant Dreams\".\nHanno diviso il palco con artisti come Paul Collins e con altre band internazionali come The Sonics, Mando Diao, Rakes, Marky Ramone, Rubinoos, Chixdiggit, M.O.T.O., Yum Yums, King Brothers, Kurt Baker, oltre che con alcune band della scena indipendente italiana come Mojomatics, Cirrone, Sick Rose, Lactis Fever e Bad Love Experience.\nHanno all'attivo la partecipazione a festival di rilievo internazionale tra cui il Purple Weekend a Le\u00f2n (ES), l'International Pop Overthrow allo storico Cavern Club di Liverpool (UK), il Fuengirola Pop Weekend di Fuengirola (ES) e il Festival Beat di Salsomaggiore Terme (IT).\nLa loro ultima uscita discografica \u00e8 l'album Rave On!, uscito il 21 Maggio 2021 in LP per l'etichetta tedesca Screaming Apple Records e in CD per Ammonia Records / Rock Indiana Records per l'Europa, Sounds Rad Records per gli USA e Wizzard In Vinyl per il Giappone."}
{"id": "2278595", "revid": "767487", "url": "https://it.wikipedia.org/wiki?curid=2278595", "title": "Roxas (Isabela)", "text": "Roxas \u00e8 una municipalit\u00e0 di Seconda classe delle Filippine, situata nella Provincia di Isabela, nella Regione della Valle di Cagayan.\nRoxas \u00e8 formata da 26 baranggay:"}
{"id": "2278604", "revid": "2048534", "url": "https://it.wikipedia.org/wiki?curid=2278604", "title": "Marco Rulli", "text": "Diventa popolare nel 2008 come protagonista maschile del film \"Ti stramo - Ho voglia di un'ultima notte da manuale prima di tre baci sopra il cielo\", regia di Pino Insegno e Gianluca Sodaro, parodia dei film adolescenziali italiani. In precedenza aveva lavorato nel film \"L'estate del mio primo bacio\", regia di Carlo Virz\u00ec, e nella serie tv \"Distretto di Polizia 6\", entrambi del 2006.\nNel 2009 gira il film \"Diciottanni - Il mondo ai miei piedi\", regia di Elisabetta Rocchetti e partecipa alla serie tv \"Tutti per Bruno\"."}
{"id": "2278607", "revid": "1005847", "url": "https://it.wikipedia.org/wiki?curid=2278607", "title": "Poste italiane", "text": "Poste italiane S.p.A. \u00e8 un\u2019azienda italiana che si occupa di servizi postali, bancari (tramite il Patrimonio Bancoposta), finanziari e di telecomunicazione, di telematica pubblica, di operazioni di riscossione e pagamento e di raccolta del risparmio postale.\nFu fondata nel 1862 come azienda autonoma che gestiva in monopolio i servizi postali e telegrafici per conto dello Stato e divenuto in seguito, fino al 1998, un ente pubblico economico.\n\u00c8 organizzata in cinque divisioni (Corrispondenza, Espresso Logistica e Pacchi, Bancoposta, Filatelia, Rete Territoriale) e tredici direzioni e servizi centrali. Dispone di 6 aree territoriali, 132 filiali, uffici postali, 16 centri di meccanizzazione postale, uffici di recapito con addetti al recapito, sportelli automatici, 18 collegamenti aerei quotidiani, veicoli.\n\u00c8 una societ\u00e0 quotata nell'indice FTSE MIB della Borsa di Milano ed \u00e8 controllata per il 35% dalla Cassa Depositi e Prestiti e per il 29,3% dal Ministero dell'economia e delle finanze. Sino al 30 aprile 2026 la societ\u00e0 \u00e8 l'affidataria del servizio universale postale, ovvero deve fornire alcuni servizi essenziali di consegna di lettere e pacchi su tutto il territorio nazionale italiano.\nStoria.\nLa nascita.\nEreditando l'impostazione delle \"Poste di Sardegna\", servizio di corrispondenza del Regno di Sardegna, dopo l'unit\u00e0 d'Italia le poste inglobarono le aziende di servizi postali dei regni annessi e si costituirono in ente nazionale con la (la cosiddetta \"riforma postale\"). Con tale norma le poste furono organizzate come un'amministrazione centrale dello stato, introducendo il concetto di servizio postale pubblico, con la conseguente offerta dei servizi su tutto il territorio nazionale anche grazie all'introduzione della tariffa unica per tutto il territorio del Regno d'Italia, realizzata con l'adozione del francobollo. La norma del 1862 raccolse e regol\u00f2 la materia, in particolar modo le modalit\u00e0 di raccolta, smistamento, trasporto e distribuzione degli invii postali e l'istituzione dei servizi accessori di raccomandate, assicurate, ricevute di ritorno e vaglia postali.\nPer iniziativa di Quintino Sella con la , furono istituite le casse di risparmio postali, antesignane dell'attuale servizio \"Bancoposta\". Nel 1876 vennero emessi i primi libretti di risparmio postale. Le casse di risparmio postali conferivano i risparmi raccolti alla Cassa Depositi e Prestiti.\nSuccessivamente, con il , la \"Direzione Generale delle Poste e Telegrafi\" venne scorporata dal Ministero dei lavori pubblici e trasformata nel Ministero delle poste e dei telegrafi, incaricato di dotare l'Italia di una rete di uffici per inoltrare e ricevere posta, anche telegrafica, effettuare e ricevere chiamate telefoniche e realizzare operazioni finanziarie (trasferimenti di denaro e gestione del risparmio); inoltre per un certo periodo gli uffici operarono come sportelli per i nascenti servizi elettrici.\nNegli anni Novanta dell'Ottocento vennero introdotti il \"recapito espresso\" e la \"spedizione contrassegno\".\nPrima guerra mondiale.\nCon lo sviluppo dell'alfabetizzazione, l'entrata in prima guerra mondiale e la creazione di prodotti come i francobolli commemorativi e le cartoline, i servizi postali crebbero in importanza e utilizzo, garantendo uno sviluppo commerciale dell'ente, che avrebbe incluso fra i suoi servizi anche la posta aerea e operato in contiguit\u00e0 con il servizio di posta militare.\nNel 1917 nasce il servizio dei conti correnti postali (che a partire dal 2000, sar\u00e0 comunemente conosciuto come BancoPosta) Per alcuni anni le Regie Poste disposero anche l'apertura di uffici postali italiani all'estero.\nDurante la Grande Guerra furono introdotti anche gli assegni postali.\nVentennio fascista.\nNel 1924, durante il fascismo, il Ministero delle poste e dei telegrafi (il quale ide\u00f2 l'abbreviazione \"PT\") fu trasformato in Ministero delle comunicazioni e divenne un importante centro di potere, anche per la sua capacit\u00e0 di controllo sui cittadini, messo a servizio della censura. La rete di servizio fu potenziata con l'acquisizione e la realizzazione di nuove strutture logistiche. Nuovi palazzi, in stile razionalista, furono realizzati nei principali capoluoghi di provincia (per esempio Palermo, Forl\u00ec, Napoli, La Spezia, Pistoia).\nNel 1924 furono introdotti anche i \"buoni fruttiferi postali\", obbligazioni emesse dalla Cassa Depositi e Prestiti, che ebbero successo in quanto erano distribuite in tutti gli uffici postali.\nNel 1921 fu fondata la \"Compagnia italiana dei cavi telegrafici sottomarini\", futura Italcable, per la posa e l'esercizio dei collegamenti internazionali sottomarini.\nDue anni dopo fu fondata la \"Italo Radio\" per l'installazione e la gestione delle stazioni radiotelegrafiche verso l'estero. Nel 1941 questa societ\u00e0 conflu\u00ec nell'Italcable.\nNel 1925, con il R.D.L. 520 del 23 aprile, le attivit\u00e0 passano dal Ministero delle comunicazioni alla nuova Azienda Autonoma delle Poste e dei Telegrafi, posta sotto il controllo del dicastero stesso.\nCon il (\"Approvazione del codice postale e delle telecomunicazioni\") venne riorganizzato il Ministero, e si ebbe una regolamentazione generale dei servizi, che appartenevano alla competenza e gestione esclusiva dello stato.\nCon lo sviluppo della telefonia e della radiofonia, il ministero inglob\u00f2 l'Azienda di Stato per i servizi telefonici (A.S.S.T.) e la nascente EIAR (futura RAI, prima solo radiofonia, poi televisione).\nDalla seconda guerra mondiale agli anni '70.\nDopo il secondo conflitto mondiale 1940-1945 le poste crebbero nel valore delle operazioni finanziarie, incrementando i servizi di risparmio, con i libretti, le emissioni di titoli e acquisendo, a scapito del sistema bancario, quasi tutti i pagamenti e le riscossioni dello stato.\nNel 1954 la RAI trasmette con gli impianti di ponti radio della rete postale.\nNel 1967 viene introdotto il codice di avviamento postale (o CAP) e si accelera il processo di automazione del sistema logistico per far fronte all'aumento dei volumi postali, ricorrendo alla realizzazione di nuovi centri di meccanizzazione postale (in collaborazione con Italposte che realizza 27 nuovi CMP e 369 uffici postali, oltre che 4.500 abitazioni per i dipendenti postali e dell' Azienda di Stato per i Servizi Telefonici) e nuove tecnologie di lettura ottica degli indirizzi per una maggiore efficacia nello smistamento della corrispondenza (grazie ad Elsag). Viene poi emanato il , che sostitu\u00ec il precedente codice del 1936.\nAnni '90: la trasformazione in S.p.A..\nAll'inizio degli anni '90 il disavanzo di bilancio era endemico come l'aumento dei costi del personale, che nel 1986 assorbivano circa il 93% (di cui 16% per trattamenti di quiescenza) delle entrate correnti. La produttivit\u00e0 per addetto dal 1970 al 1985 si era ridotta del 24% a discapito della qualit\u00e0 dei servizi erogati generando una situazione di deficit sempre pi\u00f9 critica.\nNel 1994 in Germania circa l'80% della corrispondenza veniva recapitata entro il giorno successivo alla spedizione, mentre in Italia si era ad una quota inferiore al 20% (nel 1989 il tempo medio di consegna della corrispondenza era di 8,5 giorni).\nL'evidente divario nella qualit\u00e0 dei servizi postali italiani rispetto al resto d'Europa cerc\u00f2 argine con un intervento di riforma che con il , convertito dalla , port\u00f2 a una trasformazione di Poste italiane da azienda autonoma a ente pubblico economico, prevedendo un ulteriore passaggio a S.p.A. entro il 1996 (attuato poi il 28 febbraio 1998). Il processo di trasformazione presumeva nella gestione dell'ente Poste Italiane l'adozione del principio di efficienza produttiva, il recupero della qualit\u00e0 dei servizi e il risanamento economico-finanziario.\nSi giunse cos\u00ec al contenimento graduale del disavanzo di circa 4.500 miliardi di lire nel 1993, mediante politiche di riduzione dei costi di produzione (l'80% dei quali era dovuto al personale), un aumento dei ricavi derivanti dalla vendita di servizi alla P.A., un riordino del sistema tariffario, fino a raggiungere nel 2001 un risultato netto positivo. Tuttavia il cambiamento del modello organizzativo mise fortemente in discussione, sul piano politico-gestionale, l'equilibrio su cui si basava la vecchia amministrazione postale, ovvero:\nGli elementi sin qui analizzati resero in definitiva la trasformazione in societ\u00e0 per azioni di Poste una tappa necessaria (l'alternativa poteva essere ad es. il taglio delle attivit\u00e0 meno redditizie, abdicando a discapito del servizio universale) e spianarono la strada per un abbandono delle logiche pubblicistiche passate e per intraprendere un nuovo rapporto con lo Stato - costruito di fatto sul Contratto di Programma (Obbligo del Servizio Universale) - pi\u00f9 prossimo a principi aziendali di maggiore autonomia tariffaria e relazioni con il personale meno politicizzato (fenomeno ridimensionato, ma nei fatti ancora presente).\nIl bilancio per il 1997 chiudeva con una perdita di 777 miliardi di lire, in recupero rispetto agli 893 miliardi di lire registrati nel 1996.\nNel novembre 1997 la direttiva adottata il 30 gennaio 1997 dal Presidente del C.d.M. (cosiddetta \"direttiva Prodi\") sui servizi postali assegna a Poste Italiane il compito di migliorare la qualit\u00e0 del servizio raggiungendo, tramite una nuova offerta di servizi, il pareggio dei costi di gestione della rete postale. Ci\u00f2 avrebbe evitato tagli di personale e aumenti tariffari.\nAveva lo scopo di eliminare le disfunzioni del servizio postale italiano, di rendere Poste Italiane un'azienda in grado di contribuire allo sviluppo del Paese, preservandone le caratteristiche sociali.\nIn particolare, la direttiva prescriveva:\n1998-2002: il piano industriale di Corrado Passera e il risanamento.\nNel febbraio 1998 il ministero del Tesoro (Governo Prodi I) nomina Corrado Passera amministratore delegato della neo-formata Poste Italiane SpA.\nIl piano industriale di Corrado Passera dal 1998 al 2002 realizz\u00f2 un taglio del personale di 22.000 unit\u00e0. D'altra parte, a detta di alcuni esponenti sindacali, si \u00e8 verificata una precarizzazione dei contratti dei neoassunti, casi di dimissioni per mobbing diffuso e per il super-carico di lavoro, a causa di un eccesso di tagli al personale spinto che avrebbe fatto mancare anche quote di forza lavoro necessarie.\nDal punto di vista dell'azienda, il \"Fondo Solidariet\u00e0\" ha rappresentato nel lungo termine un risparmio sul costo del lavoro, oltre ad abbassare l'et\u00e0 media del personale. Per 10 anni una quota statale e una trattenuta in busta paga ai neoassunti hanno finanziato gli ultimi due anni di contributi mancanti per il prepensionamento di migliaia di dipendenti. L'operazione, a costo zero per l'impresa, ha sostituito queste uscite con personale sotto i 24 anni con contratti triennali di apprendistato.\nNel 2000 una quota del 20% del capitale sociale della societ\u00e0 Bartolini \u00e8 stata acquisita da Poste Italiane attraverso la sua controllata SDA Express Courier, con conseguente formazione del Consorzio Logistica Pacchi tra le tre aziende per lo smistamento di pacchi sul territorio nazionale. Questo accordo \u00e8 stato anche oggetto di contestazione da parte delle aziende concorrenti in sede legale, ma si \u00e8 concluso a favore del consorzio stesso.\nIl consorzio all'epoca rappresentava il 40% del mercato, tuttavia nel 2005 Poste Italiane non rinnov\u00f2 i termini dell'accordo originariamente stipulato e vendette le quote di partecipazione in Bartolini.\n2002-2014: gli anni di Massimo Sarmi: bilanci in utile e innovazione.\nNel maggio del 2002 viene nominato amministratore delegato Massimo Sarmi, poi confermato altre tre volte nel 2005, nel 2008 e nel 2011. Sarmi punta a creare valore e redditivit\u00e0 attraverso una strategia di modernizzazione basata sull'innovazione dell'infrastruttura tecnologica e logistica e sull'ampliamento della gamma dei prodotti e dei servizi. Questa strategia ha portato l'azienda a chiudere i bilanci in utile per dieci anni consecutivi con profitti crescenti.\nL'elevato tasso di redditivit\u00e0, colloca il Gruppo Poste Italiane al primo posto tra i grandi operatori postali d'Europa nel 2011, come gi\u00e0 negli anni precedenti. L'azienda guidata da Massimo Sarmi ha identificato nuove aree di business (come le telecomunicazioni con PosteMobile, l'operatore virtuale di telefonia mobile del Gruppo che offre anche servizi di pagamento in mobilit\u00e0). Ha inoltre rafforzato il suo ruolo di partner della Pubblica Amministrazione nell'offerta di servizi ai cittadini.\nA partire dal 1\u00ba gennaio 2003 il monopolio di Poste Italiane \u00e8 stato ridotto agli invii con peso inferiore a 100 grammi, dal 1\u00ba gennaio 2006 invece a quelli di peso inferiore a 50 grammi, che rappresentano tuttavia ancora la maggioranza della corrispondenza epistolare. In realt\u00e0 anche altre aziende potevano trasportare posta di peso inferiore a 50 grammi, ma dovevano applicare un prezzo almeno 2 volte e mezzo superiore a quello di Poste Italiane. Tale esclusiva \u00e8 decaduta il 31 dicembre 2010, scadenza per la conclusione del processo di completa liberalizzazione del mercato dei servizi postali.\nIl 31 dicembre 2010 il settore postale \u00e8 stato infatti completamente liberalizzato in gran parte dei Paesi dell'UE: Austria, Belgio, Bulgaria, Danimarca, Estonia, Francia, Irlanda, Italia, Portogallo, Slovenia e Spagna. Come \u00e8 possibile vedere, \u00e8 compresa l'Italia, Paese in cui opera Poste Italiane.\nDal 26 aprile 2010, Poste Italiane fornisce per conto della Pubblica Amministrazione, la PostaCertificat@ (di tipo CEC-PAC), una casella email sicura che garantisce valore legale alla corrispondenza online. Il servizio \u00e8 cessato nel 2014. E sempre nel 2010 \u00e8 stato lanciato il servizio che permette ai cittadini di alcuni comuni di richiedere i certificati anagrafici direttamente all'ufficio postale attraverso la rete dei 5740 Sportello Amico, un particolare tipo di sportello postale nato per semplificare i rapporti tra i cittadini e la Pubblica Amministrazione.\nPoste Italiane si \u00e8 inoltre dotata di un sistema di sale di controllo in grado di monitorare in tempo reale gli uffici postali, la rete logistica e la sicurezza delle comunicazioni digitali e delle transazioni, settore nel quale si \u00e8 anche impegnata a fianco degli organismi di governo nazionali, di agenzie internazionali e di universit\u00e0 e centri studi. Particolare importanza hanno acquisito in questi anni i prodotti e i servizi dell'area finanziaria, prima fra tutti la carta prepagata Postepay: introdotta alla fine del 2003, Postepay ha riscosso ben presto un notevole successo, soprattutto tra i giovani, conquistando e mantenendo la prima posizione a livello europeo tra le carte prepagate. Alla Postepay \u201cclassica\u201d si sono affiancate in seguito altre versioni destinate a pubblici specifici (es. \"Postepay twin\").\nL'Azienda offre il conto \"BancoPostaClick\" anche online (non pi\u00f9 sottoscrivibile dal 2016), il conto \"BancoPostapi\u00f9\" (evoluzione del conto classico) e il conto di Base per l'inclusione finanziaria e un'ampia gamma di prodotti finanziari: mutui, prestiti personali, fondi comuni d'investimento, che si sono aggiunti ai classici libretti di risparmio e ai buoni postali fruttiferi. Inoltre il gruppo Poste Vita offre una vasta gamma di prodotti assicurativi. Poste Italiane \u00e8 stata la prima azienda postale al mondo a entrare nel settore della telefonia mobile come operatore virtuale con il brand PosteMobile.\nI 150 anni di Poste.\nNel 2012 in occasione dei 150 anni dalla nascita delle Poste in Italia l'azienda ha organizzato una mostra celebrativa \"150 anni dedicati al futuro\". La mostra, inaugurata a Roma l'8 maggio dal Presidente della repubblica Giorgio Napolitano, \u00e8 stata allestita al Circo Massimo all'interno di una tensostruttura di nuova generazione composta da due avveniristiche cupole hi-tech collegate tra loro, una dedicata al passato e al presente, e una al futuro. L'itinerario della mostra prevedeva tappe anche a Venezia e Torino, prima capitale del Regno d'Italia.\nLa societ\u00e0 oggi.\nDa marzo 2017 Bianca Maria Farina \u00e8 il presidente, mentre Matteo Del Fante \u00e8 l'amministratore delegato di Poste italiane S.p.A.\nQuotazione in borsa.\nDal 27 ottobre 2015 la societ\u00e0 per azioni, controllata con circa il 60% dal Ministero dell'economia e delle finanze, \u00e8 quotata alla Borsa di Milano con un flottante di quasi il 40% ed una capitalizzazione iniziale di 8,816 miliardi di euro corrispondente ai 6,75 euro per azione del prezzo dell'IPO, conclusasi positivamente con una richiesta superiore di 3,3 volte del quantitativo offerto. Il 70% delle azioni vendute appartiene agli investitori istituzionali mentre il 30% \u00e8 stato riservato al pubblico indistinto \"residente in Italia\" e ai dipendenti \"residenti in Italia.\" Alla vendita del 30% delle azioni potevano aderire i clienti classificati ai fini del MiFID come i clienti al dettaglio e i clienti professionali su richiesta, se persone fisiche.\nIl lotto minimo (gruppo di azioni) per i dipendenti era di 50 azioni (e multipli) (per loro sono in ogni caso \u00e8 stato garantito l'acquisto di 100 azioni), invece per il pubblico indistinto l'acquisto minimo \u00e8 stato di 500 azioni (e multipli).\nPer gli azionisti che avrebbero tenuto per un anno (con continuit\u00e0) le azioni di Poste Italiane S.P.A. dal 27 ottobre 2015 sarebbe spettata l'assegnazione gratuita di n.1 azione ordinaria ogni 20 azioni assegnate mentre per i dipendenti sarebbe spettata l'assegnazione gratuita di n.1 azione ordinaria ogni 10 per i primi due lotti e poi n.1 azione ogni 20.\nDal 21 dicembre 2015 fa parte dell'indice principale della Borsa, il FTSE MIB.\nDati societari.\nDopo la trasformazione in societ\u00e0 per azioni degli anni 90, seguendo l'esempio anche delle aziende europee similari, le Poste italiane hanno acquisito partecipazioni in aziende di trasporto di merci gi\u00e0 attive sul territorio nazionale, ampliando ed integrando i servizi offerti alla clientela: nel 1998, \u00e8 entrata integralmente a far parte del gruppo la SDA Express Courier.\nAccordi internazionali.\nPoste Italiane, sotto la guida di Massimo Sarmi, ha siglato partnership internazionali il cui valore complessivo stimato per il biennio 2011-2012 si aggira sui 40-60 milioni di euro.\nL'Azienda ha puntato a esportare le proprie competenze in altri paesi: in particolare sono gi\u00e0 stati stretti accordi con Russia, Egitto, Albania e Libano. Sono attive inoltre numerose collaborazioni con importanti soggetti nazionali ed internazionali, come Ups, Leonardo, Microsoft, IBM, HP, Cisco, Vodafone, Ferrovie dello Stato, Rai, SAP.\nInoltre gli indirizzi strategici di evoluzione del modello di business sono un punto di riferimento anche per gli operatori postali di Croazia, Armenia, Turchia, Emirati Arabi Uniti, Marocco e Paesi Bassi.\nNel 2012 il Boston Consulting Group ha indicato in Poste Italiane il modello di sviluppo per le Poste Russe. I due operatori postali hanno siglato una partnership per potenziare l'automazione dei processi, ampliando la gamma dei servizi postali, finanziari e telefonici disponibili per i clienti, nei 40.000 uffici postali della Russia. Nel 2013 Poste Italiane firma con Postal Savings Bank of China un accordo sul money transfer per assicurare ai cittadini cinesi residenti in Italia la possibilit\u00e0 di trasferire denaro anche in modalit\u00e0 elettronica. L'accordo segue l'intesa raggiunta nel dicembre 2012 con China Post sulla creazione di un portale di commercio elettronico .\nLa politica ambientale e per l'ambiente.\nPoste Italiane \u00e8 impegnata nell'ottimizzazione dei consumi energetici, nella riduzione delle emissioni di gas serra e nell'abbattimento dell'inquinamento ambientale e acustico del servizio di recapito. Secondo i dati di PostEurop, negli ultimi 3 anni le emissioni di CO2 di Poste Italiane hanno avuto una riduzione pari al 30%. Il 50% dell'energia elettrica consumata da Poste Italiane, inoltre, proviene da fonti rinnovabili certificate.\nLa flotta di Poste Italiane comprende motomezzi, quadricicli, autovetture, veicoli leggeri e pesanti. Dell'intera flotta composta da 38.000 veicoli, circa 2.000 sono a basso impatto ambientale (mezzi elettrici e bi-fuel, benzina/metano). Poste Italiane, inoltre, ha recentemente rinnovato il proprio parco veicoli introducendo circa 15.600 mezzi di categoria Euro 5 e 750 quadricicli elettrici per la distribuzione della posta nei centri storici. Poste Italiane si \u00e8 aggiudicata il Premio \"Sviluppo Sostenibile 2012\" nell'ambito della XVI edizione della Manifestazione Ecomondo, come riconoscimento allo sviluppo della propria flotta sostenibile. Poste Italiane partecipa inoltre al progetto Postal Zev (zero emissionvehicle) per perfezionare un quadriciclo efficiente e a zero emissioni, e nel 2012 ha aderito per il quarto anno consecutivo ad \"Earth Hour\", l'iniziativa globale per il clima e l'ambiente organizzata dal WWF.\nRiconoscimenti.\nDal 2006 Poste Italiane figura ininterrottamente tra le \"World's Most Admired Companies\" della rivista statunitense \"Fortune\". Nel 2012 Poste Italiane si \u00e8 posizionata al quarto posto tra i migliori operatori postali mondiali ed al secondo posto tra le migliori aziende italiane. Nel 2013 Poste Italiane rafforza il proprio quarto posto nella graduatoria globale relativa al settore logistico-postale e ottiene il primo posto tra le migliori aziende italiane.\nTG Poste.\nNel 2020 prende il via un servizio informativo quotidiano per gli utenti nella forma di telegiornale dal nome \"TG Poste\", diffuso online e negli uffici postali e diretto dalla giornalista Federica De Sanctis.\nServizi offerti.\nProdotti postali.\nLa posta ordinaria \u00e8 stata abolita con decreto ministeriale dell'allora ministro delle comunicazioni Mario Landolfi, con un conseguente aumento tariffario da 0,45\u20ac a 0,60\u20ac dato dal passaggio al sistema posta prioritaria, e reintrodotta ad ottobre 2015 con il nome di Posta4. Contestualmente, la posta prioritaria ha cambiato nome in Posta1. All'interno dei prodotti postali lettere si trova anche il piego di libri, una spedizione completamente dedicata a chi spedisce libri (sia case editrici sia privati) che mira ad incentivare lo scambio e l'acquisto di libri offrendo tariffe molto basse (sia per il piego di libri ordinario sia per quello raccomandato).\nLe spedizioni di Paccocelere 1 e 3 sono gestite dalla controllata SDA Express Courier. Inoltre, qualora una spedizione di Paccocelere 1 non vada a buon fine, \u00e8 prevista la restituzione gratuita al mittente.\nRecapito.\nDopo un'iniziale fase di sperimentazione, nel 2010 Poste Italiane ha lanciato il servizio di \"postino telematico\" in molte citt\u00e0 grandi e medie e in una serie di comuni: il portalettere \u00e8 dotato di un palmare che gli consente di rendere pi\u00f9 rapide le operazioni di consegna della corrispondenza e, al tempo stesso, di portare a casa del cliente i principali servizi finanziari dell'ufficio postale.\nIl 27 febbraio 2018, nell\u2019ambito del Capital Markets Day, \u00e8 stato presentato il piano industriale Deliver 2022 che include un nuovo modello di recapito denominato \"Joint Delivery\" caratterizzato dall'articolazione del servizio in base alla suddivisione del territorio nazionale in tre aree:\nAree metropolitane (8% della popolazione - circa 600 consegne per km2)\nAree urbane (68% della popolazione - circa 80 consegne al giorno per km2)\nAree rurali e altre zone (24% della popolazione - circa 10 consegne al giorno per km2)\nConsegna a giorni alterni degli invii postali rientranti nel servizio universale.\nIl recapito a giorni alterni, regolato dalla Delibera AGCOM n. 395/15/CONS, \u00e8 giunto all'ultima fase (la fase III), avviata a febbraio 2017 (fase I da ottobre 2015 e fase II da aprile 2016).\nLa consegna degli invii postali viene effettuata a giorni lavorativi alterni, dal luned\u00ec al venerd\u00ec su base bisettimanale (luned\u00ec, mercoled\u00ec e venerd\u00ec in una settimana \u2013 marted\u00ec e gioved\u00ec in quella successiva) nelle localit\u00e0 indicate sul sito ufficiale dell'azienda, presso gli uffici postali e gli altri centri di accettazione di Poste Italiane.\nL'accordo con l'Agenzia delle Dogane - Sdoganamento pacchi internazionali Extra UE.\nA partire dal 2005, un accordo con l'Agenzia delle Dogane ha permesso di delegare alle Poste italiane la gestione diretta dello sdoganamento dei pacchetti provenienti dall'estero. A partire dal 2006, \u00e8 diventata poi drammatica la questione dell'importazione dei pacchi: a causa dell'inadeguatezza delle strutture allestite presso i gateway internazionali, i ritardi nelle consegne hanno cominciato ad assumere dimensioni dell'ordine di parecchi mesi, suscitando le vive proteste degli utenti del servizio e catturando l'attenzione di importanti organi di informazione. In particolare va menzionato il disservizio dei gateway di Milano Roserio e Lonate Pozzolo che hanno accumulato ritardi nella consegna di oltre 6 mesi non fornendo, tra l'altro, nessuna spiegazione plausibile. Nel febbraio 2008 vengono distrutte 200 tonnellate di posta, in quanto i destinatari risultano trasferiti o sconosciuti. La posta viene mandata al macero a causa della presunta mancata indicazione del mittente, fatto che ha suscitato parecchie perplessit\u00e0 e indagini sulla effettiva mancanza di questi dati, tutto ci\u00f2 a seguito e seguito da servizi televisivi della trasmissione Striscia La Notizia, intervenuta gi\u00e0 in passato appunto a seguito delle numerose lamentele di disservizi nelle procedure di sdoganamento gestite da Poste Italiane.\nOneri postali per sdoganamento e contenzioso.\nPoste Italiane S.p.A. ha sempre imposto agli utenti destinatari di pacchi postali extra UE il pagamento di un diritto fisso motivato come \"\"tariffe che Poste Italiane applica a parziale copertura dei costi sostenuti per lo svolgimento delle attivit\u00e0 legate allo sdoganamento\" \".\nFino al novembre 2006 i diritti di sdoganamento erano fissati nella misura di 5,50 \u20ac per ogni spedizione sdoganata; giudicati illegittimi da molte associazioni di consumatori, sono stati temporaneamente abrogati, e le Poste italiane si sono impegnate a restituire le cifre versate nel frattempo. I diritti di sdoganamento sono stati in realt\u00e0 reintrodotti dal 2011 ed in particolare con decorrenza 6 novembre 2017 sono stati ulteriormente aumentati a 7,50 \u20ac.\nI valori applicati di dazio e IVA (\"oneri doganali all'importazione\" che variano in funzione della categoria dell'oggetto che si sta importando) rimangono di pertinenza dell'Agenzia delle Dogane.\nProdotti finanziari.\nAssegni postali.\nCon il D.P.R. 28 novembre 2002, n. 298, gli assegni postali sono stati equiparati a quelli bancari per tutti i fini.\nPoste italiane ha inoltre siglato nel 2004 una convenzione con la societ\u00e0 di garanzia assegni Centax, che favorisce l'utilizzo degli assegni postali come strumento di pagamento presso tutti gli esercizi commerciali che espongono il marchio Centax.\nIoStudio Postepay: la carta dello studente.\nDal 2014, Poste Italiane promuove con il Ministero dell'Istruzione la carta dello studente IoStudio, che oltre a concedere sconti dedicati agli studenti su vari prodotti e servizi, \u00e8 attivabile gratuitamente anche come carta prepagata Postepay. \u00c8 destinata a tutti i ragazzi delle scuole superiori di secondo grado, anche minorenni, ed \u00e8 consegnata dalle segreterie delle scuole stesse. La differenza rispetto alle Postepay classiche \u00e8 che non vi sono commissioni di ricarica, n\u00e9 costi di attivazione.\nL'iniziativa ha per\u00f2 sollevato la protesta di alcuni, che hanno definito poco etico fornire uno strumento di pagamento con sconti che invitano al consumo agli studenti, seppur inattivato.\nProdotti assicurativi.\nIl Gruppo Assicurativo Postevita, appartiene al pi\u00f9 ampio Gruppo Poste Italiane e opera nel campo assicurativo con prodotti vita e danni. Poste Vita S.p.A. e Poste Assicura S.p.A. sono le societ\u00e0 del Gruppo.\nOperatore mobile virtuale.\nLanciata sul mercato nel novembre del 2007, PosteMobile \u00e8 l'operatore mobile del gruppo Poste, gestito dallo spin-off Postepay.\nServizio Postale Militare.\nPoste Italiane cura anche la distribuzione della corrispondenza civile e militare da e per i contingenti dell'Esercito Italiano dislocati nei vari teatri operativi all'estero.\nPer l'Italia, la posta viene raccolta direttamente dalla forza armata mediante il proprio Ufficio Postale Militare di Contingente sul posto e poi spedita al 6\u00ba Reggimento Logistico Folgore con sede a Pisa e responsabile del servizio postale militare italiano. Dopodich\u00e9 prosegue per il Centro Postale Operativo - Polo Grandi Utenti di Pisa - Ospedaletto, per essere infine trasferita al centro di meccanizzazione postale di Firenze che ne provvede al recapito finale.\nDall'Italia, i congiunti o l'amministrazione militare indicano sulla missiva il nome ed il cognome del destinatario, nonch\u00e9 l'unit\u00e0 di appartenenza e l'indirizzo del Polo Grandi Utenti di Pisa: da l\u00ec, poi, la posta sar\u00e0 instradata per raggiungere il personale all'estero, tramite il Reggimento Logistico Folgore.\nLe tariffe sono le stesse in vigore in Italia in quanto si opera in regime di continuit\u00e0 territoriale.\nTra il 2003 ed il 2011, Poste Italiane ha operato in Kosovo, tramite l'Ufficio Postale di Belo Polje a Pej\u00eb, nella sede italiana Kfor.\nSi rivolgeva non solo ai militari italiani, ma anche a quelli di altri Paesi ed agli appartenenti di Ong e di istituzioni internazionali.\nLa gamma di prodotti messa a disposizione della clientela era la stessa di quella italiana. Il personale era composto da 3 unit\u00e0, tutti dipendenti di Poste Italiane temporaneamente inquadrati nell'Esercito Italiano (dopo un periodo di formazione), tramite cartolina di richiamo in servizio per un periodo non superiore a 180 giorni. Recava il numero 55849 come frazionario. L'ufficio \u00e8 stato poi chiuso ed il servizio garantito dal 24\u00ba Reggimento di manovra.\nIl CAP.\nIntroduzione nel 1967.\nNel 1967 fu adottato il Codice di Avviamento Postale (C.A.P.), col quale il territorio nazionale fu suddiviso in partizioni identificate da un codice a 5 cifre, usato per la distribuzione meccanizzata della posta.\nRiforma del 2006.\nIl 20 settembre 2006, Poste italiane ha effettuato un aggiornamento per i Codici di Avviamento Postale.\nLe modifiche prevedono per 27 citt\u00e0 la suddivisione in zone postali che ha portato:\nVi \u00e8 stato inoltre il cambiamento di CAP per 79 comuni e circa 2400 frazioni.\nQuesta operazione ha fatto inoltre sparire i CAP \"generici\" in favore di CAP pi\u00f9 specifici (ad esempio il CAP \"generico\" 44100 \u00e8 stato soppresso in favore di CAP pi\u00f9 specifici, come ad esempio 44121, 44123, ecc.).\nPoste italiane ha inoltre informato l'utenza che i CAP verranno aggiornati periodicamente tenendo conto delle variazioni toponomastiche e/o amministrative. Ha destato proteste la decisione dell'azienda di rendere a pagamento il nuovo database contenente i CAP."}
{"id": "2278619", "revid": "798140", "url": "https://it.wikipedia.org/wiki?curid=2278619", "title": "Collegio Bosisio", "text": "Il collegio Bosisio si trova a Monza, in via Zucchi 23.\nStoria.\nSi tratta di un edificio neoclassico, ultimato nel 1843. Il collegio volle subito distinguersi rispetto all'offerta educativa gi\u00e0 presente a Monza. Si decise dunque di coprire gli studi dalle elementari sino alle classi superiori, con programmi che risultavano molto moderni per l'epoca; si studiava tedesco, francese, declamazione, oltre a materie artistiche come disegno, musica e arte. In questa struttura studi\u00f2 il giovane Mos\u00e8 Bianchi prima di trasferirsi nel 1856 all'Accademia di Brera\nStruttura.\nIl palazzo ha una facciata che segue la curvatura della strada e si sviluppa su due piani, con una sequenza di lesene con capitelli ionici, alternate ad aperture rettangolari. Le finestre del primo piano sono inserite in piccole incorniciature e sono sormontate da decorazioni rettilinee. Sopra ogni singola finestra si possono ammirare dei tondi in terracotta che recano i ritratti di personaggi illustri dell'arte, della letteratura e della scienza. Conclude l'edificio un grande timpano triangolare che sovrasta solo il corpo centrale.\nAgli inizi del XXI secolo l'edificio \u00e8 stato rimaneggiato per adibirlo a private abitazioni, conservando principalmente la facciata."}
{"id": "2278622", "revid": "92723", "url": "https://it.wikipedia.org/wiki?curid=2278622", "title": "Gisulfo I di Benevento", "text": "Biografia.\nSuo padre fu Romualdo I e apparteneva alla stirpe dei Gausi. Sua madre fu Theodrada (o Theuderata), figlia di Lupo del Friuli, ed esercit\u00f2 la reggenza per lui durante i primi anni del regno.\nSecondo Paolo Diacono, fu durante il suo regno che le reliquie di san Benedetto da Norcia e di sua sorella santa Scolastica furono portate via da Montecassino da parte dei Franchi.\nVerso il 705, Gisulfo prese le citt\u00e0 di Sora, Arpino ed Arce. Marci\u00f2 fino ad Horrea, saccheggiando e bruciando, prima di essere affrontato con doni da parte degli ambasciatori di papa Giovanni VI, che riscattarono molti dei suoi prigionieri e lo convinsero a tornare da dove era venuto, nei suoi domini. .\nFu un duca energico come suo padre e suo nonno. Combatt\u00e9 contro re, papa ed Impero bizantino. Fu sposato con Winiperga e gli successe il figlio Romualdo II."}
{"id": "2278627", "revid": "2064471", "url": "https://it.wikipedia.org/wiki?curid=2278627", "title": "Betsy Ross", "text": "Sarta e cucitrice di Filadelfia, dove aveva allora sede il governo statunitense. Si narra che riparasse i vestiti del presidente George Washington.\nNel giugno del 1776, Washington commission\u00f2 alla cucitrice la nuova bandiera degli Stati Uniti, ma i due non erano d'accordo sul numero delle punte delle stelle: il presidente le voleva a sei punte, ma la cucitrice fece la bandiera con stelle a cinque punte. Quando la vide il presidente si infuri\u00f2, ma Betsy riusc\u00ec a persuaderlo. Secondo la leggenda, la bandiera nacque in questo modo.\nBiografia.\nEra la pi\u00f9 giovane di diciassette figli di genitori membri della Societ\u00e0 degli Amici, i cui affiliati a quel tempo erano noti come i quaccheri. Betsy Ross venne educata in una scuola quacchera, dove il programma di studi, per le giovani donne, consisteva in gran parte l'insegnamento della scrittura, dei lavori casalinghi e nel cucito.\nNel 1773, Betsy fuggi con John Ross, apprendista sacerdote della chiesa episcopale. William Franklin, figlio di Benjamin Franklin, li un\u00ec in matrimonio nello stato del New Jersey. Poich\u00e9 i matrimoni interconfessionali all'epoca per la chiesa quacchera erano vietati all'epoca Betsy e suo marito furono respinti dalla comunit\u00e0. Insieme iniziarono un'attivit\u00e0 di tappezzeria, ma ebbe poco successo a causa della rivoluzione americana. John mor\u00ec in una esplosione causata dalla polvere da sparo, mentre combatteva sotto la milizia della Pennsylvania.\nNell'estate del 1776, Betsy Ross venne avvicinata presso la Chiesa di Cristo, dal \"Comitato dei Tre\", un gruppo auto-nominatosi, composto da George Ross, Robert Morris e George Washington. Le chiesero di cucire la prima bandiera americana sulla base di un disegno abbozzato da Washington. Betsy lo fece, ma con una modifica al progetto originale: cambi\u00f2 le stelle a sei punte con quelle a cinque. \nIl racconto di Betsy Ross \u00e8 considerato da molti una leggenda. Non ci sono molte attuali prove che il raduno del comitato avvenne realmente. Molte delle prove sono state tramandate esclusivamente attraverso dichiarazioni orali di parenti. Un nipote di Betsy, William Canby, raccont\u00f2 pubblicamente la storia con una lettura di fronte all' Historical Society della Pennsylvania. Anche il consiglio della Pennsylvania State Marina, tuttavia, afferm\u00f2 di averla commissionata per il lavoro nel 1777.\nBetsy Ross era favorevole alla guerra, per cui si un\u00ec ai quaccheri combattenti. Successivamente spos\u00f2 Giuseppe Ashburn, con il quale ebbe due figlie. I militari britannici si interessarono a Giuseppe Ashburn in quanto forniva l'esercito americano, per cui lo incarcerarono nel carcere di Old Mill, dove mor\u00ec nel 1782. Un anno dopo, Betsy spos\u00f2 John Claypoole, un amico di lunga data. Insieme ebbero cinque figlie. Claypoole mor\u00ec nel 1817, dopo aver sofferto per anni di una non meglio precisata malattia cronica.\nNonostante le difficolt\u00e0 che doveva sopportare, Betsy Ross gest\u00ec la sua attivit\u00e0 di tappezzeria fino a quando si ritir\u00f2, nel momento in cui subentr\u00f2 una delle sue figlie. Mor\u00ec a Philadelphia e venne sepolta nella tomba nella terra dei \"Free Quakers\". Pi\u00f9 tardi, i resti della donna vennero spostati nel cortile della Betsy Ross House, situata a pochi isolati dalla Liberty Bell e dall'Independence Hall di Philadelphia in, Pennsylvania. Questo luogo di riposo finale \u00e8 uno dei tre siti turistici pi\u00f9 visitati a Philadelphia.\nCuriosit\u00e0.\nBetsy Ross visse una vita piena di avversit\u00e0, essendo stata ripudiata, sia dalla sua organizzazione religiosa, che alla morte di tre mariti. Tuttavia, partor\u00ec sette figlie e gest\u00ec gli affari di famiglia fino a poco prima della sua morte avvenuta a 84 anni di et\u00e0."}
{"id": "2278633", "revid": "131358", "url": "https://it.wikipedia.org/wiki?curid=2278633", "title": "FC Nantes-Atlantique", "text": ""}
{"id": "2278635", "revid": "1305772", "url": "https://it.wikipedia.org/wiki?curid=2278635", "title": "Stefano Fattori", "text": "Carriera.\nGiocatore.\nCresciuto nell'Hellas Verona, a squadra della propria citt\u00e0, viene mandato per due anni a fare esperienza nelle categorie minori: nella stagione 1991-1992 \u00e8 all'Alzano Virescit, neopromosso in Serie C2, mentre l'anno successivo gioca in prestito nella , in Serie C1. Nel 1993 il nuovo allenatore degli scaligeri Bortolo Mutti lo integra nella rosa della prima squadra, con cui esordisce in Serie B e conquista la promozione in Serie A al termine del campionato 1995-1996. Resta in giallobl\u00f9 anche nella stagione di Serie A, categoria in cui debutta l'8 settembre 1996 nella trasferta contro il . A fine stagione conta 28 presenze, ma la formazione veneta retrocede in Serie B, e Fattori lascia Verona dopo 125 presenze di campionato con la maglia gialloblu.\nL'anno successivo passa alla , ma dopo 3 gare in Serie B passa al Torino dove milita per due stagioni conquistando la seconda promozione nella massima serie al termine del campionato di Serie B 1998-1999. Nel 1999 viene ceduto al Vicenza in cambio di Gustavo M\u00e9ndez, sempre in Serie B; con i veneti ottiene la sua terza la promozione in Serie A. Dopo 2 partite nella massima serie, nel novembre 2000 fa ritorno al Torino, dove vince il campionato di Serie B 2000-2001. Con i granata gioca due campionati di Serie A, fino al 2003.\nIn scadenza di contratto, lascia il Torino per accasarsi al , in Serie B. In Emilia gioca una sola stagione, prima di passare alla , sempre in Serie B, dove milita per due campionati.\nDopo la retrocessione degli umbri in Serie C1, \u00e8 tra i giocatori messi fuori rosa dalla dirigenza, e in ottobre si trasferisce alla Sambonifacese, con cui conquista la promozione in Serie C2 e dove conclude la carriera nel 2009.\nComplessivamente ha disputato 88 partite in Serie A.\nDirigente.\nDall'8 giugno 2009 al 2 luglio 2010 \u00e8 stato team manager dell'Hellas Verona. Dal luglio 2013 fino a luglio 2015 \u00e8 responsabile del settore giovanile del .\nIl 2 maggio 2011 ha ottenuto la qualifica di direttore sportivo.\nNel 2016 diventa responsabile Scouting dell Udinese In Serie A, per poi passare all Atalanta nel 2017 sempre con ruolo di Scouting. \nNella stagione 2019/2020 lavora come coordinatore Scouting della Cremonese Calcio"}
{"id": "2278640", "revid": "33689", "url": "https://it.wikipedia.org/wiki?curid=2278640", "title": "Metal Slug (videogioco 2006)", "text": ", chiamato anche per differenziarlo dagli altri titoli della serie \"Metal Slug\", \u00e8 un videogioco sparatutto in terza persona pubblicato nel 2006 per PlayStation 2 dalla SNK Playmore. \u00c8 il primo della serie ad essere in 3D e non pi\u00f9 in 2D.\nTrama.\nIl gioco inizia dentro un elicottero mentre Marco sveglia Tarma, per prepararlo alla missione che stanno per iniziare. Mentre i due parlano vengono attaccati e riescono a far atterrare l'elicottero, e si dividono. Dopo qualche peripezia, Marco, Tarma, Eri, e Fio si riuniscono e scoprono che il loro nemico di sempre, il generale Morden, sta cercando di mettere le mani su un'antica tecnologia per cercare di conquistare per l'ennesima volta il mondo. I quattro arrivano in cima ad una torre e attaccano un gigantesco essere avvolto in un'armatura di metallo, e quando l'essere sta per attaccare ne arriva un secondo che si trasforma in un ammasso di muscoli che inghiotte tutti, ma i quattro riescono ad aprire un varco dall'interno e a fuggire prima che l'ammasso esploda.\nModalit\u00e0 di gioco.\nIl passaggio alle tre dimensioni ha comportato dei cambiamenti nel gameplay: alcune armi, come la pistola, possono puntare automaticamente il nemico e altre sono diventate pi\u00f9 potenti, il coltello \u00e8 un'arma separata dalle altre e non si usa pi\u00f9 in automatico."}
{"id": "2278645", "revid": "1318658", "url": "https://it.wikipedia.org/wiki?curid=2278645", "title": "San Agustin", "text": "Il termine San Agustin o San Agust\u00edn (nome in spagnolo di Sant'Agostino) pu\u00f2 riferirsi a:"}
{"id": "2278651", "revid": "1543377", "url": "https://it.wikipedia.org/wiki?curid=2278651", "title": "ECDMA13", "text": "ECDMA13 \u00e8 una \"District Management Area\" della municipalit\u00e0 distrettuale di Chris Hani\nIl suo territorio si estende su una superficie di ; la sua popolazione, in base al censimento del 2001, \u00e8 di 150 abitanti.\nIl suo territorio ricade all'interno del Mountain Zebra National Park ed \u00e8 costituito da due aree non contigue all'interno delle municipalit\u00e0 locali di Inxuba Yethemba e Tsolwana."}
{"id": "2278660", "revid": "767487", "url": "https://it.wikipedia.org/wiki?curid=2278660", "title": "San Agustin (Isabela)", "text": "San Agustin \u00e8 una municipalit\u00e0 di Quarta classe delle Filippine, situata nella Provincia di Isabela, nella Regione della Valle di Cagayan.\nSan Agustin \u00e8 formata da 23 baranggay:"}
{"id": "2278668", "revid": "765341", "url": "https://it.wikipedia.org/wiki?curid=2278668", "title": "M\u00f8ns Klint", "text": "M\u00f8ns Klint (in italiano Scogliere di M\u00f8n) \u00e8 un promontorio posto nella parte orientale dell'isola danese di M\u00f8n, sul Mar Baltico.\nLe scogliere, che in alcuni punti raggiungono un'altezza di 120 m, si sviluppano per una lunghezza di 6\u00a0km circa, dal parco di Liselund a nord fino al faro di M\u00f8n a sud.\nLe scogliere e l'area circostante costituiscono oggi un parco naturale, all'interno del quale si trova l'Aborrebjerg, una delle pi\u00f9 alte sommit\u00e0 della Danimarca (143 m).\nGeologia.\nIl calcare che forma le scogliere \u00e8 composto da scheletri fossili di coccolitofore, alghe unicellulari risalenti al periodo Cretaceo, cio\u00e8 oltre 75 milioni di anni fa. In seguito all'azione dei ghiacciai lo strato \u00e8 stato compattato e, al termine dell'ultima Era glaciale, circa 11.000 anni fa, le scogliere sono emerse in seguito allo scioglimento dei ghiacci.\nLe scogliere di M\u00f8n fanno parte del medesimo deposito che ha creato le scogliere di R\u00fcgen, in Germania, sul lato opposto del Baltico."}
{"id": "2278671", "revid": "1793900", "url": "https://it.wikipedia.org/wiki?curid=2278671", "title": "Casa-torre dei Gualtieri", "text": "Casa-torre dei Gualtieri \u00e8 una costruzione medievale sita in piazza Carducci a Monza.\nStoria.\nL'edificio risale alla seconda met\u00e0 del XIII secolo: una torre lo affianca e quasi con esso si confonde poich\u00e9 ha la stessa altezza della casa stessa, ma \u00e8 ben riconoscibile sul lato destro del complesso. Le finestrature della torre sono ad un livello pi\u00f9 alto di quelle originarie della casa. Nel XVIII secolo sono state aperte nuove finestrature. La base della torre era rivestita di pietre di serizzo, affini a quelle del vicino Arengario.\nDalle \"Cronache\" di Bonincontro Morigia sappiamo che la casa, nel XIV secolo, apparteneva a un'importante famiglia guelfa della citt\u00e0, i Gualtieri, da cui prende il nome la casa.\nLa casa fa parte dei Beni Culturali della Lombardia, dove \u00e8 citata con il nome di \"Casa della regina Teodolinda\", cosa strana visto che la regina Teodolinda visse fra la fine del VI e l'inizio del VII secolo, dunque ben prima che fosse costruito l'edificio."}
{"id": "2278672", "revid": "116558465", "url": "https://it.wikipedia.org/wiki?curid=2278672", "title": "Saanenm\u00f6ser (passo)", "text": "Lo Saanenm\u00f6ser \u00e8 un passo di montagna che collega Zweisimmen a Saanen nel Canton Berna. Scollina a un'altitudine di 1\u00a0279\u00a0m s.l.m. Dal punto di vista orografico si trova nelle Prealpi Svizzere."}
{"id": "2278673", "revid": "1543377", "url": "https://it.wikipedia.org/wiki?curid=2278673", "title": "ECDMA14", "text": "ECDMA14 \u00e8 una \"District Management Area\" della municipalit\u00e0 distrettuale di Ukhahlamba\nIl suo territorio \u00e8 compreso entro i confini della municipalit\u00e0 locale di Gariep e si estende su una superficie di . L'area non risulta popolata.\nIl suo territorio ricade all'interno del Gariep Dam e del Overston Nature Reserve."}
{"id": "2278687", "revid": "114471412", "url": "https://it.wikipedia.org/wiki?curid=2278687", "title": "Until the Day Is Done", "text": "Until the Day Is Done \u00e8 un singolo del gruppo musicale statunitense R.E.M., pubblicato il 14 novembre 2008 come quarto estratto dal quattordicesimo album in studio \"Accelerate\".\nVideo musicale.\nIl videoclip, diretto da Vincent Moon, \u00e8 stato messo a disposizione per il download sul sito ufficiale del gruppo e nel loro canale YouTube."}
{"id": "2278690", "revid": "26630", "url": "https://it.wikipedia.org/wiki?curid=2278690", "title": "Agamennone", "text": "Agamennone (, \"molto determinato\") \u00e8 una delle figure pi\u00f9 importanti della mitologia greca. Re dell'Argolide e capo supremo degli Achei nella guerra di Troia. Era figlio del re Atreo di Micene (o Argo) e della regina Erope, era il fratello di Menelao e cugino di Egisto. Divenne a sua volta re di Micene e spos\u00f2 Clitennestra, sorella di Elena. Dalla loro unione nacquero quattro figli: Elettra, Ifigenia, Crisotemi e Oreste.\nOrigini.\n(Secondo la tradizione pi\u00f9 accettata), Agamennone era figlio di Atreo e di Erope e fratello maggiore di Menelao e Anassibia. Suo padre aveva sposato Erope dopo che la sua prima moglie, Cleola, era morta dando alla luce un figlio malato, Plistene.\nLa leggenda racconta come Atreo e il suo gemello Tieste fossero divenuti acerrimi nemici, oltre che rivali; i due fratelli, infatti, si contendevano il trono di Micene.\nLa loro feroce ostilit\u00e0, aveva raggiunto il culmine quando Atreo aveva attirato Tieste con l'inganno proponendogli la cessazione della contesa, la spartizione del regno e l'allestimento a palazzo di un banchetto che doveva suggellare la pace ritrovata. Durante il banchetto per\u00f2, Atreo serv\u00ec al fratello, ignaro, la carne dei suoi stessi figli Orcomeno, Aglao e Callileonte. Tieste, furioso, cerc\u00f2 i figli di Atreo per consumare su di loro la sua vendetta, ma i due ragazzi, Agamennone e Menelao (\"Atridi\" perch\u00e9 discendenti da Atreo), erano riusciti a fuggire con l'aiuto di un servo ed erano riparati a Sparta. Qui vissero alla corte del re Tindaro, con i suoi figli e sotto la sua protezione.\nSuccessivamente, Agamennone riconquist\u00f2 il trono di Micene e, dopo averne ucciso il primo marito, spos\u00f2 Clitemnestra che era figlia di Tindaro, sorella di Elena di Troia e dei mitici gemelli Castore e Polluce.\nSu Micene regn\u00f2 fino a quando mor\u00ec accoltellato per mano della moglie Clitemnestra e del cugino Egisto.\nAlla Guerra di Troia.\nLa guerra di Troia \u00e8 raccontata nei XXIV canti dell\"Iliade\" di Omero.\nL'opera non \u00e8 una fonte storica, ma un poema epico che riporta la leggenda, cantata fino a quel momento e tramandata a voce dagli aedi, e riferentesi a vicende gi\u00e0 antiche di 300 o 400 anni. Lo stesso Omero (\"colui che non vede\") \u00e8 un personaggio la cui biografia si trova in Erodoto (di Alicarnasso V secolo a. C.) e Plutarco (di Cheronea 50 d. C. - ivi dopo il 120) e si dice vissuto nel IX secolo a.C., ma la cui esistenza \u00e8 stata a lungo messa in dubbio sollevando la secolare \"questione omerica\".\nAntefatto.\nA Sparta, alla corte di Tindaro e Leda numerosi principi chiedono la mano di Elena, la donna pi\u00f9 bella del mondo, figlia di Leda e di Zeus. La giovane principessa sceglie tra tutti, e sposa, Menelao che diventer\u00e0 in seguito re della citt\u00e0. Ma Tindaro teme che le rivalit\u00e0 tra i pretendenti si riaccendano e conducano a conflitti armati.\nPer tutelare quindi la pace nel suo regno segue il consiglio di Ulisse, uno tra i pretendenti, e chiede a tutti un giuramento: qualora uno di loro fosse stato insidiato, avrebbe potuto contare sull'alleanza incondizionata degli altri. Quando, sotto il regno di Menelao, Elena viene rapita dal principe Paride e condotta a Troia alla corte del padre Priamo, l'alleanza si compatta attorno a Menelao ed Agamennone assume la carica di comandante supremo dell'armata achea.\nLa guerra.\nAgamennone raccoglie le forze greche ed organizza la flotta per salpare verso Troia. In Aulide, porto della Beozia, le navi non possono partire perch\u00e9 Agamennone ha offeso la dea Artemide.\nEsistono diverse versioni sulle ragioni di quest'ira: nell'opera di Eschilo, \"Agamennone\", Artemide \u00e8 irata perch\u00e9 troppi giovani perderanno la vita sotto le mura di Troia, mentre nell\"Elettra\" di Sofocle Agamennone ha ucciso un animale sacro ad Artemide, per vantarsi poi di essere pari alla dea, nella caccia.&lt;br&gt; Calamit\u00e0 comprendenti una devastante pestilenza e la prolungata assenza di vento impediscono all'esercito di salpare. Quando infine si interroga l'indovino Calcante, questi svela che l'ira della dea pu\u00f2 essere placata solo da un sacrificio da parte di Agamennone: egli che dovr\u00e0 immolare sull'altare della dea, la propria figlia Ifigenia. Convinto da Ulisse, Agamennone attira con un inganno la figlia in Aulide e si sottomette al volere della dea (secondo una versione del mito la giovane viene sacrificata, secondo un'altra versione la dea la rapisce sostituendo Ifigenia con una cerbiatta e trasportando la giovane in Tauride come sua sacerdotessa). Solo allora Artemide permette alle navi di partire. Clitennestra non perdoner\u00e0 mai l'inganno n\u00e9 l'uccisione della figlia, aspetter\u00e0 dieci anni il ritorno del marito per assassinarlo, spinta da Egisto, cugino di Agamennone, che nel frattempo \u00e8 divenuto suo amante.\nLe navi salpano, i guerrieri achei sbarcano sulle rive della Troade e vi pongono il loro accampamento. I troiani chiudono le porte della citt\u00e0 e resistono all'assalto dietro le potenti mura di Ilio costruite da Poseidone, dio del mare, e Febo, dio del sole, per l'antico re Ilo, nonno di Priamo.\nL'assedio si protrarr\u00e0 per dieci lunghi anni, fino a quando gli achei riusciranno ad entrare in citt\u00e0 e la metteranno a ferro e fuoco.\nL\"Iliade\" non vuol essere un racconto dettagliato della guerra, celebra invece le vicende degli ultimi 51 giorni di essa e si apre con la collera di Achille contro Agamennone, che ancora una volta aveva mostrato la propria tracotanza; egli infatti aveva fatto prigioniera Criseide, la bellissima figlia di Crise, sacerdote di Apollo, e aveva deciso di tenerla per s\u00e9, cos\u00ec, quando Crise gli si present\u00f2 per pregarlo di restituirla, egli lo insult\u00f2 e lo cacci\u00f2, umiliando l'uomo e offendendo il dio. Apollo perci\u00f2 si scaglia contro Agamennone, seminando dolore e morte tra i guerrieri achei, e Agamennone dovr\u00e0 cedere, se vorr\u00e0 por fine alla furiosa vendetta del dio. Cedette e liber\u00f2 Criseide, ma pretese in cambio che gli fosse consegnata la preda di un altro dei capi achei. Prese Briseide, schiava di Achille (figlio di Peleo e della ninfa Teti), guerriero invincibile e veloce come il vento. In questo modo si apre l'ostilit\u00e0 tra i due e da questo momento Achille rifiuta la battaglia a fianco dei greci. Senza di lui e il suo esercito di Mirmidoni, i Greci sono in difficolt\u00e0 e i Troiani giungono a minacciare le navi achee. Solo dopo la morte dell'amico Patroclo per mano del principe Ettore, Achille torner\u00e0 a combattere con l'intento di ottenere vendetta.\nIl ritorno a Micene e la morte.\nDurante il viaggio di ritorno Agamennone fu protetto da Era (o Latona), moglie di Zeus, che salv\u00f2 la sua nave da una violenta tempesta, che invece aveva investito le navi dei principi greci e aveva spinto Menelao fino in Egitto.\nClitemnestra voleva vendicarsi per l'uccisione della figlia Ifigenia da parte di Agamennone stesso (sacrificio compiuto per poter partire dal porto di Aulide alla volta di Troia) e instaura una relazione amorosa con il cugino di Agamennone e suo nemico Egisto. I due amanti, uniti da un unico obbiettivo, pianificheranno l'assassinio di Agamennone.\nClitemnestra aveva precedentemente persuaso il marito ad accendere un fal\u00f2 sul monte Ida non appena avesse espugnato Troia. Una sentinella stava in piedi sul tetto del palazzo di Micene in attesa di scorgere quel fuoco; e quando lo vide, corse a comunicarlo a Clitemnestra. Questa indisse grandi festeggiamenti con ricchi sacrifici agli dei, simulando riconoscenza e gioia; Egisto, intanto, approntava il suo piano, mise uno degli uomini pi\u00f9 fidati di guardia sulla torre presso il mare e gli promise una generosa ricompensa non appena gli avesse annunciato lo sbarco di Agamennone.\nDopo il viaggio fortunoso, Agamennone sbarc\u00f2 in patria. Portava con s\u00e9, come parte del bottino e come sua concubina, la principessa Cassandra, sorella di Paride e sacerdotessa di Apollo, che aveva il dono della preveggenza ma anche la maledizione divina di non essere mai creduta. All'ingresso del palazzo ella ammon\u00ec il re di non entrare presagendo l'attentato, ancora una volta non fu creduta e il re non l'ascolt\u00f2.\nSecondo Pindaro e i tragici greci, Agamennone venne ucciso con un l\u00e1brys (), mentre si trovava solo nel bagno. Su istigazione di Egisto, la moglie lo imbrigli\u00f2 prima nella rete che gli aveva gettato addosso, poi lo colp\u00ec. Subito dopo, Clitemnestra si scagli\u00f2 anche contro Cassandra e, con la stessa arma, la uccise. Il suo sordo rancore per il sacrificio di Ifigenia e la gelosia per Cassandra, avevano finalmente attuato la vendetta di Tieste, come era stato predetto dall'oracolo di Delfi.\nVersioni minori del mito.\nArginno, giovinetto greco, \u00e8 citato in una rara versione del mito: di lui si era innamorato Agamennone.\nAteneo di Naucrati racconta che per fuggire alle sue profferte Arginno si gett\u00f2 nel lago Copaide, in Beozia, in cui anneg\u00f2. Addolorato per la sua morte Agamennone rifiutava di condurre la flotta achea da Aulide a Troia, non volendo lasciare i luoghi in cui l'aveva incontrato. Falsamente addusse la presunta ira di Artemide, per placare la quale accett\u00f2 perfino il sacrificio di Ifigenia. Agamennone lo seppell\u00ec e innalz\u00f2 in quei luoghi un tempio dedicato ad Afrodite. Lo stesso racconto si trova anche in Clemente di Alessandria e in Stefano di Bisanzio.\nVittime di Agamennone nell'Iliade.\nNella Guerra di Troia, Agamennone fu tra gli eroi pi\u00f9 valorosi e che pi\u00f9 influirono sulle perdite degli avversari, arrivando ad uccidere undici guerrieri in solo tre giorni di battaglia.\nAgamennone nel cinema.\nAgamennone \u00e8 il terzo incontro nel viaggio dei protagonisti del film del 1981 \"Time Bandits\", con la direzione registica di Terry Gilliam. Il piccolo protagonista, Kevin, finisce nella Civilt\u00e0 Micenea, e nella caduta aiuta involontariamente re Agamennone a sconfiggere un guerriero minotauro; il sovrano accoglie Kevin al palazzo come amico e il ragazzino scatta diverse istantanee del luogo. Kevin per\u00f2 viene ritrovato dai nani, che arrivano alla corte fingendosi dei giullari per rubare gioielli e lo trascinano via con loro in un altro buco temporale contro la sua volont\u00e0.\nAgamennone \u00e8 interpretato da Rufus Sewell nella miniserie televisiva del 2003 \"Helen of Troy - Il destino di un amore\".\nAgamennone \u00e8 il re di Micene e il principale antagonista del film del 2004 \"Troy\", che si basa liberamente sull\"Iliade\". \u00c8 interpretato da Brian Cox."}
{"id": "2278691", "revid": "298055", "url": "https://it.wikipedia.org/wiki?curid=2278691", "title": "Minimei", "text": ""}
