{"id": "2365113", "revid": "287204", "url": "https://it.wikipedia.org/wiki?curid=2365113", "title": "Mundargi", "text": " \nMundargi \u00e8 una suddivisione dell'India, classificata come \"town panchayat\", di 20.318 abitanti, situata nel distretto di Gadag, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 15\u00b0 13' 0 N e 75\u00b0 54' 0 E e ha un'altitudine di 527 .\nSociet\u00e0.\nEvoluzione demografica.\nAl censimento del 2001 la popolazione di Mundargi assommava a 20.318 persone, delle quali 10.505 maschi e 9.813 femmine. I bambini di et\u00e0 inferiore o uguale ai sei anni assommavano a 2.717, dei quali 1.419 maschi e 1.298 femmine. Infine, coloro che erano in grado di saper almeno leggere e scrivere erano 12.932, dei quali 7.744 maschi e 5.188 femmine."}
{"id": "2365118", "revid": "767487", "url": "https://it.wikipedia.org/wiki?curid=2365118", "title": "I'd Rather Be in Japan", "text": "I'd Rather Be In Japan \u00e8 un EP split tra le punk band Anti-Flag e Obnoxious, pubblicato nel 1997."}
{"id": "2365120", "revid": "709565", "url": "https://it.wikipedia.org/wiki?curid=2365120", "title": "Citt\u00e0 del Nebraska", "text": "Lista delle citt\u00e0 del Nebraska, Stati Uniti d'America, comprendente tutti i comuni dello Stato (\"city\" e \"village\") e i census-designated place (CDP).\nI dati sono dell'USCB riferiti al censimento del 2010."}
{"id": "2365122", "revid": "834", "url": "https://it.wikipedia.org/wiki?curid=2365122", "title": "James Bond senza tregua", "text": ""}
{"id": "2365123", "revid": "599013", "url": "https://it.wikipedia.org/wiki?curid=2365123", "title": "Sean Colson", "text": ""}
{"id": "2365129", "revid": "486946", "url": "https://it.wikipedia.org/wiki?curid=2365129", "title": "TRL USA", "text": ""}
{"id": "2365130", "revid": "466539", "url": "https://it.wikipedia.org/wiki?curid=2365130", "title": "Festivalbar 1999", "text": "Il trentaseiesimo Festivalbar si svolse durante l'estate del 1999 in 10 puntate, registrate presso Prato della Valle a Padova, Piazza del Popolo ad Ascoli Piceno, Piazza della Libert\u00e0 a Ostuni, l'Arena Alpe Adria di Lignano Sabbiadoro e con la finale nel consueto scenario dell'Arena di Verona.\nVenne condotto da Fiorello e Alessia Marcuzzi.\nIl vincitore assoluto dell'edizione fu Jovanotti con la canzone \"Un raggio di sole\", mentre altri premi sono andati ad Alex Britti come rivelazione dell'anno, Biagio Antonacci (Premio Tour), Lou Bega (rivelazione straniera) e Zucchero che si \u00e8 visto consegnare 10 dischi di platino per le vendite dell'album \"Bluesugar\"."}
{"id": "2365138", "revid": "188116", "url": "https://it.wikipedia.org/wiki?curid=2365138", "title": "Museo d'arte contemporanea", "text": ""}
{"id": "2365139", "revid": "36426", "url": "https://it.wikipedia.org/wiki?curid=2365139", "title": "Museo di arte contemporanea", "text": ""}
{"id": "2365142", "revid": "287204", "url": "https://it.wikipedia.org/wiki?curid=2365142", "title": "Mundgod", "text": " \nMundgod \u00e8 una suddivisione dell'India, classificata come \"town panchayat\", di 16.171 abitanti, situata nel distretto del Kannada Settentrionale, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 14\u00b0 58' 0 N e 75\u00b0 1' 60 E e ha un'altitudine di 566 .\nSociet\u00e0.\nEvoluzione demografica.\nAl censimento del 2001 la popolazione di Mundgod assommava a 16.171 persone, delle quali 8.327 maschi e 7.844 femmine. I bambini di et\u00e0 inferiore o uguale ai sei anni assommavano a 2.383, dei quali 1.229 maschi e 1.154 femmine. Infine, coloro che erano in grado di saper almeno leggere e scrivere erano 10.876, dei quali 6.042 maschi e 4.834 femmine."}
{"id": "2365147", "revid": "200568", "url": "https://it.wikipedia.org/wiki?curid=2365147", "title": "Citius Altius Fortius", "text": ""}
{"id": "2365156", "revid": "121837", "url": "https://it.wikipedia.org/wiki?curid=2365156", "title": "Planetesimi", "text": ""}
{"id": "2365157", "revid": "484362", "url": "https://it.wikipedia.org/wiki?curid=2365157", "title": "Gargoyle (personaggio)", "text": "Gargoyle \u00e8 l'identit\u00e0 segreta assunta da diversi personaggi della Marvel Comics. Tra i pi\u00f9 noti vi sono, in ordine cronologico di apparizione, Yuri Topolov, Paul Duval (\"Grey Gargoyle\") e Isaac Christians.\nBiografia dei personaggi.\nYuri Topolov.\nOrigini.\nYuri Topolov \u00e8 uno scienziato sovietico, \u00e8 stato il primo nemico con cui si \u00e8 battuto Hulk. Topolov, impegnato nello studio delle radiazioni, dopo un incidente vede il suo corpo orribilmente deformato ma la sua mente incredibilmente potenziata.\nDiventato una mostruosit\u00e0, assume l'alias di Gargoyle e, una volta venuto a sapere dell'incidente avvenuto a Bruce Banner durante i suoi esperimenti sui raggi Gamma, decide di rapirlo per portarlo in Unione Sovietica e dimostrare di essere un grande scienziato. Una volta giunto negli Stati Uniti, per\u00f2, Gargoyle incontra Hulk nella sua forma umana e l'impatto con lo scienziato americano risulta devastante per lui: da tempo, infatti, Topolov anela a riconquistare le sue sembianze umane. Banner si offre quindi di curarlo dalla sua mostruosit\u00e0 e, una volta riuscitoci, si guadagna l'eterna gratitudine dello scienziato sovietico il quale, come forma di ringraziamento, tradisce la sua madre patria, partendo per una missione suicida contro una base segreta dell'U.R.S.S..\nOggi.\nDecenni dopo, per\u00f2, viene rivelato che, durante la missione, Gargoyle era stato catturato. Le autorit\u00e0 sovietiche avevano falsificato la sua morte, ponendolo in un sonno criogenico. Gargoyle viene quindi risvegliato ed impiegato dai russi in una squadra di Super Soldati Sovietici.\nNonostante le cure fornita da Banner anni prima, comunque, il figlio di Yuri, Kondrati Topolov, eredita dal padre le malformazioni e si rende noto al mondo come Gremlin.\nPoteri e abilit\u00e0.\nLe radiazioni hanno conferito a Yuri Topolov un genio di gran lunga superiore alla media che gli permette di ampliare le sue gi\u00e0 vaste conoscenze scientifiche. Gargoyle, all'occorrenza, adopera armi e strumenti di sua invenzione.\nPaul Pierre Duval.\nOrigini.\nPaul Pierre Duval \u00e8 un ex chimico parigino. Un giorno scopre una strana soluzione che ha il potere di trasformare la materia in un composto chimico simile alla roccia. La sua mano, per sbaglio, tocca tale intruglio che lo trasforma, modificando per sempre la struttura molecolare di tutto il suo corpo. Da quel momento in poi, ogni cosa, organica o meno, che sarebbe stata toccata dalla sua pelle sarebbe diventata di \"pietra\" per circa un'ora. Pierre assume quindi le sembianze di quello che sembra un \"gargoyle\" vivente, assumendo tale nome (\"Grey Gargoyle\", Gargoyle nella versione italiana) per compiere le sue future malefatte. Con questa nuova abilit\u00e0, decide immediatamente di ottenere ci\u00f2 che non aveva mai avuto in vita e comincia a derubare e a saccheggiare diverse banche, salvo poi venire scoperto e sconfitto da Thor. \nFear Itself.\nIn Fear Itself, Gargoyle si ritrova inizialmente in una grave crisi di identit\u00e0. Non era pi\u00f9 il supercriminale che voleva diventare e stava perdendo la fiducia in s\u00e9 stesso. Nascondendosi tra i gargoyle di Notre Dame, qualcosa all'improvviso attira la sua attenzione: si tratta di uno dei martelli mistici del Serpente, al cui interno riposa uno spirito di nome Mokk. Gargoyle pensa di poter diventare come Thor con tale arma, ma viene impossessato dallo spirito che giaceva al suo interno e diventa il \"Distruttore di Fede\". Pur di creare paura per nutrire il suo padrone, Mokk trasforma l'intera Parigi in pietra, mentre i suoi abitanti vengono letteralmente sbriciolati in polvere, scioccando Iron Man, che aveva sentito di qualcosa che stava accadendo nella capitale francese. Una battaglia ne segue, nella quale il Valoroso perde parte del cranio, salvo poi sopravvivere grazie all'energia mistica dello spirito. Verr\u00e0 poi richiamato dal Dio Serpente per la battaglia finale davanti alle rovine di Asgard contro i Vendicatori e dopo la morte del Serpente per mano di Thor perder\u00e0 i poteri divini e sar\u00e0 nuovamente imprigionato.\nPoteri e abilit\u00e0.\nDopo l'accidentale reazione chimica che lo ha reso permanentemente solido, Gargoyle ha un'incredibile resistenza e forza nei combattimenti corpo a corpo, essendo capace di confrontarsi con nemici anche pi\u00f9 forti fisicamente di lui. Ha anche ottenuto la capacit\u00e0 di ricomporre le parti danneggiate del suo corpo anche se questo richiede diverso tempo.\nCome dice il nome stesso, Grey Gargoyle pu\u00f2 mimetizzarsi in ambienti rocciosi o strutture tipo cattedrali o chiese, con Notre Dame quella preferita. Ci\u00f2 gli consente di cogliere di sorpresa i nemici, pietrificandoli per un periodo che dura all'incirca un'ora. Anche esseri divini come Thor risentono di questo effetto. Basta essere sfiorati per venire automaticamente pietrificati. L'effetto sarebbe permanente se la forza di Gargoyle aumentasse a dismisura, come ammesso da lui stesso nel tentativo di mangiare una delle mele di I\u00f0unn.\nFuori dal combattimento, il supercriminale \u00e8 capace anche di aggiungere sul suo corpo pezzi di roccia per cambiare il suo aspetto fisico. In tal modo \u00e8 riuscito a ricreare copie false del Mangog e di un gigante di roccia di Jotunheim (sebbene non vengano citati nella mitologia nordica).\nI punti deboli non mancano: immerso nell'acqua non pu\u00f2 risalire in superficie perch\u00e9 troppo pesante; inoltre se il suo corpo riceve troppo calore pu\u00f2 fondersi e diventare una statua vivente.\nNei panni di \"Mokk\", meglio noto come il \"Distruttore di Fede\", avviene esattamente ci\u00f2 che lui voleva avere da sempre: poteri divini capaci di rendere le cose permanentemente di pietra e renderlo invulnerabile a ferite che sarebbero mortali per un normale essere umano (come quando Iron Man gli taglia parte della testa con una sua nuova arma, una spada laser ad altissimo consumo energetico).\nIsaac Christians.\nOrigini.\nPrima di diventare Gargoyle, Isaac Christians, reduce della Prima Guerra Mondiale, era il sindaco della piccola cittadina di Christiansboro, in Virginia. Grande appassionato e studioso dell'occulto, Isaac decide un giorno di contattare Avarrish, demone della Mano a Sei Dita (\"Six-Fingered Hand\") per poter salvare la sua citt\u00e0 dall'inarrestabile declino economico. Sotto false promesse, Isaac accetta di spostare la sua anima in un essere dalle sembianze di un gargoyle e di lavorare per la Mano. Quando i demoni gli ordinano di rapire la giovane Patsy Walker, l'eroina Hellcat, per\u00f2, l'anziano si rifiuta, collaborando con quelli che sarebbero diventati i suoi nuovi compagni: i Difensori.\nDifensori e Nuovi Difensori.\nSconfitta la minaccia della Mano a Sei Dita ed assunta ufficialmente l'identit\u00e0 di Gargoyle, Isaac si unisce al gruppo dei Difensori e trascorre con loro molti mesi, confermando la sua presenza anche nei ranghi dei Nuovi Difensori (\"New Defenders\"). Tempo dopo, per contrastare il potere crescente di Dragoluna, ex membro dei Difensori impossessata dalla presenza oscura del Drago della Luna (\"Dragon of the Moon\"), Gargoyle si sacrifica insieme ad alcuni dei compagni, perdendo apparentemente la vita.\nPoteri e abilit\u00e0.\nGargoyle possiede molti poteri di origine demonica dovuti allo spostamento della sua anima nel corpo di un gargoyle. \u00c8 dotato di super forza e di una pelle pi\u00f9 resistente del normale, capace di bloccare colpi altrimenti letali per un uomo. Il suo corpo \u00e8 inoltre immune alle malattie umane e all'invecchiamento. Gargoyle \u00e8 inoltre dotato di ali di piccole dimensioni che gli permettono di volteggiare e compiere salti superiori alla media.\nIl suo potere principale \u00e8 sicuramente la capacit\u00e0 di manipolare l'energia bio-mistica. Questa capacit\u00e0 gli permette non solo di proiettare dei potenti raggi energetici, ma anche di risucchiare e manipolare la forza vitale di chiunque egli tocchi."}
{"id": "2365158", "revid": "226458", "url": "https://it.wikipedia.org/wiki?curid=2365158", "title": "Istituto superiore di scienze religiose San Metodio", "text": "L\u2019Istituto Superiore di Scienze Religiose \"San Metodio\" (dedicato a San Metodio, patriarca di Costantinopoli) nasce nel 1977 come Istituto di teologia per laici e poi Istituto di Scienze Religiose.\nIl 24/01/2003 ha ricevuto dalla Conferenza Episcopale Italiana il riconoscimento (prot. 79/03) per rilasciare titoli validi per l'Insegnamento della Religione cattolica ai sensi dell'Intesa tra l'Autorit\u00e0 scolastica italiana e la CEI del 14/12/1985.\n\u00c8 collegato alla Facolt\u00e0 Teologica di Sicilia con sede a Palermo, grazie alla Convenzione firmata il 19/03/2009 da S. Ecc. Mons. Salvatore Pappalardo, Arcivescovo pro tempore di Siracusa e Moderatore dell'ISSR, e da Mons. Antonino Raspanti, Preside \"pro tempore\" della Facolt\u00e0 Teologica.\nAll'ISSR \"San Metodio\" \u00e8 stata riconosciuta la personalit\u00e0 giuridica civile con decreto del Ministro dell'Interno del 21/02/2008; il provvedimento \u00e8 stato poi iscritto nel Registro delle Persone Giuridiche dall'Ufficio territoriale del Governo presso la Prefettura di Siracusa il 15/04/2008.\nA seguito della riforma degli studi universitari a livello europeo che prende il nome di Processo di Bologna (www.bolognaprocess.it), cui ha aderito anche la Santa Sede, il 12/05/2007 il \"San Metodio\" ha ricevuto dalla Congregazione per l'Educazione Cattolica il decreto di erezione (n. 126/2007) ad Istituto Superiore di Scienze Religiose di primo e secondo ciclo. Insieme con l'ISSR di Palermo, il \"San Metodio\" \u00e8 l'unico ISSR di Sicilia a ciclo completo, cio\u00e8 articolato in Triennio di base e Biennio di specializzazione, e capace quindi di rilasciare i titoli di Laurea in Scienze Religiose e Laurea magistrale in Scienze Religiose.\nL'ISSR annovera circa 30 docenti, tra stabili e invitati, met\u00e0 dei quali sono laici. Le autorit\u00e0 accademiche proprie del San Metodio sono il Moderatore (l'Arcivescovo di Siracusa), il Direttore (un docente sacerdote designato dal Moderatore), il Collegio degli stabili (un gruppo ristretto di docenti che hanno diretta responsabilit\u00e0 dell'Istituto), il Consiglio d'Istituto (il consesso dei docenti eletti), il Collegio dei docenti. L'amministrazione e la gestione economica sono affidate, secondo le competenze stabilite dagli Statuti, ad un Economo e ad un Consiglio degli affari economici.\nPer la consultazione di libri e riviste specializzate, il \"San Metodio\" si avvale della Biblioteca Alagoniana. Fondata nel sec. XVIII e sita all'interno del Palazzo Arcivescovile e a poche decine di metri dall'Istituto, l'Alagoniana \u00e8 fruibile nei suoi due settori, storico e moderno: nel primo settore sono custoditi circa 45.000 volumi (tra i quali si annoverano 77 incunaboli, alcuni codici, alcuni manoscritti, circa 750 cinquecentine e migliaia tra seicentine e settecentine); il secondo settore contiene circa 25.000 volumi e 60 riviste in abbonamento vivo.\nLo studio delle Scienze Religiose si colloca nel punto di convergenza della Teologia e delle Scienze Umane applicate al fenomeno religioso. Pertanto, il Piano di studi dell'ISSR prevede non solo i corsi propri dell'area teologica quali Sacra Scrittura, Liturgia e Teologie dogmatica e spirituale; ma sono previsti anche corsi di Filosofia, Psicologia, Bioetica, Storia delle religioni, Psicologia delle religioni, Ecumenismo e dialogo interreligioso. Inoltre, il Biennio di specializzazione contempla alcuni laboratori e tirocini \"ad hoc\" per la formazione teorico-pratica degli studenti. Infine, il \"San Metodio\" promuove una serie di attivit\u00e0 culturali extra-curricolari aperte a tutti, di interesse artistico (\"Mese dei Beni Culturali Ecclesiastici\"), cinematografico (\"Settimana di cinematografia\"), letterario (\"La Biblioteca di\" San Metodio), filosofico (\"Tavole rotonde in collaborazione con il Collegio Siciliano di Filosofia\") e socio-politico (\"Scuola di formazione politica\" Per le strade di Ninive)."}
{"id": "2365161", "revid": "287204", "url": "https://it.wikipedia.org/wiki?curid=2365161", "title": "Munirabad", "text": " \nMunirabad (recensita come Munirabad Project Area) \u00e8 una suddivisione dell'India, classificata come \"census town\", di 8.113 abitanti, situata nel distretto di Koppal, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 15\u00b0 19' 60 N e 76\u00b0 19' 60 E e ha un'altitudine di 460 .\nSociet\u00e0.\nEvoluzione demografica.\nAl censimento del 2001 la popolazione di Munirabad assommava a 8.113 persone, delle quali 4.134 maschi e 3.979 femmine. I bambini di et\u00e0 inferiore o uguale ai sei anni assommavano a 948, dei quali 487 maschi e 461 femmine. Infine, coloro che erano in grado di saper almeno leggere e scrivere erano 6.104, dei quali 3.401 maschi e 2.703 femmine."}
{"id": "2365163", "revid": "74801", "url": "https://it.wikipedia.org/wiki?curid=2365163", "title": "Mark Twain", "text": " \n\u00c8 considerato una tra le maggiori celebrit\u00e0 statunitensi del suo tempo: William Faulkner scrisse che fu il \"primo vero scrittore statunitense\".\nTwain dovette lavorare fin da giovane in quanto orfano di padre, e cominci\u00f2 la sua carriera come giornalista e poi come scrittore di racconti umoristici, finendo per divenire, dopo alcune travagliate vicende personali (come la morte di un fratello, della moglie, di due delle sue tre figlie adulte e del caro amico Henry Rogers, avvenute quasi tutte durante la difficile vecchiaia dello scrittore), un severo e irriverente cronista delle vanit\u00e0, sferzante contro ogni ipocrisia e crudelt\u00e0 umana, nonch\u00e9 critico delle religioni, con un fondo di pessimismo ironico e di misantropia.\nA met\u00e0 carriera, con \"Huckleberry Finn\", combin\u00f2 fine umorismo, solida narrativa e critica sociale, a un livello senza rivali nel vasto ambiente della letteratura americana.\nOrigine del nome.\nDati i trascorsi da pilota dei battelli a vapore sul Mississippi, fatto di cui era orgoglioso, \u00e8 ritenuto che lo pseudonimo che si attribu\u00ec - \"Mark Twain -\" derivi dal grido in uso nello slang della marineria fluviale degli Stati Uniti d'America per segnalare la profondit\u00e0 delle acque: \"by the mark, twain\", ovvero: \"dal segno, due\" (sottinteso tese). Tale grido indica una profondit\u00e0 di sicurezza (appunto due tese, circa 3,7 metri). Utilizz\u00f2 anche altri pseudonimi, come \"Sieur Louis de Conte\", ad esempio per firmare la biografia di Giovanna d'Arco.\nBiografia.\nInfanzia e giovent\u00f9 (1835-1862).\nSamuel Clemens nacque a Florida, e crebbe a Hannibal nello Stato del Missouri, figlio di Jane (nata Lampton, 1803-1890), nativa del Kentucky, e John Marshall Clemens (1798-1847), un virginiano di nascita. I suoi genitori si erano conosciuti quando il padre si trasfer\u00ec nel Missouri e si sposarono alcuni anni dopo, nel 1823. Fu il sesto di sette figli, ma solo tre di loro superarono l'infanzia: suo fratello Orion (1825-1897), Henry (1838-1858), morto in un'esplosione del battello con cui lavorava insieme a Twain, e Pamela (1827-1904).\nSua sorella Margaret (1833-1839) mor\u00ec quando lui aveva tre anni, e suo fratello Benjamin (1832-1842) mor\u00ec tre anni dopo. Un altro fratello, Pleasant (1828-1829), mor\u00ec a sei mesi. Twain nacque due settimane dopo il massimo avvicinamento alla Terra della cometa di Halley, fatto che lui ricorder\u00e0 spesso. Quando aveva quattro anni, la famiglia si trasfer\u00ec ad Hannibal, una citt\u00e0 portuale sul fiume Mississippi che gli ispirer\u00e0 la citt\u00e0 immaginaria di St. Petersburg di Tom Sawyer e Huckleberry Finn.\nIl Missouri era uno stato schiavista ed il giovane Twain ebbe familiarit\u00e0 con l'istituzione della schiavit\u00f9, un tema che avrebbe poi esplorato nella sua scrittura. Il padre di Twain, John, esercitava come avvocato e giudice. Nel 1847, quando Twain aveva 11 anni, suo padre mor\u00ec di polmonite. L'anno successivo, Samuel divenne apprendista di una stamperia. Nel 1851 inizi\u00f2 a lavorare come tipografo e collaboratore di articoli umoristici per l'Hannibal Journal, un giornale fondato da suo fratello Orion. A 18 anni lasci\u00f2 Hannibal, per lavorare a New York, Filadelfia, St. Louis e Cincinnati.\nLa vita sul Mississippi e i viaggi di formazione (1863-1870).\nIn un viaggio verso New Orleans lungo il Mississippi, conobbe Horace E. Bixby, pilota di battello, che fece crescere in Twain il desiderio di diventare un pilota egli stesso. Come Twain osserv\u00f2 in \"Vita sul Mississippi\", il pilota superava il capitano di un battello a vapore in prestigio e autorit\u00e0, ed era una professione gratificante con salari fissati a 250 dollari al mese. Twain si esercit\u00f2 e studi\u00f2 per pi\u00f9 di due anni prima di poter avere la licenza nel 1859. Da questa occupazione trasse appunto il suo pseudonimo, originato da \"Mark Twain\" (\"marca due\", cio\u00e8 \"segna due\"), il grido in gergo fluviale che segnalava la profondit\u00e0 del fiume.\nSamuel convinse anche suo fratello minore Henry a lavorare con lui. Henry per\u00f2 mor\u00ec poco dopo a causa di un incidente, un'esplosione della caldaia del battello. Twain afferm\u00f2 di aver sognato la morte del fratello, un mese prima, e questo lo port\u00f2 ad interessarsi di parapsicologia. Tuttavia egli non cess\u00f2 di ritenersi responsabile per il resto della sua vita. Continu\u00f2 a lavorare sul fiume fino alla guerra civile statunitense, quando il traffico fluviale si ridusse.\nPortato dal suo stesso precedente mestiere di giornalista ad alimentare l'interesse per la letteratura, cominci\u00f2 a scrivere alcune novelle, che vennero pubblicate dai giornali presso i quali era stato impiegato.\nLa vita che egli condusse, dal 1857 al 1861, sul Mississippi, sarebbe diventata per\u00f2 il tema ricorrente nelle sue opere. Nel 1861, pur essendo avverso allo schiavismo, si arruol\u00f2 in un battaglione di confederati, ma poco dopo disert\u00f2 e abbandon\u00f2 i \"volontari\" sudisti. Nel 1863, ritornato al lavoro di giornalista, incontr\u00f2 l'umorista Artemus Ward che lo incoraggi\u00f2 a scrivere.\nIl primo libro di Clemens fu una raccolta di novelle intitolata \"Il ranocchio saltatore\", del 1865. Tra il 1863 ed il 1865, dopo la fine della Guerra civile statunitense, avvenne la sua vera e propria formazione: viaggi\u00f2 per tutto il paese, intraprese diversi lavori e conobbe la gente ed i loro costumi e modi di parlare, che si riflettono nel linguaggio nei suoi romanzi.\nDopo essersi trasferito in California nel 1865, Twain divenne un cercatore d'oro e un minatore, per poi darsi definitivamente alla carriera di giornalista \"freelance\" e reporter a San Francisco, e naturalmente a quella di scrittore.\nTwain in Europa, Italia e Palestina.\nIntorno al 1866-67 visit\u00f2 le Hawaii e poi varc\u00f2 l'oceano Atlantico, visitando molti paesi, tra cui Francia, Italia e Palestina. Critica un certo culto dell'antico del vecchio continente (ma anche la rovina di Pompei e lo stato di abbandono e degrado dei Fori Imperiali di Roma e quello di Venezia), la decadenza generale, la chiesa cattolica e la superstizione popolare cattolica (osservata soprattutto a Napoli), mentre \u00e8 particolarmente colpito dal Duomo di Milano, elogia il fascino del lago di Como, del Vesuvio e del centro storico di Genova, e rimane affascinato dall'operosit\u00e0 e dalla vita della borghesia.\nA Firenze si interessa poco dei dipinti, e rimpiange di non avere una cultura artistica, criticando il fatto che negli Stati Uniti d'America \"non viene insegnata\".\nTorner\u00e0 in Italia nel 1893, risiedendo a Settignano, e nel 1903, ma quest'ultima volta si fermer\u00e0 per un periodo di un anno a Firenze per goderne il clima con la moglie (la cui salute malferma la porter\u00e0 alla morte nella citt\u00e0 toscana), e si dedicher\u00e0 allo studio della lingua italiana dal vivo. In Palestina, parte ancora dell'Impero ottomano, rimase colpito spiacevolmente dalla desertificazione e dall'assenza di qualunque citt\u00e0, a parte Gerusalemme: \"La Palestina \u00e8 desolata e brutta\", afferma. Tornato negli USA nel 1868, dopo il successo dei suoi primi lavori spos\u00f2 Olivia Langdon nel 1870 e si trasfer\u00ec a Hartford nel Connecticut. Durante questo periodo egli tenne spesso conferenze e lezioni in universit\u00e0 statunitensi e britanniche.\nIl successo letterario e l'attivit\u00e0 intellettuale (1870-1890).\nIl contributo pi\u00f9 grande di Twain alla letteratura americana \u00e8 spesso considerato il romanzo picaresco \"Le avventure di Huckleberry Finn\" (1884), seguito da \"Le avventure di Tom Sawyer\", un libro per ragazzi. Ernest Hemingway disse: \u00abTutta la letteratura moderna statunitense viene da un libro di Mark Twain, \"Huckleberry Finn\". (...) Tutti gli scritti Americani derivano da quello. Non c'era niente prima. Non c'era stato niente di cos\u00ec buono in precedenza.\u00bb Altrettanto famosi sono il fanta-storico \"Il principe e il povero\", \"Un americano alla corte di re Art\u00f9\" (esempio di fantascienza umoristica) e il realista e autobiografico \"Vita sul Mississippi\".\nTwain fu un maestro nel tradurre la conversazione colloquiale e nel creare e diffondere una letteratura specificatamente americana, costruendo tematiche e linguaggi espressivi americani. Twain fu celebre anche per i suoi aforismi; uno dei suoi tipici paradossi recita: \u00abSe tuo nonno non ha avuto figli e tuo padre neppure, \u00e8 abbastanza improbabile che tu possa averne.\u00bb\nCensure subite.\nIn anni successivi alla sua morte, fino ad epoche contemporanee, ci furono tentativi di \"mettere all'indice\" \"Huckleberry Finn\" da varie biblioteche a causa dell'uso di termini di uso popolare (come \"negro/nigger\") che offendevano alcuni e considerate politicamente scorrette. Twain in realt\u00e0 era contro il razzismo, il colonialismo e l'imperialismo della maggioranza dei suoi contemporanei, come emerge da molti passaggi del suo \"Seguendo l'Equatore\", diario di viaggio del 1897 (per esempio, dai suoi commenti sprezzanti su Cecil Rhodes). \nSolo un'analisi superficiale del suo lavoro potrebbe portare a sospettarlo di razzismo per quella che \u00e8 in effetti nient'altro che la precisa descrizione del linguaggio di uso comune negli Stati Uniti d'America nel XIX secolo. Twain stesso avrebbe probabilmente sorriso di queste accuse; nel 1885, quando una biblioteca escluse il libro, egli scrisse al suo editore: \u00abHanno espulso Huck dalla loro biblioteca come \"spazzatura buona per la periferia\". Questo ci far\u00e0 vendere copie, di sicuro.\u00bb\nMolti dei lavori di Mark Twain sono stati soppressi ai suoi tempi.\nIl 1880 vide la pubblicazione di un piccolo volume \"1601: Conversation, as it was by the Social Fireside, in the Time of the Tudors\" Twain fu indicato come autore da indiscrezioni, ma questo non fu confermato fino al 1906 quando Twain stesso rivendic\u00f2 la paternit\u00e0 di questo capolavoro escatologico. Twain vide \"1601\" pubblicato quando era ancora in vita.\nTwain durante la guerra ispano-americana scrisse anche un articolo contro la guerra intitolato \"The War Prayer\" (Pregare in tempo di Guerra). Questo fu inviato alla rivista \"Harper's Bazaar\" per la pubblicazione, ma il 21 marzo 1905 venne rifiutato perch\u00e9 \"non adatto a una rivista femminile\". Otto giorni pi\u00f9 tardi Twain scrisse al suo amico Dan Beard, il quale aveva gi\u00e0 letto l'articolo, \"non penso che verr\u00e0 pubblicato finch\u00e9 vivr\u00f2. Solo ai morti \u00e8 permesso di dire la verit\u00e0\".\nA causa di un contratto di esclusivit\u00e0 che lo legava alla casa editrice \"Harper &amp; Brothers\", Mark Twain non pot\u00e9 pubblicarlo con altri editori e cos\u00ec rimase inedito fino al 1923. Le pi\u00f9 controverse discussioni umoristiche di Mark Twain tenute nel 1879 allo \"Stomach Club\" di Parigi intitolate \"Some Thoughts on the Science of Onanism\" (\"Riflessioni sulla scienza dell'onanismo\") si concludono con la riflessione \"Se devi giocare la tua vita sessualmente, non giocare una mano da solo troppo a lungo\". Questo lavoro non fu pubblicato fino al 1943 ed anche allora solo in una edizione limitata di cinquanta copie.\nL'interesse per la scienza.\nTwain era anche affascinato dalla scienza e dal metodo scientifico. Infatti ebbe una stretta e lunga amicizia con il fisico serbo Nikola Tesla, autore di molte invenzioni e idee fortemente innovative. Essi passarono molto del loro tempo assieme nei laboratori di Tesla come pure in altri luoghi. \"Un americano alla corte di Re Art\u00f9\" \u00e8 una delle opere che risentono di questo influsso: racconta infatti la storia di un contemporaneo di Twain che viaggia nel tempo e che utilizza la sua conoscenza della scienza per introdurre la tecnologia moderna ai tempi di Re Art\u00f9.\nPosizioni religiose.\nAlla fine della sua vita la famiglia di Twain distrusse alcuni di quei lavori specialmente quelli irriverenti verso le religioni, per esempio alcuni manoscritti di \"Lettere dalla Terra\" (in originale \"Letters from the Earth\"), che non venne pubblicato fino al 1962, oppure l'anti-religioso \"The Mysterious Stranger\" (Lo straniero misterioso) pubblicato nel 1916.\nTwain era fortemente scettico e anticlericale, sebbene di famiglia calvinista presbiteriana, discendente da puritani (la figlia avrebbe in seguito aderito al cristianesimo scientista).\nSecondo Clara Clemens il padre credeva che esistesse \"qualcosa dopo la vita\" per molto tempo durante la sua esistenza, anche se alcune volte si espresse affermando il contrario; fatto sta che quando parlava di Dio si esprimeva sempre con profondo sarcasmo, ironizzando e deridendo le concezioni bibliche e utilizzandone i personaggi per i propri ragionamenti. Lo scrittore era inoltre massone, iniziato come \"apprendista\" il 22 maggio 1861 nella loggia \"Stella Polare\" di St. Louis, a 26 anni, successivamente venne promosso \"libero muratore\" il 12 giugno, ed infine \"maestro\" il 10 luglio. Provava per\u00f2 simpatia per alcune figure religiose, come Giovanna d'Arco, della quale scrisse la biografia. Da sempre tendente all'irreligiosit\u00e0, spesso accostato al deismo, a causa di dolorose vicende familiari, personali e di quelle umane e mondiali, secondo molti critici negli ultimi anni di vita era praticamente ateo o perlomeno agnostico.\nLe posizioni anti-imperialiste.\nAlle sue sfortune finanziarie contribu\u00ec non poco l'ostracismo subito per le sue critiche all'imperialismo statunitense: prima del 1899 egli aveva supportato la politica estera tenuta dal governo, ma se ne era lentamente allontanato. Dal 1899 in poi fu uno strenuo oppositore dell'imperialismo statunitense, propugnato dai politici sostenitori della teoria del \"destino manifesto\"; Twain fu una delle figure di spicco della lega anti-imperialista, che si oppose all'annessione delle Filippine agli Stati Uniti d'America. Egli scrisse \"Incidente nelle Filippine\", pubblicato postumo nel 1924, in risposta al massacro di \"Moro Crater\", nel quale vennero uccisi seicento \"Moro\".\nEra un membro attivo della Lega, costituitasi nel 1898, di cui fecero parte personalit\u00e0 come Henry James, Ambrose Bierce, il filosofo John Dewey ed il poeta Edgar Lee Masters. Per le sue posizioni antimperialiste, Mark Twain sub\u00ec una vera e propria emarginazione negli ultimi anni di vita, tanto che molti suoi scritti politici rimasero del tutto ignorati e non furono pubblicati dopo la sua morte, se non molti anni dopo. Twain, patriota fervente in giovent\u00f9, arriv\u00f2 a commentare: \u00abScoperta dell'America. Certo, \u00e8 stato bellissimo trovare l'America; ma perderla sarebbe stato ancora pi\u00f9 bello.\u00bb\nI diritti civili e l'impegno sociale.\nSebbene in una lettera del 1871 avesse preso una posizione possibilista sulla liceit\u00e0 della pena di morte, gi\u00e0 nel 1868 aveva scritto il resoconto dell'impiccagione di un assassino e rapinatore, e il turbamento che aveva destato in lui quello spettacolo, cosa che negli anni successivi lo fece diventare un convinto abolizionista, cos\u00ec come lo era stato contro lo schiavismo: \nFu da sempre un sostenitore dei diritti dei neri e un oppositore instancabile del razzismo in ogni sua forma, anche se in giovent\u00f9 non aveva una buona opinione dei nativi americani.\nSebbene non si dichiarasse esplicitamente socialista, support\u00f2 il movimento laburista, oltre che i diritti delle donne e delle minoranze. Queste posizioni vengono citate poco anche nei corsi di letteratura moderni, preferendo concentrarsi sul Twain meno \"rivoluzionario\".\nParlando ad un incontro sindacale afferm\u00f2: \u00abChi sono gli oppressori? I pochi: il re, il capitalista, e una manciata di altri sorveglianti e sovrintendenti. Chi sono gli oppressi? La maggior parte: le nazioni della Terra, personaggi degni di nota, i lavoratori, quelli che producono il pane che l'inattivo dalle mani morbide mangia.\u00bb Si oppose alla vivisezione per motivi di principio morale, sostenendo i diritti degli animali. La sua obiezione non era su una base scientifica, ma piuttosto un problema etico, come egli afferm\u00f2. Citava in particolare il dolore causato all'animale come suo fondamento della sua opposizione:\nLa famiglia.\nLa vita privata di Twain fu tribolata e difficile. La malattia precoce e la morte del figlio, e la morte di due figlie su tre, anch'esse sofferenti di gravi malattie (sebbene fosse frequente all'epoca, ricordiamo che tre fratelli di Twain non raggiunsero l'et\u00e0 adulta), contribuirono all'aggravarsi del pessimismo innato di Twain, dovuto anche alla difficile giovent\u00f9 (orfano di padre, perse il fratello in un incidente col battello), e risultano importanti al fine di comprendere alcuni aspetti della sua opera. Twain spos\u00f2 nel 1870 Olivia Langdon detta \"Livy\" (morta nel 1904 a Villa di Quarto, Firenze) con cui ebbe quattro figli, un maschio (morto piccolo) e tre femmine:\nTwain ebbe anche una controversa relazione con Isabel Lyon, la sua segretaria che aveva 28 anni meno di lui, la quale, dopo la morte della moglie, tent\u00f2 di sposarlo e relegare Clara in una casa di cura; alla fine, lei e l'uomo che aveva sposato tentarono di truffare lo scrittore, che la licenzi\u00f2 nel 1909.\nUltimi anni (1890-1910).\nLa stella di Twain cominci\u00f2 a declinare dagli anni successivi al 1890, e alla fine della sua vita egli fu un uomo profondamente depresso, pessimista e disilluso (sebbene il suo intelletto fosse ancora vivace). Contribuirono al peggioramento del suo stato le morti di tre dei suoi quattro figli, unite al decesso della sua amata moglie Olivia Langdon (nel 1904). Gli sopravvisse solo la figlia Clara, che intraprese la professione di cantante contralto.\nI problemi finanziari e le conferenze.\nEbbe inoltre sfortuna negli affari: la sua casa editrice and\u00f2 in bancarotta, e la spesa per una macchina tipografica (la cui costruzione, oltretutto, rimase incompleta) gli fece spendere inutilmente decine di migliaia di dollari. \nPerse poi, a causa di plagi, i diritti d'autore su molte opere che non aveva fatto pubblicare abbastanza in tempo. Twain collabor\u00f2 anche alla stesura dell'autobiografia dell'ex presidente degli Stati Uniti Ulysses S. Grant. Vestito da soldato nordista, insieme a un gruppo di uomini in divisa da Sudisti e Nordisti, and\u00f2 anche a vendere a porta a porta questo libro, per raccogliere fondi a favore della vedova e della sua famiglia.\nSebbene Twain avesse avuto dei notevoli guadagni attraverso la sua attivit\u00e0 di scrittore, questi dissesti gli causarono la perdita di gran parte di essi, ma anche di una parte consistente dell'eredit\u00e0 di sua moglie. La sua casa editrice, \"Charles L. Webster and Company\" ebbe un successo iniziale nel vendere le memorie di Grant, ma and\u00f2 in fallimento poco dopo, perdendo molto denaro con l'insuccesso di una biografia di papa Leone XIII, di cui vennero vendute meno di duecento copie.\nTwain aveva accettato un'offerta da Robert Sparrow Smythe, intraprendendo un giro di conferenze intorno al mondo durato un anno, gi\u00e0 nel luglio 1895 per pagare i suoi creditori, anche se non aveva pi\u00f9 alcun obbligo giuridico di farlo, dato che il suo nuovo amico, il ricco industriale Henry H. Rogers, aveva ripianato i suoi debiti. Il tour sarebbe stato un lungo, faticoso cammino e lui era malato spesso a causa del clima. L'itinerario lo port\u00f2 alle Hawaii, Figi, Australia, Nuova Zelanda, Sri Lanka, India, Mauritius, Sudafrica e Inghilterra. I tre mesi di Twain in India furono il fulcro di un capitolo di \"Seguendo l'Equatore\".\nNel 1900 fu ospite dell'editore Hugh Gilzean-Reid a Dollis Hill House, nel nord di Londra, Regno Unito. Per quanto riguarda Dollis Hill, Twain scrisse che non aveva \u00abmai visto qualsiasi luogo cos\u00ec soddisfacente\u00bb; poi torn\u00f2 negli Stati Uniti, dopo aver guadagnato abbastanza per pagare i suoi debiti. Twain era spesso richiesto come oratore in alcuni dibattiti, o a tenere discorsi, spesso umoristici, simili a quella che sarebbe diventata la stand-up comedy. Parl\u00f2 in molti importanti club del mondo, come il Savage Club di Londra dove fu eletto membro onorario. Quando seppe che solo tre uomini erano stati cos\u00ec onorati, tra cui il principe di Galles, comment\u00f2: \u00abBeh, questo far\u00e0 sentire molto bene il principe\u00bb. Nel 1897, Twain intervenne al Concordia Press Club a Vienna come ospite speciale, dopo il diplomatico Charlemagne Tower jr. Twain tenne il discorso in tedesco, e lo aveva ironicamente intitolato \"Die Schrecken der deutschen Sprache\" (\"L'orrore della lingua tedesca\"). Nel 1897 conobbe il compositore Johann Strauss junior e, nel 1901, Twain fu invitato a parlare alla Cliosophic Literary Society della Princeton University, e anche l\u00ec venne nominato membro onorario.\nL'amicizia con Henry H. Rogers e la fine.\nNel 1893 era stato presentato al famoso industriale Henry H. Rogers, uno dei maggiori azionisti della \"Standard Oil\". Rogers riorganizz\u00f2 le finanze disastrate di Twain, e i due divennero stretti amici per il resto della loro vita, assidui giocatori di poker e compagni di bevute. La famiglia di Rogers sostitu\u00ec quella che Twain aveva perso, e lo scrittore frequent\u00f2 abitualmente la loro casa nella citt\u00e0 di New York e la loro tenuta estiva (a Fairhaven nel Massachusetts). Twain prese anche l'abitudine di vestirsi sempre di bianco, come si vede nelle foto scattategli negli ultimi 10 anni di vita.\nInoltre, non avendo nipoti, istitu\u00ec nel 1906 un club per giovani ragazze tra i 10 e i 16 anni, denominato \"Angel Fish and Aquarium Club\", dove insegnava lui stesso, oltre ad organizzare giochi e assistere a spettacoli teatrali, e per esse divenne il loro \"nonno adottivo\": tra le giovani anche Dorothy Quick, futura scrittrice di romanzi fantasy, thriller e horror; conobbe Twain a 11 anni nel 1907, e rimase sua amica fino all'ultimo giorno dello scrittore, ricordandolo sempre con affetto. Nel 1907 Twain e Rogers viaggiarono assieme sullo yacht \"Kanawha\" alla volta della \"Jamestown Exposition\" a Sewell's Point, nei pressi di Norfolk nello stato di Virginia, tenuta per celebrare il 300\u00ba anniversario della fondazione della colonia di Jamestown.\nTwain era gi\u00e0 gravemente ammalato e nell'aprile del 1909 torn\u00f2 con Rogers a Norfolk dove fu ospite ed oratore alla sera dedicata alle celebrazioni per il completamento della \"Virginian Railway\" (Ferrovia della Virginia), da lui descritta come la meraviglia dell'ingegneria gi\u00e0 dai tempi di \"Dalle montagne al mare\". La costruzione della nuova ferrovia era stata completamente finanziata dallo stesso Rogers. Rogers mor\u00ec improvvisamente a New York meno di due mesi dopo, nel 1909, lo stesso anno in cui Twain perse la figlia Jean e l'altra figlia si spos\u00f2. Twain, in treno dal Connecticut per andare a fargli visita, ricevette la notizia della morte dell'amico la mattina stessa da sua figlia Clara (alla \"Grand Central Station\").\nLa reazione dolorosa \u00e8 stata largamente descritta: egli fu uno dei portatori del drappo funebre ai funerali dell'amico (avvenuti alla fine di quella settimana). Quando declin\u00f2 l'invito ad accompagnare la salma (nel trasporto in treno da New York a Fairhaven) per la sepoltura, disse che non avrebbe potuto fare \u00abun cos\u00ec lungo viaggio che conosceva bene e nel quale avrebbe dovuto partecipare alla conversazione\u00bb. Nella corrispondenza, in seguito pubblicata, tra Twain e Rogers, c'\u00e8 la prova che la loro intima amicizia, negli ultimi anni, fu benefica per entrambi: Twain apertamente ringraziava Rogers di averlo salvato dalla rovina finanziaria, mentre apparentemente ammorbidiva il duro industriale che si era guadagnato il soprannome \"Hell Hound Rogers\" (\"Rogers mastino infernale\") al tempo della crescita della \"Standard Oil\". Sempre nel 1909 Thomas Alva Edison realizz\u00f2 l'unico filmato ritraente Mark Twain. \nNonostante il dissesto finanziario subito e una certa misantropia, Twain continu\u00f2 la sua attivit\u00e0 filantropica nei confronti di persone e strati sociali deboli: durante gli anni dell'amicizia con Rogers, Twain sostenne, finanziandola con l'aiuto dell'amico, l'educazione di Helen Keller, giovane scrittrice sordocieca, e dette contributi sostanziali al Dr. Booker T. Washington, medico afroamericano, che si giov\u00f2 molto dei finanziamenti dell'industriale e di altri celebri filantropi. Dopo la morte di Rogers venne alla luce che il ricchissimo imprenditore aveva finanziato la fondazione di molte piccole scuole rurali e istituzioni di educazione superiori nel Sud degli Stati Uniti d'America per il miglioramento della condizione sociale e l'educazione dei neri, probabilmente sempre su spinta di Twain. Twain e Rogers aiutarono inoltre le vittime del terremoto di San Francisco del 1906.\nMark Twain stesso mor\u00ec meno di un anno dopo, nel 1909 aveva scritto: \u00abSono arrivato con la cometa di Halley nel 1835. Torner\u00e0 l'anno prossimo e io me ne andr\u00f2 con lei\u00bb. Cos\u00ec avvenne: il 21 aprile 1910, il giorno successivo al passaggio della cometa, sar\u00e0 stroncato da un infarto cardiaco, all'et\u00e0 di 74 anni.\nTwain e molti membri della sua famiglia sono sepolti in una collina boscosa nel \"Woodlawn National Cemetery\", ad Elmira, nello stato di New York; la sepoltura si trova, per volont\u00e0 della figlia, a 12 piedi di profondit\u00e0 (3,7 metri), cio\u00e8 \"due tese\" da cui appunto aveva tratto il soprannome \"Mark Twain\".\nGli pseudonimi.\nTwain utilizz\u00f2 vari pseudonimi prima di adottare definitivamente \"Mark Twain\". Fino al 1863 firmava i suoi abbozzi umoristici e fantastici con il nome \"Josh\". Si serv\u00ec inoltre di \"Thomas Jefferson Snodgrass\" per alcune lettere umoristiche. \"Sieur Louis de Conte\" fu usato solo per la biografia di Giovanna d'Arco. Twain inizi\u00f2 a utilizzare il suo pseudonimo principale dopo aver lavorato a bordo dei battelli che navigavano sul Mississippi: il termine \"Mark\" fa riferimento alla misurazione della profondit\u00e0 delle acque (ma \u00e8 ambivalente essendo anche un nome proprio), mentre \"Twain\" \u00e8 la forma arcaica (old english) di \"Two\" (due), quindi il barcaiolo gridava \"Mark Twain!\" o meglio \"by the Mark Twain!\" che significa \"dal segno [la profondit\u00e0] \u00e8 due tese\" ovvero \"l'acqua \u00e8 profonda 12 piedi, \u00e8 sicuro passare\".\nEredit\u00e0.\nMusei e memoriali.\nLa casa di Twain a Hartford \u00e8 un museo a lui dedicato e \"National Historic Landmark\" (Luogo di interesse storico nazionale).\nTwain visse l'ultima parte del XIX secolo a Elmira nello stato di New York, dove conobbe la moglie e aveva molti ricordi. Un piccolo studio ottagonale regalatogli ai tempi in cui viveva alla fattoria Quarry vicino a Elmira e nel quale scrisse parti di molti lavori si trova adesso nel college di Elmira.\nLa cittadina di Hannibal vanta come attrazioni la casa della fanciullezza di Twain e le cave che in seguito esplorer\u00e0 Tom Sawyer nelle sue avventure. Nel parco di Disneyland un battello a vapore \u00e8 stato battezzato Mark Twain. Nel 2010, in occasione del 100\u00ba anniversario della sua morte, la Montblanc gli ha dedicato una edizione limitata di penne."}
{"id": "2365165", "revid": "33751", "url": "https://it.wikipedia.org/wiki?curid=2365165", "title": "Stadio di Pokhara", "text": "Lo stadio di Pokhara \u00e8 un impianto sportivo del Nepal situato nella periferia di Pokhara, a un'altitudine di poco pi\u00f9 di 830 m s.l.m.. \u00c8 la principale attrezzatura sportiva del Nepal.\nLo stadio si caratterizza per la presenza di una tribuna tradizionale, in grado di ospitare all'incirca 500-600 persone, ed un'altra, ulteriore, tribuna (di fronte alla prima) del tutto unica nel suo genere, in perfetto stile nepalese, molto particolare, per una capienza di circa 500 spettatori. Inoltre, la struttura sportiva non \u00e8 dotata di curve, come avviene di solito, mentre si registra (a pochi metri di distanza da una delle porte) la presenza di una singolare struttura, a forma di mongolfiera, dove il classico pallone aerostatico \u00e8, in realt\u00e0, un pallone di calcio.\nDal campo, e in maniera pi\u00f9 ottimale dalle tribune, \u00e8 possibile vedere facilmente la catena dell'Annapurna e numerose altre vette nepalesi."}
{"id": "2365166", "revid": "357043", "url": "https://it.wikipedia.org/wiki?curid=2365166", "title": "PES 2004", "text": ""}
{"id": "2365168", "revid": "357043", "url": "https://it.wikipedia.org/wiki?curid=2365168", "title": "PES 2005", "text": ""}
{"id": "2365172", "revid": "11959", "url": "https://it.wikipedia.org/wiki?curid=2365172", "title": "Fatima bint Musa", "text": "F\u0101\u1e6dima, detta al-Ma\u02bf\u1e63\u016bma, ossia F\u0101\u1e6dima l'Immacolata, ricordata dagli sciiti per la sua generosit\u00e0, dopo la morte di suo padre (un vero e proprio martirio, secondo la Sh\u012b'a), fu allevata dal fratello, l'ottavo Imam \u02bfAl\u012b al-Ri\u1e0d\u0101. Questi, in seguito all'insistenza di al-Ma\u02bem\u016bn, il futuro settimo califfo della dinastia abbaside sunnita, si trasfer\u00ec nell'815 a Merv, capitale del Khorasan, dove anche al-Ma\u02bem\u016bn risiedeva.&lt;br&gt;\nPoco pi\u00f9 di un anno dopo, F\u0101\u1e6dima si rec\u00f2 a Marv per visitare l'amato fratello ma, appena la carovana che la trasportava giunse nella citt\u00e0 di S\u0101wa, si ammal\u00f2 e, trasportata a Qom, mor\u00ec qui per esservi poi sepolta.\nSecondo una tradizione sciita, invece, un gruppo di oppositori dell'Ahl al-Bayt avrebbe teso un'imboscata alla carovana, trucidandone tutti i componenti.\nIl suo mausoleo \u00e8 considerato uno dei pi\u00f9 importanti luoghi sacri dell'Islam sciita, secondo solo alla moschea-mausoleo di Mashhad, pur essendo oggetto di venerazione anche da parte dei sunniti, assai devoti alla famiglia del profeta Maometto.\nOggi il Santuario \u00e8 sede di una delle principali \"\u1e25awza\" iraniane, centri di studio della teologia sciita duodecimana."}
{"id": "2365176", "revid": "36426", "url": "https://it.wikipedia.org/wiki?curid=2365176", "title": "Ritratto di papa Giulio II", "text": ""}
{"id": "2365185", "revid": "1543377", "url": "https://it.wikipedia.org/wiki?curid=2365185", "title": "Domenico Ferri", "text": "Biografia.\nDomenico Ferri, originario di Castel di Lama, in provincia di Ascoli Piceno, \u00e8 stato allievo di Domenico Morelli (1826-1901), aderendo inizialmente alla scuola verista di ispirazione napoletana per poi orientarsi nella sua maturit\u00e0 artistica verso l'Art d\u00e9co.\nFu professore dell'Accademia di Belle Arti di Bologna, dove ebbe fra gli allievi Giovanni Battista Crema, che ritrasse nel 1907, e successivamente professore di disegno della figura presso l'Accademia di Milano.\nLa sua opera pi\u00f9 nota in ambito locale sono gli affreschi del salone del consiglio provinciale al primo piano del Palazzo del Governo di Ascoli Piceno, noto anche come palazzo San Filippo. Gli affreschi furono realizzati nel primo decennio del Novecento.\nNel 1898 partecip\u00f2 all'Esposizione generale italiana a Torino.\nNel 1905 dipinge il catino della cupola e l'abside della chiesa di Santa Maria Maddalena in via Zamboni, 49 a Bologna in collaborazione con il pittore Antonio Mosca (1870-1951)."}
{"id": "2365195", "revid": "104216", "url": "https://it.wikipedia.org/wiki?curid=2365195", "title": "Frost line", "text": "In astronomia e in planetologia, la locuzione frost line (nota anche come limite della neve) identifica la particolare distanza dalla giovane stella centrale all'interno di una nebulosa protoplanetaria in cui la temperatura \u00e8 sufficientemente bassa da permettere ai composti contenenti idrogeno, come l'acqua, l'ammoniaca e il metano, di raggiungere lo stato solido. A seconda della densit\u00e0, la temperatura si attesta su valori prossimi a . La posizione della frost line di un determinato sistema planetario varia a seconda della luminosit\u00e0 della stella; attualmente nel sistema solare la frost line si trova a circa , tra Marte e Giove, nel mezzo della cintura degli asteroidi. La locuzione \u00e8 presa in prestito dalle scienze della Terra, ove indica la profondit\u00e0 alla quale solitamente una falda acquifera nel suolo si suppone congeli (profondit\u00e0 di congelamento o, per l'appunto, \"frost line\").\nLa presenza di una temperatura inferiore nella nebulosa in corrispondenza della frost line rende disponibile in sua corrispondenza un maggior numero di granuli ghiacciati per l'accrescimento di planetesimi ed eventualmente pianeti. Questa linea costituisce inoltre una linea di demarcazione tra la regione del sistema planetario occupata dai pianeti terrestri e quella occupata dai giganti gassosi, dal momento che internamente alla linea i materiali pi\u00f9 leggeri, quali i vari gas (idrogeno, elio, ammoniaca e metano), sono in gran parte spinti verso le regioni esterne dal vento e dalla radiazione della stella, lasciando in questa zona dunque solamente i materiali pi\u00f9 densi e pesanti, come i metalli, che costituiscono una frazione infinitesimale della materia nebulare. Invece l'accumulo di questi materiali volatili oltre la frost line li ha resi disponibili per la formazione di giganti gassosi, composti prevalentemente da tali sostanze."}
{"id": "2365199", "revid": "110157", "url": "https://it.wikipedia.org/wiki?curid=2365199", "title": "Il diritto di autore", "text": "La rivista Il diritto di autore \u00e8 una rivista specializzata in diritto della propriet\u00e0 intellettuale, con un'attenzione specifica per la protezione e l'amministrazione dei diritti d'autore e dei diritti connessi al suo esercizio.\nStoria.\nLa rivista \u00e8 stata creata nel 1930. Sin da allora i suoi numeri sono stati pubblicati con cadenza trimestrale, con una interruzione durante la seconda guerra mondiale, poi coperta con un numero unico relativo agli anni 1943 e 1944.\nTra coloro che hanno contribuito con saggi, recensioni e commenti c'\u00e8 Eduardo Piola Caselli, insigne giurista e presidente della Commissione incaricata di redigere la legge sul diritto d'autore che vide la luce il 22 aprile 1941. Il suo fondatore Valerio de Sanctis, che ne \u00e8 stato per lungo tempo il direttore responsabile, ha segnato con il suo prestigio e la profonda conoscenza di temi e problemi della propriet\u00e0 intellettuale, tutta la storia della rivista. Sulle sue orme, Mario Fabiani, attualmente direttore del Centro studi giuridici della SIAE, ha continuato a rappresentare la dottrina italiana nel campo del diritto d'autore con autorit\u00e0 unanimemente riconosciuta sia in campo nazionale che internazionale.\nCome scrive lo stesso Mario Fabiani nella presentazione del numero del 75\u00ba anniversario dalla fondazione, ricordando i primi anni della Rivista, \"L'esigenza di un periodico italiano consacrato al diritto di autore si manifestava per due ordini di motivi: da un lato, come si legge in una nota di presentazione del primo numero della Rivista, stava la necessit\u00e0 della remunerazione e della protezione dell'opera dell'ingegno resa pi\u00f9 urgente da quando l'inclinazione per le lettere, le scienze e le arti, gi\u00e0 diletto di una ristretta aristocrazia o privilegio di pochi sfiorati dall'ala del genio, prese a divenire, con il diffondersi della cultura, un bisogno spirituale di molti. Dall'altro lato, cresceva la internazionalizzazione della domanda di protezione delle opere letterarie, musicali e artistiche.\" Le due esigenze sono entrambe presenti e ancora pi\u00f9 pressanti nell'epoca della convergenza tra media ed informatica, in un mondo della comunicazione che la rete rende sempre pi\u00f9 globale ed interconnesso.\nLa Societ\u00e0 Italiana degli Autori ed Editori, che cura la Rivista distribuita dalla Giuffr\u00e9 editore di Milano ha sempre lasciato al Direttore responsabile ed agli autori dei contributi e dei saggi in essa pubblicati la massima libert\u00e0 nella scelta degli argomenti e nella trattazione degli approfondimenti, fatto che ha assicurato la sua affidabilit\u00e0 scientifica e la sua credibilit\u00e0 come strumento di cultura giuridica specialistica.\nDall'esigenza di riflettere anche nella sua presentazione grafica il rinnovamento imposto dall'evoluzione della materia e di tutto il contesto che riguarda la tutela del diritto d'autore deriva, a partire dal primo fascicolo del 2005 (settantaseiesimo anno di vita), una nuova veste grafica, accompagnata dalla inclusione nel Comitato scientifico di prestigiosi studiosi anche stranieri.\nAlla versione su carta della rivista \u00e8 stato aggiunto un sito web .asp, nel quale sono contenuti gli indici di tutte le annate, a partire dal 1930.\nL'attuale Rivista del diritto d'autore contiene una sezione Saggi, una sezione Cronache e commenti, una dedicata alla Legislazione, compresi i Trattati internazionali e le normative dell'Unione Europea, e un'ampia parte dedicata alla giurisprudenza in materia di diritto d'autore e di diritti connessi al suo esercizio nonch\u00e9 relativa a casi di interesse per la propriet\u00e0 intellettuale."}
{"id": "2365205", "revid": "287204", "url": "https://it.wikipedia.org/wiki?curid=2365205", "title": "Imperium (disambigua)", "text": ""}
{"id": "2365211", "revid": "599", "url": "https://it.wikipedia.org/wiki?curid=2365211", "title": "Marie Camille Ennemond Jordan", "text": ""}
{"id": "2365212", "revid": "287204", "url": "https://it.wikipedia.org/wiki?curid=2365212", "title": "Mulki", "text": "Mulki \u00e8 una suddivisione dell'India, classificata come \"town panchayat\", di 16.398 abitanti, situata nel distretto del Kannada Meridionale, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 13\u00b0 5' 60 N e 74\u00b0 47' 60 E e ha un'altitudine di 6 .\nSociet\u00e0.\nEvoluzione demografica.\nAl censimento del 2001 la popolazione di Mulki assommava a 16.398 persone, delle quali 7.890 maschi e 8.508 femmine. I bambini di et\u00e0 inferiore o uguale ai sei anni assommavano a 1.759, dei quali 857 maschi e 902 femmine. Infine, coloro che erano in grado di saper almeno leggere e scrivere erano 12.652, dei quali 6.468 maschi e 6.184 femmine."}
{"id": "2365213", "revid": "1305772", "url": "https://it.wikipedia.org/wiki?curid=2365213", "title": "Tata Indigo", "text": "La Tata Indigo \u00e8 una berlina compatta prodotta dalla casa automobilistica indiana Tata Motors a partire dal 2002. Prodotta anche nella variante station wagon la Indigo \u00e8 stata importata in Italia solo dal 2004. Nel 2009 \u00e8 stata presentata la seconda generazione denominata Indigo Manza la quale va ad affiancare la precedente serie rimasta in produzione.\nPrima serie (dal 2002).\nLa prima serie di Indigo debutta nel 2002 come versione berlina tre volumi della Indica. Disegnata in Italia dalla I.DE.A Institute la vettura viene classificata in India come compatta di lusso a causa del prezzo non proprio popolare e maggiore rispetto alla \"Indica\". La versione station wagon cinque porte denominata Indigo Marina debutta al Salone Internazionale di Nuova Delhi nel 2004 e quest'ultima versione sar\u00e0 importata anche in Italia sotto il nome Indigo SW. Sul mercato locale nonostante il prezzo elevato riscontra subito un discreto successo.\nLa station wagon \u00e8 dotata di un bagagliaio con un volume di 450 litri che salgono a 1.370 con il divano posteriore reclinato. Il pianale di base \u00e8 lo stesso della Tata Indica (condiviso anche con la Rover CityRover) ma \u00e8 stato modificato per adattarsi al meglio alla maggiore mole dell'autovettura, in particolare il passo \u00e8 stato incrementato fino a 2,45 m in modo da poter ottenere un abitacolo pi\u00f9 ampio e il retrotreno dell'auto \u00e8 stato riprogettato. Tutte le Indigo dispongono di un cambio manuale a cinque rapporti e della trazione anteriore. Dal punto di vista tecnico tutte le Indigo adottano sospensioni anteriori configurate secondo lo schema a ruote indipendenti con montante telescopico MacPherson e barra antiroll\u00eco mentre al posteriore vengono adottate sospensioni a ruote indipendenti MacPherson a tre bracci tiranti con barra stabilizzatrice. L'impianto frenante sfrutta per l'avantreno dei dischi autoventilati mentre per il retrotreno dei tamburi.\nla Indigo nel corso del tempo subisce numerosi aggiornamenti con l'ingresso di inedite varianti di carrozzeria, nel 2005 viene presentata la Indigo SX ovvero la versione di punta dotata di finiture interne bicolori e numerosi accessori di serie quali radio CD con interfaccia LCD e lettore DVD. Questa \"Indigo SX\" non sar\u00e0 importata in Europa ma sar\u00e0 venduta solo in alcuni paesi dell'Asia.\nNel 2007 debutta la Indigo XL con carrozzeria berlina allungata fino a 4,38 metri e un passo di ben 2,65 metri (20 cm in pi\u00f9). Questa versione \u00e8 dotata di interni in pelle e plastiche simil radica, lettore DVD con schermi a cristalli liquidi integrati nei poggiatesta anteriori, braccioli anteriori e posteriori con portacalici, impianto stereo con bluetooth, presa da 12 Volt, cassettino anteriore refrigerato, impianto di climatizzazione separato con diffusore posteriore e regolazione autonome dei cinque posti a sedere. Il motore \u00e8 un 1.4 16V quattro cilindri da 101 cavalli alimentato a benzina oppure un 1.4 quattro cilindri turbodiesel common rail della famiglia \"Dicor\" erogante 70 cavalli.\nNel 2008 al Salone di Nuova Delhi la Tata Motors presenta la Indigo CS (sigla di \"Compact Sedan\") versione accorciata della Indigo con lo scopo di ridurre i costi di produzione e di poter andare incontro ad una clientela pi\u00f9 vasta. Le \"Indigo XL\" e \"CS\" non saranno importate in Europa.\nRestyling 2007.\nAl Salone Internazionale di Ginevra 2007 la Tata presenta la Indigo (in versione \"SW\") ristilizzata; le principali modifiche riguardano i paraurti anteriori e posteriori, mascherina frontale, interni migliorati nell'assemblaggio, nuova gamma di allestimenti \"LX\", \"GLX\", e \"Fiore\" (quest'ultimo per il mercato italiano dotato di interni in pelle), nuovi cerchi in lega e motorizzazioni bifuel (GPL o Metano). La \"Sedan\" ristilizzata sar\u00e0 presentata al Salone di Nuova Delhi edizione 2007.\nMotorizzazioni.\nIn Italia la Indigo inizialmente era proposta con la sola motorizzazione 1.4 \"TDi\" turbodiesel a quattro cilindri con distribuzione a due valvole per cilindro ed iniezione indiretta capace di 72 cavalli, in grado di garantire costi di gestione solo modesti: si trattava di un motore diesel ormai di vecchia concezione che non era in grado di soddisfare le richieste del pubblico europeo e per questo dal 2006 si aggiunse anche il 1.4 benzina 16 valvole da 86 cavalli disponibile anche con impianto a gas GPL oppure a metano montato dalla Landi Renzo. Con il restyling del 2007 il motore 1.4 \"TDi\" \u00e8 stato sostituito dal nuovo 1.4 Dicor a iniezione diretta common-rail capace di 71 cavalli (uno in meno) ma di consumi ed emissioni nocive inferiori. Solo per il mercato indiano era disponibile il 1.4 benzina 16V potenziato fino a 101 cavalli.\nSeconda serie (dal 2009).\nLa seconda generazione della Indigo debutta nell'ottobre del 2009 in India con produzione prevista nello stesso periodo ed inizio delle consegne sul mercato interno per il 2010. La casa ha denominato la nuova autovettura \"Indigo Manza\" per differenziarla dalla precedente serie di Indigo rimasta in produzione. Realizzata sul nuovo telaio di base \"X1\" utilizzato gi\u00e0 della Indica Vista la nuova Indigo Manza \u00e8 lunga 4,41 metri ed \u00e8 disponibile con la sola carrozzeria berlina quattro porte con tre volumi. La Indigo Manza non viene importata in Europa.\nLa Manza viene progettata in collaborazione con Fiat e numerosi organi meccanici sono condivisi con i modelli Grande Punto e Linea assemblati presso gli stabilimenti Tata di Pune, la base \"X1\" ricalca il classico schema con motore in posizione trasversale e trazione anteriore. Le sospensioni dell'avantreno sono configurate secondo lo schema a ruote indipendenti con montante MacPherson mentre al retrotreno \u00e8 stato adottato lo schema a ruote interconnesse da un ponte torcente con barra stabilizzatrice. L'impianto frenante sfrutta dischi auto ventilati all'anteriore e tamburi al posteriore.\nEsteticamente l'evoluzione stilistica \u00e8 stata leggera rispetto alla precedente Indigo, in particolare il frontale riprende l'impostazione della Indica Vista con gruppi ottici estesi dai paraurti fino ai parafanghi e bande cromate presenti sulla calandra che donano un tocco di classe. Infatti la stessa Tata ha voluto posizionare sul mercato la nuova Indigo Manza un gradino pi\u00f9 in alto rispetto alla precedente serie migliorando la qualit\u00e0 degli assemblaggi dei vari lamierati. La fiancata e la coda presentano lievi cromature e alcune appendici aerodinamiche. Il bagagliaio possiede un volume pari a 460 litri.\nNegli interni \u00e8 visibile il maggiore passo in avanti rispetto alla produzione Tata. La plancia possiede un design morbido con il quadro strumenti avvolto da una grande palpebra che si estende a coprire persino ilo mobiletto centrale con i comandi del computer di bordo. La plastica utilizzata \u00e8 morbida con assemblaggi abbastanza precisi ma nelle parti basse la casa ha preferito adottare dei materiali rigidi. L'impianto audio \u00e8 stato posizionato tra le bocchette del climatizzatore e i pulsanti per il controllo manuale della ventilazione. L'autoradio supporta file in formato CD ed MP3 ed \u00e8 disponibile anche la connessione bluetooth per cellulari e l'ingresso USB per connettere gli iPod. \nA seconda degli allestimenti la Indigo Manza pu\u00f2 essere equipaggiata con sistema anti bloccaggio delle ruote motrici (\"ABS\") e doppio airbag frontale.\nDue le motorizzazioni disponibili: un 1.4 \"SaFire\" 16V di origine Fiat a quattro cilindri con iniezione elettronica e 90 cavalli di potenza massima per una coppia motrice di 116 N\u00b7m disponibili a 4.750 giri al minuto mentre il diesel \u00e8 il classico 1.3 \"Multijet\" 16 valvole capace sempre di 90 cavalli con 200 N\u00b7m di coppia massima disponibili a 1.750 giri al minuto. Entrambi i propulsori sono abbinati al cambio manuale a cinque rapporti."}
{"id": "2365220", "revid": "36426", "url": "https://it.wikipedia.org/wiki?curid=2365220", "title": "Ritratto di Tommaso Inghirami", "text": ""}
{"id": "2365256", "revid": "287204", "url": "https://it.wikipedia.org/wiki?curid=2365256", "title": "Chalco", "text": "Chalco \u00e8 un census-designated place (CDP) degli Stati Uniti d'America nel nord della contea di Sarpy nello Stato del Nebraska, direttamente a sud ed adiacente alla citt\u00e0 di Omaha. La popolazione era di 10,994 persone al censimento del 2010.\nStoria.\nUn ufficio postale \u00e8 stato creato a Chalco nel 1888, e rimase in funzione fino a quando non \u00e8 stato interrotto nel 1950. La comunit\u00e0 prende il nome dalla citt\u00e0 di Chalco, in Messico.\nGeografia fisica.\nChalco \u00e8 situata a (41.183539, -96.133791).\nSecondo lo United States Census Bureau, ha un'area totale di 2,9 miglia quadrate (7,5\u00a0km\u00b2).\nSociet\u00e0.\nEvoluzione demografica.\nSecondo il censimento del 2000, c'erano 10,736 persone.\nEtnie e minoranze straniere.\nSecondo il censimento del 2000, la composizione etnica del CDP era formata dal 95,24% di bianchi, lo 0,82% di afroamericani, lo 0,30% di nativi americani, l'1,08% di asiatici, lo 0,02% di oceanici, lo 0,90% di altre razze, e l'1,64% di due o pi\u00f9 etnie. Ispanici o latinos di qualunque razza erano il 2,81% della popolazione."}
{"id": "2365263", "revid": "1543377", "url": "https://it.wikipedia.org/wiki?curid=2365263", "title": "Daigo Kobayashi", "text": "Carriera.\nClub.\nHa iniziato la sua carriera professionistica nel Tokyo Verdy, con cui ha vinto la Coppa dell'Imperatore nel 2004 e la Supercoppa del Giappone nel 2005. Nello stesso anno, la sua squadra \u00e8 retrocessa dalla J-League e questo ha segnato la sua partenza. Ha cos\u00ec firmato per l'Omiya Ardija all'inizio del 2006, diventando rapidamente la stella della squadra.\nI successi con il club, comunque, sono stati limitati e alla fine del 2008 gli \u00e8 stato concesso di sostenere un provino con lo Stab\u00e6k, in Norvegia. Il periodo di prova \u00e8 stato un successo ed a febbraio 2009 \u00e8 stato prestato alla squadra campione in carica. Ha scelto di indossare la maglia numero dieci, lasciata libera dalla partenza di Veigar P\u00e1ll Gunnarsson.\nL'8 marzo ha debuttato ufficialmente per lo Stab\u00e6k, nella Superfinalen. Nella partita, la sua squadra si \u00e8 imposta per tre a uno sul V\u00e5lerenga, aggiudicandosi il trofeo. Nel successo, Kobayashi ha avuto un ruolo importante, sia per la sua rete su calcio di punizione che per alcune giocate.\nIl 27 gennaio 2010 viene acquistato dai greci dell'Iraklis Salonicco.\nNazionale.\nKobayashi ha rappresentato il al campionato mondiale Under-20 del 2003, dove la sua selezione ha raggiunto i quarti di finale, per poi essere eliminato dal , vincitore della manifestazione. Non \u00e8 partito da titolare nella prima sfida del girone, contro la , ma ha giocato dall'inizio nelle altre due gare, tra cui la vittoria contro l'. Nei sedicesimi di finale, \u00e8 stato impiegato nell'incontro con la , ma \u00e8 stato escluso nel turno successivo. Ha rappresentato l'Under-20 giapponese anche nei campionati asiatici del 2002, dove la sua selezione \u00e8 arrivata seconda, dietro la Corea del Sud.\nHa ricevuto la prima convocazione dal per il match amichevole contro , del 9 agosto 2006, entrando a partita in corso al posto di K\u014dji Yamase."}
{"id": "2365266", "revid": "287204", "url": "https://it.wikipedia.org/wiki?curid=2365266", "title": "Sigfrid Karg-Elert", "text": "Biografia.\nRaggiunse una certa popolarit\u00e0 agli inizi del XX secolo, soprattutto per le sue opere corali, i lieder, la musica orchestrale, le musiche per il pianoforte e le composizioni per l'organo e l'armonium.\nNato col nome di Siegfried Theodor Karg, studi\u00f2 presso il Conservatorio di Lipsia, sotto la guida di Alfred Reisenauer, un allievo di Franz Liszt, e di Salomon Jadassohn e Carl Reinecke.\nNel 1901 divenne professore di pianoforte presso il Conservatorio di Magdeburgo e qui cambi\u00f2 il suo nome in \"Sigfrid Karg-Elert\" riprendendo, in forma semplificata, il cognome della madre, Ehlert. In questi anni, su consiglio di Edvard Grieg si dedic\u00f2 alla composizione, in particolare di lavori per il pianoforte. Nel 1904, tramite l'editore musicale Carl Simon, scopr\u00ec le possibilit\u00e0 espressive del cosiddetto \"armonium d'arte\": da questo momento in poi, la musica scritta per questo strumento diventer\u00e0 parte preponderante del suo catalogo di opere, come pure del repertorio per \"Kunstharmonium\". \nNel 1919, divent\u00f2 docente di teoria musicale e composizione nel Conservatorio di Lipsia, succedendo a Max Reger.\nMentre in Gran Bretagna e negli Stati Uniti le sue opere divenivano assai popolari, in Germania era osteggiato da gran parte della critica musicale e da compositori come lo stesso Reger. Negli anni Venti e Trenta, Karg-Elert si rivolge con crescente favore alla scena internazionale, anche a causa dell'ascesa in patria del nazionalsocialismo. Dal 5 al 17 maggio 1930 la \"Londoner Organ Music Society\" organizza a Londra un \"Karg-Elert Festival\": vengono presentati 10 diversi recital di organo in suo onore, ai quali egli presenzia come compositore ospite. Inoltre, nel 1932 egli viene invitato a tenere in qualit\u00e0 di organista una tourn\u00e9e di 22 concerti negli Stati Uniti: nonostante sia ammalato di diabete, egli decide di partire per presentare alcune delle sue ultime composizioni (come l\"'Introduzione, Passacaglia e Fuga sul nome B-A-C-H\") a fianco di opere dei maestri antichi. Ma la tourn\u00e9e si rivela un fallimento: organista di limitate capacit\u00e0 tecniche, Karg-Elert si trova spaesato davanti ai complessi strumenti americani e finisce per deludere il pubblico ricevendo pessime recensioni dalla critica. Questo durissimo colpo ha conseguenze catastrofiche sul suo stato di salute.\nPersonaggio da sempre assai tormentato e singolare, egli muore l'anno successivo, ad appena 55 anni.\nDopo la sua morte, il nome del non-ebreo Karg-Elert venne incluso dai nazionalsocialisti nella prima edizione del noto \"Lexikons der Juden in der Musik\". Nonostante sua figlia fosse riuscita a farlo uscire da quella \"lista nera\" gi\u00e0 nel 1936, le sue opere tuttavia non vennero pi\u00f9 eseguite in Germania fino alla fine della Seconda Guerra Mondiale. Fu solo dagli anni '70 del Novecento che il valore della sua musica fu pienamente riconosciuto anche in patria.\nLinguaggio musicale.\nLa personalit\u00e0 musicale di Karg-Elert fu influenzata principalmente dalla musica di Claude Debussy, Edvard Grieg, Aleksandr Nikolaevi\u010d Skrjabin e il primo Arnold Sch\u00f6nberg, oltre che dalla musica antica (in particolare l'eredit\u00e0 di Johann Sebastian Bach). Ma il suo stile diventa personale per le tinte tardoromantiche, impressioniste e espressioniste, e per il tono a volte intimo dei molti brani brevi di cui \u00e8 composto il suo ricco catalogo di opere. Fu assai apprezzato da Alexandre Guilmant, dedicatario di molti suoi lavori, il quale ne scrisse: \u00ab Amo molto la musica di questo compositore, perch\u00e9 vi \u00e8 della melodia, una scrittura eccellente e un sentimento poetico quale non si trova sempre nella musica per organo \u00bb.\nSpiccano, nel suo catalogo, i lavori composti per armonium, in particolare per il \"Kunstharmonium\" (\"harmonium d'art\") di Mustel, del quale egli seppe esplorare tutte le risorse espressive, con una fantasia eclettica sia per linguaggio sia per scelta di forme musicali. Spesso lo strumento viene utilizzato anche in brani di musica da camera, prevalentemente affiancato dal pianoforte, cos\u00ec come in molta musica francese coeva.\nKarg-Elert lasci\u00f2 anche alcune opere di carattere didattico e numerosi scritti di teoria musicale: proseguendo gli studi di Hugo Riemann sul modo maggiore e minore, scrisse importanti trattati sull'armonia funzionale. Il suo pensiero teorico venne continuato dai suoi allievi Fritz Reuter e Paul Schenck.\nDocumento sonoro.\nEsiste un unico documento sonoro di Karg-Elert esecutore al Kunstharmonium: il compositore suona una sua trascrizione della \"Processione solenne di Elsa verso la cattedrale\" dal Lohengrin (opera) di Richard Wagner; la registrazione, effettuata nel 1914 dalla Polyphon Nr. 15 452 (Matr. 26 087), pu\u00f2 essere ascoltata su YouTube."}
{"id": "2365270", "revid": "111496804", "url": "https://it.wikipedia.org/wiki?curid=2365270", "title": "Roberto Burchielli", "text": " \nBiografia.\nConsegue la laurea in Lettere moderne all'Universit\u00e0 degli Studi di Pavia. Inizia la propria attivit\u00e0 di autore e regista televisivo nel 1992, lavorando per Mediaset. Come regista partecipa, fra gli altri, ai programmi di Canale 5 \"Galapagos\" e \"L'angelo\", a quelli di Italia 1 \"8mm\", \"Candid Angels\" e \"Ciro, il figlio di Target\", e a \"La macchina del tempo\", \"Cara Giulietta\" e \"Amori perduti\" su Rete 4. \u00c8 anche regista di docufiction e documentari come \"Cocaina\", per Rai 3, del 2007.\nSempre con Mediaset \u00e8 autore di programmi di successo, come \"Paperissima\", \"Striscia la notizia\" e \"Tempi moderni\". Lavora quindi anche in RAI (\"Gaia - Il pianeta che vive\") e a MTV, realizzando le trasmissioni \"Hot\" (che vede l'esordio di Andrea Pezzi) e \"Kitchen\", sempre con Pezzi.\nEsordisce come regista cinematografico nel 2002, con \"Come se fosse amore\", lungometraggio che vede la partecipazione dei Cavalli Marci e di Chiara Muti. Nel 2009, dopo sette anni, torna nelle sale con \"Sbirri\", film che presenta come protagonisti Raoul Bova e dei veri poliziotti impegnati in un'inchiesta di droga a Milano."}
{"id": "2365272", "revid": "111433", "url": "https://it.wikipedia.org/wiki?curid=2365272", "title": "Tredici tesori dell'Isola di Britannia", "text": "Come riportato da un testo in appendice in molte copie delle Triadi Gallesi, i Tredici Tesori dell'Isola di Britannia (gallese: \"Tri Thlws ar Ddeg Ynys Prydain\") erano:\nQuest'elenco risale al XV-XVI secolo. I manoscritti precedenti contengono solo i nomi dei tesori senza alcun commento. Le prime versioni si riferiscono ai \"Tesori\" \u00abche erano al Nord\u00bb (\"a oedd yn y Gogledd\"). In alcune delle ultime versioni sono stati aggiunti altri due \"Tesori\" (il \"Mantello di Tegau Eurfon\" e la \"Pietra e l'Anello di Eluned\"), facendo cadere un oggetto e contando la Brocca e il Piatto di Rhygenydd con un unico oggetto invece di due, facendoli essere tredici."}
{"id": "2365273", "revid": "110157", "url": "https://it.wikipedia.org/wiki?curid=2365273", "title": "Santuario della Madonna della Rocca (Cornuda)", "text": "Il santuario della Madonna della Rocca si trova a nord-ovest del centro di Cornuda, in provincia di Treviso. Sorge su una collina a 349\u00a0m d'altitudine, su un punto particolarmente panoramico.\nLa gestione del santuario \u00e8 affidata alle missionarie dell'Immacolata, officiate da un rettore.\nStoria.\nSul luogo dove oggi sorge il santuario anticamente si trovava un fortilizio (da cui l'appellativo). Una bolla pontificia del 1245 dimostra che ancor prima della demolizione della rocca esisteva una chiesetta intitolata alla Vergine. La tradizione asserisce che la chiesa fu edificata quando su una pietra poco distante apparve la Madonna; su quella stessa pietra \u00e8 stata a lungo radicata una rigogliosa quercia, che la leggenda vuole originaria della Terrasanta; \u00e8 crollata il 18 maggio 2008, mezz'ora prima della discesa della Statua della Madonna dal Santuario alla chiesa di Cornuda.\nLa chiesa fu in seguito donata alla parrocchia di Cornuda dal nobile Annibale Scala (1247).\nNel 1450 fu restaurata dalla nobildonna Caterina da Coderta e divenne un eremo maschile. Quindici anni dopo ai monaci succedettero le monache.\nUna bolla papale del 1492 vietava alle suore di abbandonare il convento, ma l'ordine fu spesso trasgredito e, nonostante le varie altre misure prese, il luogo rest\u00f2 noto per l'indisciplina delle occupanti. Dopo la guerra della Lega di Cambrai, la comunit\u00e0 fu dispersa e il monastero soppresso. Il santuario fu affidato allora a un sacerdote che, dal 1650, portava il titolo di priore e poi di rettore.\nTra l'8 e il 9 maggio 1848 la zona ai piedi del santuario fu teatro di uno scontro (noto come battaglia di Cornuda) che oppose appena 2.000 patrioti guidati da Andrea Ferrari e 22.000 soldati austro-ungarici del generale Nugent. Come prevedibile, la battaglia fu una disfatta per gli italiani, sebbene lodevole fosse il loro eroismo; gli imperiali saccheggiarono poi il santuario e torturarono il rettore don Mansueto Zannini, morto poco dopo per le sofferenze.\nLa vicinanza al fronte del Piave durante la grande guerra pure provoc\u00f2 ingenti danni all'edificio.\nL'edificio.\nIl complesso \u00e8 costituito da un nucleo medievale, probabilmente la chiesetta originaria, e da aggiunte del tardo Seicento.\nNella cantoria della chiesa \u00e8 collocato un organo di ignota provenienza, acquistato, restaurato e collocato nel 1972 da Girotto Silvano . \nIl luogo \u00e8 da secoli meta di pellegrinaggio in quanto conserva una miracolosa immagine della Madonna. Tutt'oggi ciascuna delle sei parrocchie del circondario lo raggiungono con una processione una volta all'anno:"}
{"id": "2365275", "revid": "226458", "url": "https://it.wikipedia.org/wiki?curid=2365275", "title": "Manawydan", "text": "Nella mitologia gallese Manawydan \u00e8 il figlio di Llyr. Probabilmente \u00e8 un dio del mare.\nNel \"Mabinogion\" re Pryderi invita Manawydan a vivere con lui nel Dyfed e a sposare sua madre Rhiannon. Un incantesimo fa sparire tutte le persone e tutti gli animali del Dyfed. Rimangono solo Manawydan, Rhiannon, Pryderi e sua moglie Cigfa. Per un po' di tempo sopravvivono cacciando, poi si trasferiscono in Inghilterra per guadagnare da vivere come artigiani. La superiorit\u00e0 dei loro lavori provoca il risentimento degli artigiani locali che decidono di ucciderli. Saputolo, i quattro ritornano nel Dyfed. \nUn giorno di caccia, Manawydan e Pryderi avvistano un cinghiale bianco e lo inseguono. Il cinghiale si rifugia in una misteriosa torre. Pryderi vi entra ma non fa ritorno. Una volta avvertita Rhiannon si mette alla ricerca di Pryderi e lo trova all'interno della torre immobile con una mano su una coppa d'oro. Rhiannon tocca la coppa, resta bloccata e la torre scompare. \nManawydan e Cigfa riprovano a guadagnarsi da vivere in Inghilterra, ma la gelosia degli artigiani rivali li fa tornare nel Dyfed. Manawydan per\u00f2 si porta dietro del grano e semina tre chicchi. Quando \u00e8 tempo di mietere, Manawydan scopre che le prime due spighe sono state spogliate durante la notte. Osservando la terza spiga, scopre una moltitudine di topi che rubano il grano. Ne cattura uno lento e grasso. Il giorno dopo lo processa per furto e lo condanna all'impiccagione. Uno alla volta si fanno avanti un chierico, un prete e un vescovo che tentano di riscattare il condannato. Manawydan rifiuta le offerte di riscatto, ma persuade il vescovo a rimuovere la maledizione dal Dyfed e a rilasciare Pryderi e Rhiannon. I tre stranieri in realt\u00e0 sono un travestimento di Llwyd ap Cil Coed, che pone l'incantesimo sulla coppa d'oro. Llwyd spiegea a Manawydan che \u00e8 amico di Gwawl fab Clud e che ha maledetto il Dyfed e catturato Rhiannon e Pryderi per vendicare l'insulto di Pwyll, padre di Pryderi e primo marito di Rhiannon) verso Gwawl. Il topo in realt\u00e0 \u00e8 Gwenaby, moglie incinta di Llwyd, che era andata con le altre donne della corte del marito a rubare in grano sotto forma di topi."}
{"id": "2365277", "revid": "716642", "url": "https://it.wikipedia.org/wiki?curid=2365277", "title": "Graeme Smith (calciatore 1982)", "text": "Carriera.\nHa giocato nella prima divisione scozzese."}
{"id": "2365278", "revid": "1305772", "url": "https://it.wikipedia.org/wiki?curid=2365278", "title": "Free (album Gavin DeGraw)", "text": "Free \u00e8 il terzo album in studio del cantante statunitense Gavin DeGraw, uscito nel 2009.\nIl disco.\nIn questo album DeGraw presenta 9 brani del genere Pop rock/Country rock/Soft rock.\nPer quanto riguarda le classifiche \u00e8 entrato alla posizione numero 19 della Billboard 200, alla numero 29 in Danimarca e solamente alla numero 76 in Olanda.\nIn entrambi i paesi DeGraw ottenne molto successo con i precedenti album Chariot e Gavin DeGraw.\nInfatti anche negli USA, sebbene l'album fosse entrato alla 19, nella seconda settimana di presenza in classifica il CD era gi\u00e0 alla numero 97.\nFree \u00e8 inoltre l'unico album di Gavin DeGraw a non essere entrato nelle classifiche italiane dei 100 album pi\u00f9 venduti.\nIl primo singolo a venire estratto \u00e8 \"Stay\"."}
{"id": "2365286", "revid": "56620", "url": "https://it.wikipedia.org/wiki?curid=2365286", "title": "Dylan Eil Ton", "text": ""}
{"id": "2365287", "revid": "1534511", "url": "https://it.wikipedia.org/wiki?curid=2365287", "title": "Teorema no-hair", "text": "In relativit\u00e0 generale e in astrofisica, il teorema \"no-hair\" (dall'inglese \"no hair theorem\", letteralmente \"senza capelli\"; a volte tradotto come teorema dell'essenzialit\u00e0 o teorema della calvizie) afferma che un buco nero \u00e8 completamente caratterizzato da tre parametri fisici: massa, carica elettrica, e momento angolare. In pratica, le osservazioni indicano che i buchi neri non possiedono una carica elettrica, quindi i parametri fondamentali sono solo la massa e il momento angolare (o \"spin\"). Dopo il collasso gravitazionale del corpo che produce il buco nero, tutte le altre informazioni sull'oggetto (i \"capelli\"), diventano del tutto inaccessibili, in quanto scompaiono dietro l'orizzonte degli eventi del buco nero. Ad esempio, sono perse tutte le informazioni sulla natura e sul numero delle particelle di cui era composto il corpo. Il nome del teorema deriva da una frase del fisico John Archibald Wheeler: \"a black hole has no hair\", che sottolinea scherzosamente la perdita di informazioni in un buco nero.\nLa dimostrazione di questo teorema \u00e8 stata completata nel corso di anni grazie agli sforzi di diversi autori, tra cui Werner Israel, Brandon Carter, Stephen Hawking e Roger Penrose.\nUn primo decisivo passo verso il teorema fu ottenuto da Israel, che riusc\u00ec a dimostrare che una soluzione statica delle equazioni di Einstein nel vuoto deve possedere simmetria sferica. Ma per il teorema di Birkhoff, la metrica di Schwarzschild \u00e8 l'unica soluzione a simmetria sferica, e di conseguenza anche l'unica soluzione statica.\nLo stesso Israel estese il risultato al caso di buco nero elettricamente carico, che nel caso statico genera la metrica di Reissner-Nordstr\u00f6m.\nFu quindi congetturato da Israel, Penrose e Wheeler che la soluzione pi\u00f9 generale nel caso stazionario fosse la metrica di Kerr-Newman. \u00c8 possibile oggi dimostrare tale congettura, introducendo opportune ipotesi matematiche, che non inficiano la validit\u00e0 generale del risultato dal punto di vista fisico.\nSeppure il teorema rimanga formalmente corretto, lo stesso Hawking ha iniziato a dubitare della sua rilevanza fisica: alcune delle ipotesi di base infatti sembrano essere troppo stringenti ed il modello potrebbe non riuscire a descrivere l'effettiva ricchezza della situazione fisica in esame. Nuovi modelli, basati su ipotesi pi\u00f9 rilassate e un nuovo paradigma, sono in corso di stesura a partire dal 2014; tali classi di modelli sono noti come \"buchi neri dai capelli soffici\". \nBuchi neri non rotanti.\nDi seguito riportiamo i principali teoremi di unicit\u00e0 che possono essere dimostrati per i buchi neri non rotanti.\nUnicit\u00e0 della metrica di Schwarzschild.\nLa regione di spaziotempo che circonda un buco nero non rotante e privo di carica elettrica, in condizioni statiche, \u00e8 descritta dalla metrica di Schwarzschild:\ndove formula_2 \u00e8 la massa del buco nero, in unit\u00e0 geometrizzate.\nFormalmente, si dimostra che la metrica di Schwarzschild \u00e8 l'unica soluzione di buco nero delle equazioni di Einstein nel vuoto che soddisfi le seguenti condizioni:\nIn contesti fisicamente significativi, le condizioni si possono considerare soddisfatte, garantendo l'unicit\u00e0 della soluzione di Schwarzschild.\nUnicit\u00e0 della metrica di Reissner-Nordstr\u00f6m.\nIl risultato sopra enunciato si pu\u00f2 generalizzare al caso di buco nero elettricamente carico, sostituendo la metrica di Schwarzschild con quella di Reissner-Nordstr\u00f6m:\ndove formula_2 \u00e8 la massa del buco nero, formula_6 la sua carica elettrica, e formula_7 la sua eventuale carica magnetica. L'unicit\u00e0 della soluzione, anche in questo caso, \u00e8 garantita dalle due condizioni gi\u00e0 viste. In questo caso, la regolarit\u00e0 dell'orizzonte degli eventi si pu\u00f2 tradurre nella disuguaglianza formula_8, che si ricava dalla formula\n(formula_10 \u00e8 la superficie dell'orizzonte) e imponendo formula_11. In assenza di carica magnetica, la condizione di regolarit\u00e0 si riduce a formula_12.\nBuchi neri rotanti.\nNel caso di buchi neri rotanti, la complicazione risiede nel fatto che si ha solo simmetria assiale e non pi\u00f9 sferica. Si pu\u00f2 comunque dimostrare, con opportune ipotesi, che la soluzione \u00e8 unica anche in questo caso.\nUnicit\u00e0 della metrica di Kerr-Newman.\nLa regione di spaziotempo che circonda un buco nero rotante carico elettricamente (trascuriamo la carica magnetica), in condizioni stazionarie, \u00e8 descritta dalla metrica di Kerr-Newman:\ndove\n\"a\", il rapporto tra il momento angolare totale \"J\" e la massa, si dice \"parametro di spin\". Formalmente, si dimostra che:\n\"No hair\".\nIn virt\u00f9 del teorema di unicit\u00e0 della metrica di Kerr-Newman, si pu\u00f2 verificare che la struttura dello spaziotempo intorno ad un buco nero rotante \u00e8 univocamente determinata da 3 parametri: massa, parametro di spin e carica elettrica. Le osservazioni indicano che i buchi neri non possiedono carica elettrica (n\u00e9 tanto meno magnetica), quindi la massa e lo spin caratterizzano completamente un buco nero. Nei termini pittoreschi di Wheeler, si pu\u00f2 dire che un buco nero ha solo \"due capelli\"."}
{"id": "2365293", "revid": "834", "url": "https://it.wikipedia.org/wiki?curid=2365293", "title": "Sainte-Genevi\u00e8ve-de-Bois", "text": ""}
{"id": "2365296", "revid": "767487", "url": "https://it.wikipedia.org/wiki?curid=2365296", "title": "Heinrich Kaminski", "text": "Biografia.\nProveniva da una famiglia cattolica-ebraica; figlio del pastore cattolico Paul Kaminski, originario della Polonia, e della cantante lirica Mathilde Barro di Heidelberg. \nDopo la laurea, per un breve periodo, lavor\u00f2 come impiegato di banca prima di trasferirsi, nel 1906, ad Heidelberg per studiare scienze politiche.\nDopo l'incontro con Martha Warburg, che riconobbe il suo talento musicale e divenne per lui mentore e patrocinatrice, la musica divenne il motivo conduttore della sua vita.\nRicevette le prime lezioni di pianoforte da Johanna Elspermann e studi\u00f2 teoria musicale dal 1907 e musica sacra protestante con Philipp Wolfrum.\nNel 1909 si spost\u00f2 a Berlino per studiare musica nel Conservatorio di \"Sternsche\", sotto la guida di Wilhelm Klatte, Hugo Kaun, Paul Joun per la composizione, oltrech\u00e9 di Severin Eisenberger per il pianoforte.\nDurante questo periodo scrisse le sue prime composizioni, il \"Quartetto in La minore\" per pianoforte, clarinetto, viola e violoncello op.1b (1912) e il \"Quartetto d'archi in Fa maggiore\" (1913).\nNel 1914 divenne insegnante di pianoforte a Benediktbeuern e strinse amicizia, tra gli altri, con i pittori Emil Nolde e Franz Marc, alla cui moglie diede lezioni di pianoforte.\nDurante la prima guerra mondiale fu molto attivo come maestro di composizione e di coro; nel 1916 spos\u00f2 Friederike Jopp (da lui denominata \"Elfriede\"), una cantante di uno dei suoi cori di Monaco di Baviera.\nSuccessivamente si trasfer\u00ec a Berlino dove consegu\u00ec la cattedra presso l'Accademia delle arti prussiane, succedendo ad Hans Pfitzner. I suoi allievi pi\u00f9 importanti furono Carl Orff, Heinz Schubert e Reinhard Schwarz-Schilling.\nLa musica di Kaminski fu inizialmente accolta positivamente dallo stato nazista, e difatti il 24 maggio 1937 un suo \"Quartetto d'archi\" fu presentato in anteprima nell'ambito del \"Reich Music Festival\".\nPer\u00f2 l'anno seguente, a causa delle sue origini ebraiche e della persecuzione razziale, fu classificato come \"mezzo-giudeo\" e questo gli cost\u00f2 il normale proseguimento del lavoro costringendolo alla fuga, dapprima verso la Francia e in un secondo tempo verso la Svizzera. Negli anni che vanno dal 1939 ed il 1945 perse tre figli e lui stesso mor\u00ec nel 1946 in Baviera.\nTra le sue composizioni, ricordiamo: musica corale (Mottetti, Salmi, Corali, Passions Musik, Magnificat); musica da camera (Quartetto per archi, Quintetto per archi, per clarinetto, corno, violino, viola e cello); musica per orchestra (Concerto Grosso, doppia orchestra); il dramma con musica \"J\u00fcrg Jenatsch\"."}
{"id": "2365297", "revid": "196390", "url": "https://it.wikipedia.org/wiki?curid=2365297", "title": "No hair theorem", "text": ""}
{"id": "2365298", "revid": "1543377", "url": "https://it.wikipedia.org/wiki?curid=2365298", "title": "Isistius brasiliensis", "text": "Lo squalo tagliatore (Isistius brasiliensis), detto anche squalo sigaro o squalo stampo da biscotti, \u00e8 una piccola specie di squalo della famiglia dei Dalatiidi. Vive nelle acque oceaniche tropicali di tutto il mondo, soprattutto attorno alle isole, fino a profondit\u00e0 di 3700 metri. Verso l'imbrunire sale in superficie, per poi ridiscendere all'alba fino a profondit\u00e0 di 3000 metri, dove trascorre le ore diurne. Lungo solo 42-56 centimetri, lo squalo tagliatore ha un lungo corpo cilindrico con muso corto e smussato, grandi occhi, due minuscole pinne dorsali prive di spina ed una grande pinna caudale. Di colore marrone scuro, ha il ventre ricoperto di fotofori che emettono luce; attorno alla gola e alle fessure branchiali \u00e8 presente un \u00abcollare\u00bb scuro.\nIl nome \u00absqualo stampo da biscotti\u00bb si riferisce all'abitudine di lasciare cicatrici perfettamente rotonde, simili appunto a quelle che potrebbe lasciare uno stampo da biscotti, sul corpo degli animali di maggiori dimensioni. Queste cicatrici sono state trovate su una vasta variet\u00e0 di mammiferi marini e di pesci, cavi sottomarini e perfino su alcuni esseri umani. Lo squalo tagliatore inghiotte intere solo prede molto piccole, come i calamari. Ha sviluppato vari adattamenti per muoversi nella colonna d'acqua e probabilmente si affida a furtivit\u00e0 e sotterfugi per attaccare prede molto pi\u00f9 attive. Il collare scuro sembra imitare la silhouette di un piccolo pesce, mentre il resto del corpo sembra scomparire nel bagliore prodotto dai fotofori ventrali. Quando un possibile predatore si avvicina all'esca, lo squalo si attacca ad essa utilizzando le labbra a ventosa e la faringe specializzata e stacca rapidamente un pezzo di carne con i denti inferiori, simili ad una sega a nastro. Questa specie si sposta spesso in banchi.\nSebbene l'uomo entri raramente in contatto con esso, dato il suo habitat oceanico, sono stati documentati degli attacchi all'uomo attribuiti in apparenza a squali tagliatori. Ciononostante questa piccola specie non \u00e8 considerata molto pericolosa. L'Unione Internazionale per la Conservazione della Natura (IUCN) classifica lo squalo tagliatore tra le specie a basso rischio, dal momento che \u00e8 molto diffuso, non ha alcun valore commerciale e non \u00e8 particolarmente suscettibile ai danni provocati dalla pesca eccessiva.\nTassonomia.\nLo squalo tagliatore venne descritto per la prima volta, col nome di \"Scymnus brasiliensis\", dai naturalisti francesi Jean Ren\u00e9 Constant Quoy e Joseph Paul Gaimard; l'esemplare tipo venne catturato al largo delle coste del Brasile (da cui il nome scientifico) nel corso del viaggio esplorativo della corvetta \"Uranie\" (1817-20). Nel 1824 le testimonianze di Quoy e Gaimard vennero pubblicate da Louis de Freycinet in \"Voyage autour du monde...sur les corvettes de S.M. l'Uranie et la Physicienne\", un rapporto dettagliato del viaggio in 13 volumi. Nel 1865 l'ittiologo americano Theodore Nicholas Gill coni\u00f2 il nuovo genere \"Isistius\" appositamente per questa specie, dal nome di Iside, la dea egiziana della luce.\nUna delle prime testimonianze delle cicatrici lasciate dallo squalo tagliatore sul corpo di vari animali si riscontra in un'antica leggenda samoana, che racconta di come atu (il tonnetto striato), facendo ingresso nella Baia di Palauli, avesse voluto lasciarsi dietro pezzi di carne come sacrificio a Tautunu, il capo della comunit\u00e0. Nel corso degli ultimi secoli vennero fatte svariate ipotesi per spiegare l'autore di queste cicatrici e gli studiosi tirarono in ballo lamprede, batteri e invertebrati parassiti. Nel 1971 Everet Jones, dell'Ufficio della Pesca Commerciale degli Stati Uniti (un predecessore del Servizio Nazionale della Pesca Marina), scopr\u00ec che il responsabile delle ferite era quello che in quel periodo era noto come squalo sigaro. L'esperto di squali Stewart Springer inizi\u00f2 allora a indicare la specie col nome di \u00absqualo stampo da biscotti\u00bb (sebbene in origine si riferisse ad essa come al \u00abdemone mordi-balene\u00bb). Tra gli altri nomi attribuiti a questa specie ricordiamo squalo luminoso, squalo tagliatore dentipiccoli e squalo tagliatore liscio.\nDistribuzione e habitat.\nLo squalo tagliatore vive nei maggiori bacini oceanici tropicali e temperato-caldi del mondo ed \u00e8 pi\u00f9 comune alle latitudini comprese tra i 20\u00b0 N e i 20\u00b0 S, dove la temperatura superficiale delle acque \u00e8 di 18-26\u00a0\u00b0C. Nell'Atlantico occidentale \u00e8 presente dalle Bahamas al Brasile meridionale, in quello orientale vive attorno a Capo Verde, nelle acque al largo della costa che va dalla Guinea alla Sierra Leone, lungo l'Angola meridionale e il Sudafrica e in quello meridionale attorno all'Isola di Ascensione. Nella regione indo-pacifica \u00e8 stato catturato da Mauritius fino a Nuova Guinea, Australia e Nuova Zelanda, comprese le acque attorno alla Tasmania, all'Isola di Lord Howe e al largo del Giappone. Nel Pacifico centrale e orientale vive in un'area estesa dalle Figi alle Hawaii, a nord, e alle Gal\u00e1pagos e alle isole di Pasqua e Guadalupe, a est. Ferite fresche osservate su mammiferi marini sembrano indicare che in annate molto calde lo squalo tagliatore estenda il proprio areale fino alla California.\nIn base alle catture effettuate si ritiene che lo squalo tagliatore intraprenda ogni giorno migrazioni verticali di 3 chilometri. Trascorre il giorno a profondit\u00e0 di 1000-3700 metri e di notte risale fino alla colonna d'acqua superiore, fermandosi solitamente a 85 metri, sebbene in rare occasioni si avventuri anche in superficie. Questa specie \u00e8 molto pi\u00f9 tollerante ai bassi livelli di ossigeno disciolto delle specie simili dei generi \"Euprotomicrus\" e \"Squaliolus\". Frequentemente lo squalo tagliatore si raduna attorno alle isole, forse per scopi riproduttivi o pi\u00f9 probabilmente perch\u00e9 vi trova grandi concentrazioni di prede. Nell'Atlantico nord-orientale gli esemplari adulti si incontrano in una fascia compresa tra gli 11 e i 16\u00b0 N e gli individui pi\u00f9 piccoli e pi\u00f9 grandi vivono rispettivamente a latitudini pi\u00f9 basse e pi\u00f9 alte. Non vi \u00e8 alcuna prova di segregazione sessuale.\nDescrizione.\nLo squalo tagliatore ha un corpo allungato, a forma di sigaro, ed un muso breve e arrotondato. Davanti alle narici vi sono alette di pelle molto corte. Gli occhi, grandi, ovali e di colore verde, sono posti molto avanti sul capo, sebbene non cos\u00ec tanto da permettere una buona visione binoculare. Dietro gli occhi vi sono grandi spiracoli, posti sulla superficie superiore della testa. La bocca, breve, \u00e8 posta quasi obliquamente ed \u00e8 circondata da labbra a ventosa, allargate e carnose. Sulla mascella superiore vi sono 30-37 denti e su quella inferiore 25-31, ma il loro numero aumenta con le dimensioni dell'animale. I denti superiori e inferiori sono molto diversi tra loro: quelli superiori sono piccoli, sottili, diritti e dotati di un'unica cuspide dai margini lisci. Anche quelli inferiori hanno i margini lisci, ma sono molto pi\u00f9 grandi, pi\u00f9 larghi e a forma di coltello, con le basi sovrapposte a formare un unico margine tagliente a forma di sega. Le cinque paia di fessure branchiali sono piccole.\nLe pinne pettorali sono brevi e di forma grossolanamente trapezoidale. Sul dorso sono presenti due pinne dorsali prive di spina: una posta proprio davanti alle pinne pelviche e l'altra situata proprio dietro ad esse. La seconda pinna dorsale \u00e8 leggermente pi\u00f9 grande della prima e quelle pelviche sono pi\u00f9 grandi di entrambe. La pinna anale \u00e8 assente. La pinna caudale \u00e8 larga, con il lobo inferiore grande quasi quello superiore e con un peduncolo ventrale prominente. I denticoli dermici sono squadrati e appiattiti, con una leggera concavit\u00e0 ventrale e gli angoli sopraelevati. Lo squalo tagliatore \u00e8 color marrone cioccolato, leggermente pi\u00f9 chiaro sul ventre, ed ha un \u00abcollare\u00bb scuro che circonda la regione branchiale. Le pinne hanno i margini traslucidi, a eccezione di quella caudale, che li ha pi\u00f9 scuri. Complessi organi emettenti luce, chiamati fotofori, ricoprono fittamente il ventre, a eccezione del collare, e producono un vivido splendore verde. La massima lunghezza registrata \u00e8 di 42 centimetri per i maschi e di 56 per le femmine.\nBiologia.\nConosciuto soprattutto per le cicatrici che lascia sui tessuti dei mammiferi marini e dei grandi pesci, lo squalo tagliatore \u00e8 considerato un ectoparassita facoltativo, dato che \u00e8 in grado di ingerire anche prede pi\u00f9 piccole. \u00c8 dotato di un'apertura boccale molto larga e di un morso molto resistente, in virt\u00f9 di cartilagini craniche e labiali estremamente calcificate. Essendo munito di pinne piccole e di muscoli deboli, questo squalo \u00e8 un predatore da imboscata che trascorre gran parte del suo tempo sospeso nella colonna d'acqua. Per mantenere un galleggiamento neutro, il fegato di questa specie, che costituisce il 35% del peso totale, \u00e8 ricco di lipidi a bassa densit\u00e0. Dato che ha uno scheletro pi\u00f9 denso di \"Euprotomicrus\" o \"Squaliolus\", la cavit\u00e0 corporea e il fegato sono proporzionalmente pi\u00f9 grandi e contengono molto pi\u00f9 olio. La grande pinna caudale consente a questo squalo di compiere rapidi scatti per mordere le prede pi\u00f9 grandi e pi\u00f9 veloci che entrano nel suo raggio d'azione.\nLo squalo tagliatore rimpiazza regolarmente i suoi denti come gli altri squali, ma nella mascella inferiore i denti vengono persi a file intere e non uno alla volta. Si calcola che uno squalo tagliatore di 14 centimetri perda per 15 volte l'intera fila di denti inferiori prima di raggiungere una lunghezza di 50 centimetri, per un totale di 435-465 denti. Ci\u00f2 rappresenta un importante investimento di risorse, poich\u00e9 le file che si staccano vengono inghiottite, in modo che lo squalo possa riciclarne il contenuto di calcio. Diversamente da altri squali, la retina del tagliatore possiede cellule gangliari concentrate in un'area concentrica piuttosto che in una striscia orizzontale posta lungo il campo visivo; grazie a questo adattamento \u00e8 in grado di focalizzare meglio le prede che stanno davanti. Questo squalo si sposta in banchi; cos\u00ec facendo i vari esemplari possono aumentare l'efficacia delle loro esche (vedi sotto) ed inoltre scoraggiare contrattacchi da parte di predatori pi\u00f9 grandi.\nBioluminescenza.\nLa luminescenza verde che emette lo squalo tagliatore \u00e8 la pi\u00f9 resistente tra quelle emesse da qualunque altro squalo e persiste per tre ore perfino dopo che lo squalo \u00e8 stato tratto fuori dall'acqua. I fotofori posti sul ventre servono a interrompere la silhouette del pesce e a farlo confondere con la luce proveniente dalla superficie agli occhi di chi lo osserva da sotto; questa strategia, nota come \u00abcontro-illuminazione\u00bb, \u00e8 molto comune tra gli organismi bioluminescenti della zona mesopelagica. I vari fotofori sono posti attorno ai denticoli e sono abbastanza piccoli da non essere visti ad occhio nudo, tanto che \u00e8 stato ipotizzato che si siano evoluti per attrarre animali dotati di una buona capacit\u00e0 visiva e/o situati a breve distanza.\nSi ritiene che il collare scuro, non luminescente, posto a entrambi i lati della gola, serva da esca, dato che visto da sotto potrebbe assomigliare alla silhouette di un piccolo pesce. L'efficacia dell'esca aumenta di molto se questi squali procedono in banchi. Nel caso che questo collare svolga proprio questa funzione, lo squalo tagliatore costituirebbe l'unico caso di animale bioluminescente in cui l'\u00abassenza\u00bb di luce attrae le prede, mentre i fotofori servono ad impedire ai possibili predatori di localizzare lo squalo. Dato che l'intensit\u00e0 della luce emessa varia solo di poco, i movimenti verticali dello squalo servono probabilmente a preservare l'efficacia del travestimento a seconda dei momenti della giornata e delle condizioni meteorologiche.\nNutrizione.\nOgni sorta di animale oceanico di medie e grandi dimensioni che entra in contatto con lo squalo tagliatore pu\u00f2 essere virtualmente attaccato: segni di morsi sono stati trovati su cetacei (focene, delfini, globicefali, Zifiidi, capodogli e misticeti), pinnipedi (otarie orsine, foche leopardo ed elefanti marini), dugonghi, squali (verdesche, squali goblin e megamouth), pastinache abissali e pesci ossei (pesci rostrati, tonni, corifene, Carangidi, escolar, pesci re e Bramidi). Lo squalo tagliatore regolarmente cattura e ingoia interi calamari con un mantello lungo 15-30 centimetri, di dimensioni, quindi, paragonabili alle sue, ma anche Gonostomatidi, copepodi e altre prede di pi\u00f9 modeste dimensioni.\nGli attacchi parassitici dello squalo tagliatore lasciano una \u00abferita a cratere\u00bb circolare, larga in media 5 centimetri e profonda 7. La prevalenza di questi attacchi pu\u00f2 essere molto elevata: nelle acque al largo delle Hawaii quasi ogni esemplare adulto di stenella dal lungo rostro porta cicatrici prodotte da questa specie. Gli animali malati o indeboliti per altre cause sembrano essere pi\u00f9 suscettibili: nell'Atlantico occidentale sono stati trovati esemplari emaciati di peponocefali spiaggiati con dozzine o perfino centinaia di ferite vecchie e recenti causate dallo squalo tagliatore, mentre sugli esemplari sani ve ne erano solo pochissime. L'impatto del parassitismo sulle prede, in termini di danni inerenti alla crescita e alla riproduzione, \u00e8 poco noto.\nLo squalo tagliatore presenta un certo numero di adattamenti ad uno stile di vita parassitico nella bocca e nella faringe. Per prima cosa lo squalo si protegge dalla superficie corporea della preda chiudendo gli spiracoli e ritraendo la lingua per creare una pressione negativa; le labbra a ventosa assicurano una chiusura quasi perfetta. In seguito morde la vittima, usando gli stretti denti superiori come punto d'appoggio mentre quelli inferiori staccano un pezzo di carne. Per finire, lo squalo gira e ruota il corpo per completare un taglio perfettamente circolare, aiutato molto probabilmente dall'impeto iniziale e dai successivi strattoni della preda. L'azione dei denti inferiori pu\u00f2 anche essere aiutata da vibrazioni avanti e indietro della mascella, con un meccanismo paragonabile a quello di un coltello elettrico. L'abilit\u00e0 di creare un perfetto meccanismo di suzione con la bocca \u00e8 probabilmente molto utile anche per catturare prede pi\u00f9 piccole, come i calamari.\nRiproduzione.\nCome altri Squaliformi, lo squalo tagliatore \u00e8 un viviparo aplacentato in cui gli embrioni in sviluppo vengono alimentati dal tuorlo fin dalla nascita. Le femmine hanno due uteri funzionali e partoriscono nidiate composte da 6-12 piccoli. Il record appartiene ad una femmina che trasportava 9 embrioni lunghi 12,4-13,7 centimetri; sebbene questi avessero dimensioni molto simili a quelle che hanno alla nascita, avevano ancora sacchi vitellini ben sviluppati, il che suggerisce che questi squali assorbano molto lentamente il tuorlo e abbiano quindi un lungo periodo di gestazione. Questi embrioni avevano sviluppato una colorazione marrone ma non il collare scuro e nemmeno una dentizione differenziata. Alla nascita gli squali tagliatori misurano 14-15 centimetri di lunghezza. I maschi raggiungono la maturit\u00e0 sessuale ad una lunghezza di 36 centimetri e le femmine ad una di 39.\nConservazione.\nPrediligendo acque lontane dalla costa e incontrando quindi esseri umani solo molto raramente, lo squalo tagliatore non \u00e8 considerato molto pericoloso a causa delle piccole dimensioni. Tuttavia, \u00e8 stato implicato in una serie di attacchi: in un caso degno di nota, un banco di feroci pesci dal muso smussato lunghi 30 centimetri attaccarono un fotografo sottomarino durante un'immersione in oceano aperto. Simili testimonianze provengono anche da alcuni sopravvissuti a naufragi che hanno raccontato di essere stati attaccati durante la notte e su cui sono stati trovati piccoli morsi profondi. Nel marzo del 2009 un abitante di Maui, Mike Spalding, venne morso da uno squalo tagliatore mentre nuotava nel Canale di Alenuihaha. Esistono inoltre almeno due casi di corpi recuperati in mare che presentavano dei morsi di squalo tagliatore provocati dopo la morte.\nDurante gli anni '70 alcuni sottomarini della United States Navy furono costretti a ritornare alla base per riparare i danni causati dagli squali tagliatori alle coperture in neoprene delle cupole dei sonar AN/BQR-19, che avevano provocato una fuoriuscita dell'olio che trasmette i suoni, compromettendo la navigazione. Prima che il colpevole venisse individuato, i militari temevano di essere stati attaccati da un'arma nemica sconosciuta; in seguito il problema venne risolto installando delle coperture in fibra di vetro attorno alle cupole. Negli anni '80 altri trenta sottomarini della United States Navy furono attaccati dagli squali tagliatori, che avevano danneggiato soprattutto i rivestimenti di gomma dei cavi elettrici delle sonde utilizzate per assicurare una maggior sicurezza durante l'emersione. Nuovamente, il problema venne risolto applicando un rivestimento di fibra di vetro. Questa specie ha danneggiato anche equipaggiamenti oceanografici e cavi per telecomunicazioni.\nI danni inflitti dagli squali tagliatori alle reti da pesca e alle specie ittiche di interesse commerciale hanno conseguenze irrilevanti per la pesca commerciale. Lo squalo stesso \u00e8 troppo piccolo per avere un qualsiasi valore alimentare e viene catturato solo di rado, accidentalmente, dai palamiti pelagici, dalle reti tese a mezz'acqua e dalle reti per il plancton. La mancanza di significative minacce alla sopravvivenza delle popolazioni, unita ad una diffusione quasi globale, ha portato l'Unione Internazionale per la Conservazione della Natura (IUCN) a valutare lo squalo tagliatore come specie non in pericolo."}
{"id": "2365300", "revid": "1444886", "url": "https://it.wikipedia.org/wiki?curid=2365300", "title": "Santa Intrada", "text": "Con la definizione veneziana Santa Intrada (in italiano Santa Entrata) tradizionalmente si indica l'ingresso dei primi rappresentanti della Repubblica di Venezia a Zara in Dalmazia, il 31 luglio 1409.\nPremesse.\nL'influenza politica di Venezia in Dalmazia viene tradizionalmente fatta iniziare con la spedizione militare del doge Pietro II Orseolo, che - partito dalla citt\u00e0 lagunare il 9 maggio dell'anno 1000 - ricevette una serie di atti di dedizione o di sottomissione da parte delle principali citt\u00e0 dalmate dell'epoca: Ossero, Veglia, Arbe, Zara, Tra\u00f9, Spalato, Vergada, Zaravecchia e Ragusa.\nLa regione per\u00f2 era contesa anche dai regni croati medievali, e dall'inserimento nel 1102 del Regno di Croazia nei possedimenti del Regno d'Ungheria, soprattutto da quest'ultimo.\nLa pace di Zara.\nLe guerre locali si succedettero alle guerre, ma i principali contendenti furono sempre Venezia e l'Ungheria, fino a quando nel 1357 il re Luigi I d'Ungheria riusc\u00ec a creare una lega anti-veneziana, e con eserciti inviati sia dall'Ungheria che dalla Croazia pose l'assedio alle principali cittadine veneziane; Spalato, Tra\u00f9 e Zara. Caduta quest'ultima, si addivenne alla Pace di Zara (18 febbraio 1358), con la quale Venezia cedette all'Ungheria tutti i propri possedimenti in Dalmazia e il doge rinunzi\u00f2 al titolo di \"signore di Dalmazia e di Croazia\".\nLa cessione della Dalmazia.\nIl 5 agosto 1403 - nonostante l'opposizione di Sigismondo del Lussemburgo (successivamente Imperatore del Sacro Romano Impero) - sal\u00ec al trono d'Ungheria il re Ladislao I di Napoli (\"Ladislao d'Angi\u00f2\"), che nel corso della sua esistenza cerc\u00f2 di riunire l'intera penisola italiana in un nuovo Regno d'Italia. Avendo necessit\u00e0 di reperire continuamente enormi risorse finanziarie, Ladislao decise quindi di vendere a Venezia i propri diritti sulla Dalmazia. L'accordo si concretizz\u00f2 finalmente il 4 luglio del 1409, per 100.000 ducati: una somma considerevolissima per il tempo.\nL'arrivo dei veneziani a Zara.\nPer far rispettare l'accordo, nella principale citt\u00e0 dalmata - Zara - vennero concentrate le navi della flotta napoletana, al comando di Luigi Aldemarisco, vicario generale del re Ladislao per la Dalmazia. Un oratore venne da questi inviato al conte di Zara, Albanese il Piccolo, perch\u00e9 rendesse notizia del trattato.\nAlla notizia della fine del governo napoletano-ungherese, la guarnigione angioina si diede a saccheggiare la citt\u00e0, tanto che il popolo di Zara si sollev\u00f2, invocando l'immediato arrivo dei veneziani innalzando le bandiere di San Marco sugli spalti: la reazione fu violentissima, alcune case dei rivoltosi furono incendiate e molti zaratini furono gettati nelle galere per essere condotti in seguito a Napoli per il giudizio. Vennero decise anche delle esecuzioni di piazza, ma mentre si stavano innalzando le forche la squadra navale veneziana gett\u00f2 l'ancora nel porto.\nI quattro provveditori Leonardo Mocenigo, Francesco Cornaro, Fantino Michiel e Antonio Contarini sbarcarono per recarsi nel palazzo comunale e ricevere le lettere patenti del re Ladislao per il comando delle fortezze dalmate. Con loro vi erano i deputati alla custodia della citt\u00e0 - Pietro Diedo e Leonardo Branca - per la consegna del comune.\nOttenuta la liberazione degli zaratini incarcerati e di quelli pi\u00f9 ricchi, presi in ostaggio dagli angioini per richiedere un riscatto alle famiglie, risarciti i danni causati dagli incendi e dai successivi saccheggi, i veneziani ordinarono alle navi napoletane di lasciare il porto.\nDodici zaratini vennero quindi scelti ed inviati a Venezia per giurare ancora fedelt\u00e0 alla Repubblica, che a sua volta avrebbe discusso ed approvato i Capitoli comunali della citt\u00e0\nIl 31 luglio la quiete venne raggiunta e si celebr\u00f2 solennemente nella cattedrale l\"'Intrada\" dei veneziani a Zara.\nLe celebrazioni degli anni successivi.\nL'ingresso dei rappresentanti veneziani a Zara venne ricordato ogni anno e col passar del tempo l'Intrada venne celebrata come fosse una santa, tanto che divenne nota col nome di \"Santa Intrada\".\nAlla solenne celebrazione nella Cattedrale, si aggiunsero una fiera pubblica e delle giostre in Calle Carriera. Le invocazioni popolari cos\u00ec recitavano: \"Al nome del santissimo et glorioso eterno Dio et de la sua Madre Vergine Maria (...) et del bon stado dela nostra Illustrissima Ducal Signoria de Venexia che Dio la salva et mantenga usque ad finem mundi. Amen. Et viva san Marcho!\"\nTale celebrazione fu la principale festa civile di Zara fino alla caduta di Venezia, nel 1797."}
{"id": "2365302", "revid": "137928", "url": "https://it.wikipedia.org/wiki?curid=2365302", "title": "FCoE Initialization Protocol", "text": ""}
{"id": "2365303", "revid": "287204", "url": "https://it.wikipedia.org/wiki?curid=2365303", "title": "Mesoplodon europaeus", "text": "Il mesoplodonte di Gervais (Mesoplodon europaeus) \u00e8 un cetaceo odontoceto della famiglia Ziphiidae. \u00c8 la specie di mesoplodonte che si spiaggia pi\u00f9 frequentemente sulle coste del Nordamerica. Si \u00e8 spiaggiata anche in Sudamerica e in Africa.\nDescrizione fisica.\nQuesta specie, rispetto agli altri mesoplodonti, \u00e8 piuttosto gracile, allungata e compressa lateralmente. Il profilo della bocca, anche nei maschi, \u00e8 molto stretto, e i due denti del maschio, ben visibili, spuntano verso la punta del rostro. La testa \u00e8 ovunque piccola ed ha profilo affusolato. Solo il melone \u00e8 leggermente sporgente. La colorazione \u00e8 grigia scura sul dorso e grigia pi\u00f9 chiara sul ventre. A volte le femmine hanno macchie pi\u00f9 chiare presso i genitali e sulla faccia, con un cerchio scuro attorno agli occhi. I giovani nascono con una colorazione pi\u00f9 chiara, ma scuriscono molto presto. I maschi misurano 4,5 metri di lunghezza, le femmine raggiungono i 5,2 metri e probabilmente pesano pi\u00f9 di 1200\u00a0kg. Si pensa che i piccoli siano lunghi 2,1 metri. Un esemplare spiaggiato aveva 48 anni di et\u00e0.\nPopolazione e distribuzione.\nQuesto zifide \u00e8 stato trovato spiaggiato per la prima volta in Inghilterra, ma poi \u00e8 stato trovato anche in Irlanda, sulle isole Canarie, in Africa occidentale e sull'isola Ascention. Nell'agosto 2001, un esemplare \u00e8 stato trovato a Sao Paulo, in Brasile, e si trattava del mesoplodonte spiaggiatosi pi\u00f9 a sud di tutti gli altri della sua specie. Si crede che la popolazione sia rara per natura, e non sono ancora state fatte delle stime sul suo numero.\n\u00c8 degno di nota il fatto che nonostante questo cetaceo si spiaggi frequentemente, nessun uomo ne abbia mai visto un esemplare vivo.\nComportamento.\nA giudicare dagli spiaggiamenti, questo zifide vive in piccoli gruppi. Probabilmente si nutre di calamari.\nConservazione.\nQuesta specie non \u00e8 mai stata cacciata e solo di rado \u00e8 rimasta intrappolata nelle reti da pesca."}
{"id": "2365308", "revid": "729019", "url": "https://it.wikipedia.org/wiki?curid=2365308", "title": "M55 (autocarro)", "text": "L'autocarro M55, Cargo, 5 Ton, 6x6, Extra Long Wheel Base (XLWB) era un autocarro militare USA della categoria dei M-39 o G-744 di 5\u00a0ton 6x6 trucks concepito per il trasporto di materiali, personale ed equipaggiamenti vari.\nL'M-39 fu prodotto dall'AM General Corp dal 1951 per soddisfare le esigenze dell'esercito USA impegnato nella guerra di Corea e la variante M55 fu adottata negli anni cinquanta anche dall'Esercito Italiano . Negli USA l'M-39 fu successivamente sostituito dalla serie F-809 di 5 tonnellate.\nCaratteristiche di questo automezzo erano la robustezza, l'adattabilit\u00e0 ai terreni pi\u00f9 accidentati e la capacit\u00e0 di carico che portarono l'Esercito Italiano a impiegarlo presso il reparto logistico (13\u00b0 R.R.R.), poi 13\u00ba Battaglione logistico di manovra, e il 3\u00ba Gruppo missili \"Volturno\" della 3\u00aa Brigata missili \"Aquileia\" di Portogruaro come mezzo per il trasporto dei vettori dei missili Honest John e dei MGM-52 Lance; ogni autocarro ne poteva caricare due custoditi negli appositi contenitori.\nGli ultimi esemplari sono stati ritirati e radiati attorno al 1992 con la soppressione della Brigata missili.\nCaratteristiche M-36.\nLe caratteristiche tecniche degli autocarri M55 sono comparibile a quelli della famiglia degli M-36."}
{"id": "2365310", "revid": "339392", "url": "https://it.wikipedia.org/wiki?curid=2365310", "title": "Flegias di Licaone", "text": ""}
{"id": "2365312", "revid": "767487", "url": "https://it.wikipedia.org/wiki?curid=2365312", "title": "Sinfonia n. 29 (Haydn)", "text": "La Sinfonia n. 29 in mi maggiore di Franz Joseph Haydn fu composta nel 1765. Nell'Andante la melodia \u00e8 divisa fra i primi e secondi violini. Il trio del menuetto non ha nessuna melodia."}
{"id": "2365315", "revid": "729019", "url": "https://it.wikipedia.org/wiki?curid=2365315", "title": "Strada statale 7 ter Salentina", "text": "La strada statale 7 ter Salentina (SS 7 ter) \u00e8 una strada statale che collega i capoluoghi salentini Taranto e Lecce. D'estate, nel periodo delle ferie, \u00e8 molto frequentata per i traffici di turisti che, dalla autostrada A14 fino a Taranto, passano di l\u00ec per recarsi nel Salento.\nStoria.\nLa strada statale 7 ter \"Salentina\" venne istituita nel 1937 con i seguenti capisaldi d'itinerario: \"Innesto S.S. n. 16 presso Surbo - S. Giorgio Jonico\".\n la strada venne prolungata da San Giorgio Jonico fino a raggiungere il nuovo tracciato della SS 7 in prossimit\u00e0 della stazione di Nasisi, allungando cos\u00ec il tracciato di 13,6 km.\nLa questione sulla via Bradanico-Salentina.\nDagli inizi del nuovo secolo, l'odierna Strada Statale 7 ter \u00e8 stata inglobata in un grande progetto chiamato \"Itinerario Bradanico-Salentino\", ossia un complesso di strade extraurbane a quattro corsie che dovrebbero collegare Matera dall'innesto della Strada statale 655 Bradanica diretta verso Candela-Foggia a Lecce passando per Taranto. Il progetto consta di un ammodernamento a strada extraurbana principale della Strada Statale 7 nel tratto Matera-Taranto, la costruzione di un raccordo autostradale fra la A14 e Taranto, che servirebbe la Strada Statale 7, Massafra, Statte (dove \u00e8 stato parzialmente costruito), la Strada Statale 172 dei Trulli, innestandosi sul tronco iniziale della Strada Statale 7 ter diretta verso Taranto Sud. Da qui, per\u00f2, non seguirebbe il tracciato della 7 ter ma devierebbe verso la statale Taranto-Brindisi, seguendo il percorso di essa fino allo svincolo di Grottaglie Paparazio-SP86. Qui inizierebbe la nuova Strada Statale 7 ter come strada extraurbana secondaria a una corsia per senso di marcia, che proseguirebbe come ammodernamento della SP86 Grottaglie-mare e, dopo aver superato in variante San Marzano di San Giuseppe, punterebbe in direzione est passando a Nord di Sava e Manduria servendo anche il traffico proveniente da Francavilla Fontana e Oria, diretto nel centro del Salento; dopodich\u00e9, si allaccerebbe al tronco gi\u00e0 esistente della Manduria-San Pancrazio. Una questione rilevante riguarda il suddetto tronco San Marzano-Sava-Manduria, gi\u00e0 realizzato, ma mai aperto al traffico e tutt'ora in stato di abbandono. Giunti a San Pancrazio, un progetto prevedeva una variante ex-novo che corresse pi\u00f9 a Sud parallelamente all'odierno tracciato, quindi passando tra Guagnano e Salice Salentino e poi proseguendo in direzione Novoli, evitata in variante da Sud insieme a Villa Convento, ricevendo il traffico dai centri limitrofi di Carmiano, Magliano, Arnesano e Monteroni di Lecce, per poi innestarsi sull'odierna SP4 Lecce-Novoli fino allo svincolo con la Tangenziale Ovest di Lecce. Tuttavia, la necessit\u00e0 di risparmiare l'utilizzo di nuovo terreno, con conseguenti espropri, hanno portato i progettisti a seguire fedelmente il percorso attuale, progettando il completamento della variante di San Pancrazio e facendo proseguire la strada attraverso i centri di Guagnano e Campi Salentina senza soluzione di continuit\u00e0.\nTuttavia, questo itinerario sfavorirebbe ancor di pi\u00f9 la zona Sud di Taranto, l'area di San Giorgio Ionico e i comuni rivieraschi con le rispettive marine. Riguardo a ci\u00f2, \u00e8 in corso il progetto della Strada Regionale 8 Taranto-Avetrana che riguarderebbe una strada extraurbana principale, come prosecuzione naturale del primo tronco della Strada Statale 7 ter (Ponte Punta Penna Pizzone) verso Sud a servizio dei quartieri meridionali tarantini Lama e San Vito. Dal quartiere Talsano, proseguirebbe parallela alla costa lambendo Leporano e Pulsano. Da qui, passando da quattro a due corsie, si dirigerebbe seguendo il tracciato di strade preesistenti verso Monacizzo, quindi Maruggio, da cui seguirebbe il percorso della Strada Provinciale 141 fino all'incrocio con la Strada Provinciale 359 Nard\u00f2-Avetrana in agro di Porto Cesareo.\nCaratteristiche.\nLa SS 7 ter si presenta ad una sola carreggiata, tranne nel tratto iniziale (km 0 - 6) e in gran parte del tratto tra Manduria e San Pancrazio Salentino (km 41+800-54+080), che nel corso degli anni 1990 \u00e8 stata ammodernata a strada extraurbana secondaria a due carreggiate con due corsie per ogni senso di marcia, con il limite di velocit\u00e0 di 90 chilometri orari.\nPercorso.\nLa SS 7 ter inizia dallo svincolo con la superstrada Taranto-Brindisi presso la stazione di Nasisi. Il primo tratto attraversa il Mar Piccolo con un ponte lungo Punta della Penna. Da l\u00ec si dirama poi in direzione del comune di San Giorgio Ionico, dove assorbe la ex Strada statale 603 di San Giorgio Jonico proveniente dalla vicina Carosino, per poi servire i comuni di Monteparano (con le vicine Roccaforzata e Faggiano), Lizzano attraverso la Strada Provinciale 115, poi Fragagnano, Sava (da cui partono i collegamenti con San Marzano di San Giuseppe-Grottaglie, Torricella, Maruggio, Uggiano Montefusco e il mare) e Manduria (da cui partono le provinciali per Francavilla Fontana e Oria). Da Manduria prosegue come strada extraurbana secondaria a quattro corsie sino a San Pancrazio Salentino, servendo Avetrana, Erchie e le marine di Manduria e Porto Cesareo. Dopo aver deviato per il centro di San Pancrazio, prosegue verso est entrando immediatamente in Provincia di Lecce, per poi attraversare Guagnano, incrociare la direttrice Mesagne-San Donaci-Salice Salentino-Veglie e attraversare per ultima Campi Salentina (da cui raggiungere Cellino San Marco e Squinzano a Nord e Novoli e Carmiano a Sud). Poi una volta uscita dal centro abitato incrocia la Strada Provinciale Novoli-Trepuzzi per poi sfociare subito dopo nel percorso della Strada statale 16 Adriatica presso la stazione di Surbo, quindi a tre chilometri da Lecce."}
{"id": "2365321", "revid": "1613185", "url": "https://it.wikipedia.org/wiki?curid=2365321", "title": "San Giorgio libera la principessa (Donatello)", "text": "Il rilievo di San Giorgio libera la principessa (variamente indicato anche come \"San Giorgio e il Drago\" o \"San Giorgio e la Principessa\") \u00e8 un'opera di Donatello su marmo apuano (129x39 cm) proveniente dalla base della nicchia dell'Arte dei Corazzai e Spadai di Orsanmichele ed oggi conservata nel Museo del Bargello (all'esterno si trova una copia). Risale al 1416-1417 e fa da completamento alla statua del \"San Giorgio\" contenuta nella nicchia.\nL'opera \u00e8 di grande importanza perch\u00e9 rappresenta sia il pi\u00f9 antico esempio conosciuto di stile \"stiacciato\", sia il pi\u00f9 antico uso della prospettiva lineare centrica in un'opera d'arte.\nStoria.\nSan Giorgio era un santo guerriero, per questo era stato scelto come patrono dell'Arte dei Corazzai e Spadai, cio\u00e8 dai fabbricanti di armi. Un documento datato febbraio 1417 ricorda l'acquisto di un blocco di marmo per lo zoccolo del tabernacolo, probabilmente iniziato a essere scolpito poco dopo. La formella di \"San Giorgio che uccide il drago alla presenza della principessa\" godette subito di notevole fama, oscurata solo dalla statua del \"San Giorgio\" soprastante. L'opera \u00e8 infatti considerata come una delle pi\u00f9 antiche rappresentazioni di prospettiva centrale a punto unico di fuga, secondo la tecnica messa a punto da Brunelleschi in quegli anni.\nNel corso del XIX secolo la nicchia rest\u00f2 vuota per lo spostamento del \"San Giorgio\" in una pi\u00f9 riparata nicchia sul lato sud, vuota del 1628. Nel 1891 poi l'opera venne musealizzata nel Bargello e sostituita all'esterno da una copia, inspiegabilmente bronzea anzich\u00e9 marmorea. Solo nel 1976 il gruppo della statua e del pannello della base venne riunito nel museo, quando venne anche approntata la copia esterna.\nDescrizione e stile.\nIl \"San Giorgio che libera la principessa\" \u00e8 anche il pi\u00f9 antico esempio conosciuto di bassorilievo nel rivoluzionario stile \"stiacciato\", dove cio\u00e8 la minima profondit\u00e0 scultorea non impedisce la creazione di uno spazio illusorio e idealmente illimitato tramite variazioni di spessore di pochi millimetri, pi\u00f9 simile a una pittura che a una scultura.\nLa costruzione secondo il punto di fuga centrale (visibile unendo le linee orizzontali del portico a destra e della base della grotta del drago a sinistra) centra l'attenzione dell'osservatore sulla figura di San Giorgio, che a cavallo di un destriero sta affondando la lancia nel petto del mostro, mentre a destra la soave principessa sta pregando con aspettativa un po' retorica per la sua vittoria. Molto incisiva \u00e8 la costruzione dell'azione, composta secondo una serie di linee incrociate (il drago, il cavallo, la lancia, il corpo di san Giorgio) che ben drammatizzano lo scontro di volont\u00e0 dei due antagonisti.\nLa scena presenta quell'essenzialit\u00e0 tipica dello stile rinascimentale, con i personaggi ridotti ai soli protagonisti e coerentemente collocati nello spazio, in modo da rendere immediatamente leggibile il nodo narrativo dello scontro, evidenziato anche dalle linee convergenti e dalle variazioni di chiaroscuro.\nSe le linee del mantello, l'armatura preziosa del santo e il profilo delle ali aperte del drago sono particolari derivati dal gusto tardo gotico, nuova \u00e8 la concezione dello spazio, che sembra espandersi oltre la cornice del bassorilievo, pur se alcuni sicuri punti di riferimento ne permettono una definizione perfetta. Se per Brunelleschi per\u00f2 la prospettiva era un metodo per organizzare \"a posteriori\" la spazialit\u00e0, Donatello qui la usa per evidenziare il centro dell'azione, come se fossero le figure stesse a generare lo spazio."}
{"id": "2365322", "revid": "125641613", "url": "https://it.wikipedia.org/wiki?curid=2365322", "title": "Delphinapterus leucas", "text": "Il beluga (Delphinapterus leucas [Pallas, 1776]) \u00e8 un cetaceo bianco della famiglia dei Monodontidi, presente in Alaska, Groenlandia, Canada e Russia.\nDescrizione.\nQuesto mammifero marino possiede una livrea bianca o giallastra, con una protuberanza distintiva sulla testa. Alla nascita i piccoli appaiono scuri o grigio-bruni, poi con l'et\u00e0 si schiariscono, fino a raggiungere la gradazione bianca tra i 5 e i 12 anni d'et\u00e0. La lunghezza degli adulti varia dai 5,5 metri dei maschi ai 4,1 delle femmine. Il peso fra i 700 e i 1.200 chili per le femmine e fra i 1100 e i 1600 chili per i maschi.\nCome anche la maggior parte degli altri Odontoceti i beluga possiedono il melone, un organo costituito da tessuto adiposo posto al centro della fronte. Il melone dei beluga \u00e8 particolarmente bulboso e malleabile, tanto che questi animali sono in grado di cambiare la forma della testa soffiando aria nei seni paranasali. A differenza di altri cetacei, le vertebre del collo non sono saldate insieme, cosicch\u00e9 il beluga ha la capacit\u00e0 di ruotare la testa lateralmente. La bocca possiede da otto a dieci denti da ciascun lato della mascella, per un totale di 34-40 denti.\nI beluga non hanno la pinna dorsale, caratteristica indicata anche dal nome del genere: \"apterus\" in greco significa infatti senza ali. La perdita della pinna dorsale potrebbe essere un adattamento alla vita sotto i ghiacci, o forse un modo per conservare calore. Come in altri cetacei, la ghiandola tiroidea \u00e8 particolarmente grande se comparata con quella dei mammiferi terrestri (proporzionalmente \u00e8 grande tre volte quella del cavallo) e serve a sostenere il metabolismo accelerato durante la stagione estiva trascorsa agli estuari dei fiumi.\nIl corpo cilindrico, soprattutto quando ben nutrito, si assottiglia verso la coda. La pinna caudale continua a crescere, incurvandosi man mano che l'animale invecchia. Le pinne pettorali sono ampie e corte e hanno una forma quasi quadrata.\nBiologia.\nComportamento.\nI beluga sono animali molto socievoli. I maschi si riuniscono in gruppi che occasionalmente possono arrivare a contare anche centinaia di individui, mentre le femmine con i piccoli restano in gruppi separati meno numerosi. \u00c8 proprio durante questi assembramenti (che possono rappresentare anche una percentuale significativa dell'intera popolazione) che i beluga diventano pi\u00f9 vulnerabili alla caccia.\nI branchi tendono ad essere instabili, ci\u00f2 significa che ogni animale tende a passare da un gruppo ad un altro. Studi con radiolocalizzazione hanno mostrato che i beluga possono partire in un gruppo e, un paio di giorni pi\u00f9 tardi, trovarsi a centinaia di chilometri di distanza. Le madri con i cuccioli instaurano le relazioni sociali pi\u00f9 strette. I piccoli spesso ritornano allo stesso estuario della madre durante l'estate, e spesso la incontrano anche dopo essere diventati adulti.\nI beluga sono molto giocosi e possono spruzzare gli uomini o gli altri cetacei. Se tenuti in cattivit\u00e0, non \u00e8 insolito venire colpiti da uno dei loro spruzzi. I ricercatori credono che questo comportamento derivi dalla necessit\u00e0 di smuovere la sabbia dei fondali alla ricerca di crostacei.\nA differenza di altre balene, sono anche capaci di nuotare all'indietro.\nI maschi raggiungono la maturit\u00e0 sessuale tra i quattro e i sette anni, mentre le femmine tra i sei e i nove anni. I beluga possono vivere anche 50 anni.\nAlimentazione.\nIl beluga \u00e8 un nuotatore lento che si nutre prevalentemente di piccoli pesci, ma non disdegna cefalopodi (come polpi e calamari). La ricerca di cibo avviene normalmente ad una profondit\u00e0 di 300 metri, ma i beluga possono raggiungere anche una profondit\u00e0 doppia. Una tipica immersione dura dai tre ai cinque minuti, ma pu\u00f2 raggiungere anche i venti minuti di tempo.\nRiproduzione.\nLe femmine partoriscono ogni 3 anni, da febbraio a maggio, ma alcuni parti avvengono anche in altri periodi dell'anno. Non \u00e8 chiaro se il beluga adotti una strategia riproduttiva di diapausa embrionale. La gestazione dura da dodici a quattordici mesi e mezzo. Le nascite avvengono in un periodo che varia da luogo a luogo. Nell'artico canadese i piccoli nascono tra marzo e settembre, nella Baia di Hudson il picco delle nascite si verifica alla fine di giugno, mentre nel mare del Labrador tra la fine di luglio e i primi di agosto.\nI nuovi nati sono lunghi circa 1,5 metri, pesano 80 chili e sono grigi. I piccoli rimangono dipendenti dalla madre per almeno due anni.\nVocalizzazione.\nI beluga sono estremamente vocali. La frequenza e il vasto repertorio delle loro vocalizzazioni gli valse il soprannome di \"canarini marini\". Sono state documentate almeno 11 diverse voci del beluga, inclusi fischi e squilli acuti e risonanti; suoni chioccianti; cinguettii; trilli; e toni a campana.\nPredatori.\nGli orsi polari possono approfittare dei momenti in cui i beluga rimangono intrappolati tra i ghiacci e sono incapaci di tornare all'oceano. Essi colpiscono i beluga e li trascinano sul ghiaccio. Anche le orche costituiscono dei temibili predatori.\nTassonomia.\nNel 1776 Peter Simon Pallas descrisse per primo il beluga. \u00c8 un membro della famiglia Monodontidae che a sua volta fa parte del sottordine Odontoceti comprendente tutti i cetacei dentati. L'Orcella asiatica era un tempo collocata nella stessa famiglia, ma recenti analisi genetiche suggeriscono altrimenti. Il narvalo \u00e8 l'unica altra specie della famiglia Monontidae oltre al beluga.\nLa parola \"beluga\" viene dal russo \"beloye\" che significa \"bianco\"\nQuesto cetaceo \u00e8 anche colloquialmente definito \"canarino di mare\" a causa degli acuti vocalizzi simili ad un cinguettio che emette per comunicare con i suoi simili.\nEvoluzione.\nUn antichissimo progenitore dei beluga fu la \"Denebola brachycephala\", oggi estinta, che visse nel Miocene. Un fossile rinvenuto nella Penisola di Bassa California indica che la famiglia un tempo abitava acque pi\u00f9 calde. I resti indicano inoltre che in tempi relativamente recenti, l'areale del beluga \u00e8 mutato fino a quello attuale rappresentato dai ghiacci polari \u2013 espandendosi durante le ere glaciali e contraendosi quando il ghiaccio si ritira. \nDistribuzione e habitat.\nIl beluga abita una zona discontinua compresa tra i 50\u00b0 N e gli 80\u00b0 N, in particolare lungo le coste di Alaska, Canada, Groenlandia e Russia. Le popolazioni pi\u00f9 meridionali si rinvengono lungo l'estuario del fiume San Lorenzo e del fiume Saguenay, in Qu\u00e9bec, per quanto riguarda l'Atlantico, mentre il fiume Amur, le Isole \u0160antar e le acque che circondando l'isola Sachalin, nel Mare di Ochotsk rappresentano le aree pi\u00f9 meridionali dell'Oceano Pacifico in cui si possono trovare questi animali.\nCol sopraggiungere della primavera i beluga si spostano in insenature poco profonde come baie ed estuari dei fiumi, dove trascorreranno l'estate. Questi siti sono discontinui. Una madre solitamente ritorna nello stesso luogo anno dopo anno. Non appena le zone estive cominciano a ricoprirsi di ghiaccio col sopraggiungere dell'autunno, i beluga si spostano in cerca di luoghi pi\u00f9 adatti dove trascorrere l'inverno. La maggior parte di essi viaggia in direzione dello spostamento del pack, mantenendosi sul suo bordo durante l'inverno. Altri invece restano sotto il pack, sopravvivendo grazie a spaccature nel ghiaccio dalle quali emergere per respirare. I beluga sono anche in grado di trovare sacche d'aria intrappolate sotto il ghiaccio. La capacit\u00e0 di questi animali di trovare piccoli spazi liberi dal ghiaccio in mezzo al denso e spesso pack che pu\u00f2 arrivare a coprire anche il 96% della superficie resta un mistero per gli scienziati. \u00c8 stato suggerito che i beluga si servano dell'ecolocalizzazione, strumento adatto alla vita sotto i ghiacci, per trovare le crepe nel pack necessarie per respirare.\nNel 1849, durante i lavori di costruzione della prima ferrovia attraverso Rutland e Burlington nel Vermont, gli operai portarono alla luce i resti di un misterioso animale nella citt\u00e0 di Charlotte. Sepolto sotto uno strato spesso tre metri di argilla blu, queste ossa erano diverse da quelle di qualsiasi altro animali fino ad allora scoperto nel Vermont. Gli esperti le identificarono come appartenenti ad un beluga. Poich\u00e9 Charlotte si trova a pi\u00f9 di 241\u00a0km dal pi\u00f9 vicino oceano, i naturalisti dell'epoca non riuscirono a spiegare come le ossa di un mammifero marino fossero finite nella campagna del Vermont. Oggi, questo fossile \u00e8 d'aiuto nello studio della geologia della zona del Lago Champlain, oltre ad essere il fossile ufficiale dello Stato del Vermont (facendo cos\u00ec di questo stato l'unico ad avere il fossile ufficiale di un animale ancora esistente).\nIl 9 giugno 2006 la carcassa di un giovane beluga fu rinvenuta nel fiume Tanana, vicino a Fairbanks in Alaska, a circa 1700 chilometri dal pi\u00f9 vicino sito di beluga conosciuto. I beluga talvolta seguono gli spostamenti dei pesci, e ci\u00f2 ha portato il biologo dell'Alaska Tom Seaton a ipotizzare che l'animale avesse seguito i salmoni lungo il fiume l'autunno precedente.\nRelazioni con gli uomini.\nI beluga sono stati tra le prime specie di cetacei ad essere allevati in cattivit\u00e0. Il primo esemplare fu mostrato al Barnum's Museum a New York nel 1861. Al giorno d'oggi resta una delle poche specie di cetacei ad essere esibita in acquari e parchi acquatici di Nord America, Europa e Asia. \u00c8 diventato popolare soprattutto per il colore e per la grande variet\u00e0 di espressioni facciali che questo animale riesce a riprodurre. A differenza di altri cetacei che presentano un \"sorriso\" piuttosto statico, il beluga, grazie alle vertebre cervicali mobili, riesce ad ottenere una grande diversit\u00e0 di espressioni. La maggior parte dei beluga degli acquari sono catturati in natura, anche se i programmi di riproduzione in cattivit\u00e0 ottengono un certo successo.\nSia la marina militare degli Stati Uniti, sia la marina militare russa hanno usato i beluga nelle operazioni di sminamento nei mari artici. C'\u00e8 stato un caso in cui un beluga in cattivit\u00e0 ha aiutato un sub in difficolt\u00e0 mentre stava eseguendo un'immersione nella sua piscina, riportandolo in superficie e, probabilmente, salvandogli la vita.\nPopolazione e minacce.\nLa popolazione di beluga attualmente esistente in natura \u00e8 stimata intorno ai 100.000 esemplari. Nonostante questo numero sia molto pi\u00f9 elevato rispetto al numero di esemplari di altri cetacei, esso \u00e8 diminuito rispetto al periodo precedente l'inizio della caccia a questi animali. Si crede che vi siano 40.000 individui nel Mare di Beaufort, 25.045 nella Baia di Hudson, 18.500 nel Mare di Bering e 28.000 nell'Artico canadese. La popolazione all'estuario del San Lorenzo \u00e8 stimata attorno ai 1.000 esemplari. Il beluga \u00e8 considerato un ottimo indicatore dello stato di salute dell'ambiente grazie alla sua lunga vita, al fatto che si trovi in cima alla catena alimentare, alle grandi quantit\u00e0 di grasso che immagazzina nel suo corpo e al relativamente elevato numero di esemplari ancora esistente in natura, il che ha permesso anche di studiarlo in modo abbastanza approfondito.\nA causa dei grandi raggruppamenti di beluga agli estuari dei fiumi, l'inquinamento delle acque rappresenta una grave minaccia. \u00c8 stato registrato un incremento di casi di tumore a causa dell'inquinamento del fiume San Lorenzo. Le carcasse di beluga contengono cos\u00ec tanti agenti inquinanti che in alcuni paesi sono trattati come rifiuti tossici. Sono state riscontrate anche patologie riproduttive. Sono inoltre stati riscontrati livelli di PCB compresi tra 240 e 800 ppm, con una pi\u00f9 alta incidenza nei maschi. Gli effetti a lungo termine dell'inquinamento sono sconosciuti.\nIl disturbo causato dall'attivit\u00e0 umana rappresenta un'ulteriore minaccia. Mentre alcune popolazioni tollerano le piccole imbarcazioni, altre cercano di evitare attivamente le barche. Il Whale watching \u00e8 diventata un'attivit\u00e0 popolare nelle aree del San Lorenzo e del fiume Churchill.\nA causa delle sue prevedibili rotte migratorie e dell'alta concentrazione di esemplari, i beluga sono stati cacciati dalle popolazioni artiche per secoli. In alcune aree la caccia continua perch\u00e9 ancora ritenuta sostenibile. Tuttavia in talune zone come la Baia di Ungava e la Groenlandia, la caccia indiscriminata fa s\u00ec che il loro numero continui a diminuire. Si \u00e8 aperta una fase di dialogo tra le popolazioni inuit e gli organi governativi per cercare di far tornare la caccia ai beluga entro i livelli di sostenibilit\u00e0.\nAgenti patogeni.\nIl papillomavirus \u00e8 stato trovato all'interno dello stomaco dei beluga del San Lorenzo, cos\u00ec come l'herpesvirus. Sono stati osservati casi di encefalite e il protozoo Sarcocystis pu\u00f2 infettare questi animali. Alcuni ciliati sono stati rinvenuti nello sfiatatoio, sebbene non si siano dimostrati pericolosi.\nIl batterio Erysipelothrix rhusiopathiae, derivante da pesce contaminato, pu\u00f2 essere pericoloso per gli esemplari in cattivit\u00e0, provocando anoressia e lesioni cutanee, e pu\u00f2 portare alla morte se non diagnosticato per tempo e curato con antibiotici.\nStato di conservazione.\nIl beluga \u00e8 indicato come \"a rischio minimo\" dall'IUCN nonostante l'incertezza sul numero effettivo di esemplari (soprattutto nell'Artico russo) e la previsione che se gli sforzi attuali di tutela cessassero, in particolare per quanto riguarda la gestione della caccia, passerebbe allo stato di \"minacciato\" entro cinque anni. Prima del 2008 era classificato come \"vulnerabile\", un livello peggiore di quello attuale. La IUCN ha notato la stabilit\u00e0 dei gruppi pi\u00f9 numerosi e i metodi di censo migliori rispetto al passato indicano una popolazione pi\u00f9 grande rispetto a quanto precedentemente stimato.\nPer prevenirne la caccia, il beluga \u00e8 protetto dall'International Moratorium on Commercial Whaling; ciononostante, la caccia ad un piccolo numero di esemplari \u00e8 comunque permessa. Poich\u00e9 \u00e8 difficile stimare l'esatta popolazione di beluga, a causa del fatto che il loro habitat si estende anche nelle acque interne lontane dagli oceani, \u00e8 facile che questi cetacei vengano in contatto con le industrie di produzione di olio e gas. Per impedire che i beluga vengano in contatto con i rifiuti industriali, i governi di Canada ed Alaska stanno procedendo ad una ricollocazione dei siti dove le popolazioni di cetacei e i rifiuti vengono in contatto.\nPer evitare che gli esemplari allevati in cattivit\u00e0 muoiano, i biologi dell'Acquario di Vancouver stanno studiando metodi per evitare che dei funghi contaminino le vasche e per monitorarne costantemente lo stato di salute. Sebbene l'alto numero di animali in cattivit\u00e0 costituisca un'ulteriore minaccia, le loro carcasse possono contribuire alla ricerca scientifica.\nLe sottopopolazioni sono soggette a diversi fattori di minaccia ed \u00e8 per questo necessaria una valutazione individuale. Il gruppo delle insenature di Cook, nel Golfo dell'Alaska, \u00e8 classificato come \"critico\" dall'IUCN ed \u00e8 stato inserito nel 2008 nell'Endangered Species Act come minacciato di estinzione. Ci\u00f2 \u00e8 in gran parte dovuto al sovrasfruttamento dei beluga prima del 1998. La popolazione non \u00e8 riuscita a recuperare, anche se oggi sembra per lo meno stabile."}
{"id": "2365323", "revid": "66387", "url": "https://it.wikipedia.org/wiki?curid=2365323", "title": "Dinamogetto", "text": ""}
{"id": "2365334", "revid": "1573940", "url": "https://it.wikipedia.org/wiki?curid=2365334", "title": "Eubalaena glacialis", "text": "La balena franca nordatlantica (Eubalaena glacialis, ) \u00e8 una balena con i fanoni, una delle tre specie appartenenti al genere \"Eubalaena\". Nell'Oceano Atlantico settentrionale vivono circa 300 balene franche nordatlantiche.\nDescrizione.\nCome altre balene franche, le balene franche nordatlantiche sono facilmente distinguibili dalle altre balene per le callosit\u00e0 presenti sulla loro testa, per il largo dorso privo di pinna dorsale e per il lungo profilo arcuato della bocca, che comincia sopra l'occhio. Il corpo di questa balena \u00e8 grigio molto scuro o nero, occasionalmente con alcune macchie bianche sul ventre. Le callosit\u00e0 della balena franca appaiono bianche, non a causa della pigmentazione della pelle, ma per la presenza di grandi colonie di ciamidi o pidocchi delle balene.\nLe balene franche adulte misurano solitamente dagli 11 ai 17 metri di lunghezza, e pesano fino a oltre 60 tonnellate; l'esemplare misurato pi\u00f9 grande era lungo 18,2 metri e pesava 106,5 tonnellate. Le femmine sono pi\u00f9 grandi dei maschi e danno alla luce il primo piccolo a nove o dieci anni di et\u00e0 dopo una gestazione di un anno; l'intervallo tra le nascite sembra essere aumentato in anni recenti ed attualmente si aggira tra i tre ed i sei anni. Alla nascita i piccoli sono lunghi di solito tra i 4 e i 4,5 metri. Abbiamo solamente pochi dati disponibili sulla loro speranza di vita, ma si crede che sia almeno di 50 anni e che le specie strettamente imparentate con essa possano vivere pi\u00f9 di un secolo.\nil suo soffio ha una forma a \"v\" spesso il getto sinistro \u00e8 pi\u00f9 alto del destro e raggiunge l'altezza di 4 metri.\nCaccia alla balena.\nLe balene franche venivano chiamate cos\u00ec perch\u00e9 i balenieri ritenevano che esse fossero le balene \u00abgiuste\u00bb da cacciare. Il 40% del peso corporeo di una balena franca \u00e8 costituito da sego, che possiede relativamente una bassa densit\u00e0. Di conseguenza, diversamente da molte altre specie di balena, le balene franche morte galleggiano. Questa caratteristica, combinata alla sua lentezza nei movimenti, le ha rese facili da catturare perfino ai balenieri equipaggiati solamente con barche di legno ed arpioni scagliati a mano. I Baschi furono i primi a cacciare la balena franca nordatlantica su scala commerciale. Ci\u00f2 avvenne nell'XI secolo nel golfo di Biscaglia. Le balene vennero cacciate inizialmente per il loro olio ma, in seguito ai miglioramenti tecnologici nella conservazione della carne, questi animali vennero utilizzati anche come fonte di cibo. I balenieri baschi si spinsero fino al Canada orientale a partire dal 1530 e alle coste della baia di Todos os Santos (stato di Bahia, in Brasile) dal 1602. Le ultime spedizioni basche a caccia di balene vennero effettuate prima dell'inizio della Guerra dei Sette Anni (1756-1763). In seguito vennero effettuati alcuni tentativi per riportare in voga questa caccia, tutti falliti. La baleneria sulle coste basche continu\u00f2 sporadicamente nel corso del XIX secolo. I Baschi vennero rimpiazzati dai balenieri delle nuove colonie americane: i \u00abbalenieri yankee\u00bb. Partendo da Nantucket, nel Massachusetts, e da Long Island, nello stato di New York, gli americani furono in grado di catturare in alcuni anni fino a 100 balene franche. Dal 1750 la balena franca boreale nordatlantica divenne gi\u00e0 estinta da un punto di vista commerciale ed i balenieri yankee si spostarono nell'Atlantico meridionale prima della fine del XVIII secolo. Quando divenne chiaro che i branchi erano stati quasi distrutti, nel 1937 venne emesso un bando globale alla caccia alle balene franche. Il bando venne in maggior parte rispettato, sebbene alcuni balenieri continuarono a violarlo per alcuni decenni. I balenieri di Madera catturarono le ultime due balene franche nel 1968.\nPopolazione e distribuzione.\nEsistono circa 400 balene franche boreali nordatlantiche, quasi tutte nell'oceano Atlantico nord-occidentale. In primavera, estate ed autunno, si nutrono in aree al largo delle coste canadesi e degli USA nord-orientali, in un'area che va dallo stato di New York alla Nuova Scozia. Aree di nutrizione particolarmente popolari sono la Baia di Fundy e la Baia di Cape Cod. In inverno, si spostano a sud, verso la Georgia e la Florida, per partorire.\nNegli ultimi decenni vi sono stati alcuni avvistamenti di questa specie pi\u00f9 ad est - ricordiamo ad esempio quelli avvenuti nel 2003 nei pressi dell'Islanda. \u00c8 probabile che questi esemplari siano gli ultimi sopravvissuti della popolazione virtualmente estinta dell'Atlantico orientale, ma l'esame delle testimonianze dei vecchi balenieri suggerisce che siano pi\u00f9 probabilmente esemplari provenienti da ovest. Alcuni avvistamenti sono avvenuti in Norvegia, Irlanda, Spagna, Portogallo, Isole Canarie e sappiamo con certezza che almeno gli individui avvistati in Norvegia provengono dalla popolazione occidentale."}
{"id": "2365340", "revid": "999533", "url": "https://it.wikipedia.org/wiki?curid=2365340", "title": "Gran Premio di Monaco 1991", "text": "Il Gran Premio di Monaco 1991 \u00e8 stata la quarta prova del Campionato mondiale di Formula 1 1991. Organizzato dall'Automobile Club de Monaco, la gara si svolse il 12 maggio sul circuito cittadino di Montecarlo.\nFin dal venerd\u00ec Ayrton Senna si impose come il pilota pi\u00f9 veloce del \"circus\", riuscendo anche a marcare il nuovo record del tracciato durante le qualifiche. In gara ottenne, poi, un facile successo, precedendo Nigel Mansell su Williams e Jean Alesi su Ferrari. A punti giunsero anche il pilota della Benetton Roberto Moreno, Alain Prost ed Emanuele Pirro, quest'ultimo alla guida di una delle vetture della Scuderia Italia.\nL'evento, pur con una cospicua presenza di pubblico sulle tribune, in Italia rappresent\u00f2 uno dei punti pi\u00f9 bassi in termini di \"audience\" della stagione televisiva di Formula 1, con ascolti inferiori ai 5 milioni di telespettatori (oltre due milioni in meno rispetto al Gran Premio precedente), dovuti agli scarsi risultati ottenuti dalla Ferrari.\nVigilia.\nOrganizzazione dell'evento.\nDue settimane prima dell'appuntamento mondiale, l'Automobile Club di Monaco decise di fare riasfaltare larghi tratti del circuito per far s\u00ec che si trovasse in perfette condizioni. Venne poi presentato il programma del fine settimana, che prevedeva, oltre alla Formula 1, il Gran Premio di Monaco di Formula 3, il \"Jaguar Sport Million Dollar Intercontinental Challenge\" e la Renault Clio Cup come gare di contorno.\nAspetti tecnici.\nPer l'appuntamento in terra monegasca la Ferrari decise di portare un nuovo motore, costruito apposta per l'occasione. L'intenzione dei tecnici della casa italiana era di avere un'accelerazione migliore nei rettilinei.\nQualifiche.\nResoconto.\nNella sessione di qualifiche di gioved\u00ec Ayrton Senna ottenne il miglior tempo, girando in 1:20.503, lasciando stupiti gli addetti ai lavori, in quanto il brasiliano aveva viaggiato ad una media di oltre 148\u00a0km/h, ritenuta molto alta per il tracciato monegasco. Dietro di lui si piazzarono Berger, staccato, per\u00f2, di oltre sette decimi, Riccardo Patrese ed Alain Prost. Proprio il francese, per buona parte della sessione, era stato in testa, ma nei suoi ultimi tentativi si era spesso trovato nel traffico e non era riuscito ad ottenere miglioramenti apprezzabili. Dichiar\u00f2 comunque alla stampa transalpina, visto il suo silenzio nei confronti di quella italiana, di ritenere possibile un ulteriore passo avanti al sabato, dopo che sarebbero state eseguite regolazioni precise. Meno soddisfatto il suo compagno di squadra Alesi, autore del sesto tempo, che lament\u00f2 eccessive vibrazioni sulla sua vettura. Terminate le prove, per\u00f2, una telefonata arrivata all'autodromo informava della presenza di una bomba nel motor home. I piloti e i tecnici vennero quindi fatti sgombrare, mentre circa cinquanta agenti effettuarono vasti controlli, ma non venne trovato nulla. L'allarme rientr\u00f2 e la chiamata venne attribuita ad un mitomane.\nAl sabato Senna mantenne la pole position, migliorandosi ulteriormente e segnando il nuovo record del circuito in 1:20.344. Al suo fianco, in prima fila, si piazz\u00f2 Stefano Modena, seppur staccato di mezzo secondo, che fu in grado di sfruttare al meglio la superiorit\u00e0 delle gomme Pirelli da qualifica. Patrese conferm\u00f2 il terzo tempo, anche se avrebbe potuto aspirare ad ottenere il miglior crono, ma venne rallentato da Maur\u00edcio Gugelmin nel suo giro migliore. Il padovano afferm\u00f2, per\u00f2, di essere molto fiducioso e di poter puntare alla vittoria della gara. Dietro di loro si qualificarono Piquet, Nigel Mansell e Berger, unico tra i piloti di testa a non essersi migliorato. Solamente settimo Alain Prost, che, come il compagno di squadra Alesi (qualificatosi nono) accus\u00f2 problemi al cambio e scont\u00f2 un'aerodinamica poco efficiente soprattutto nel secondo e terzo settore. A completare lo schieramento dei primi dieci Roberto Moreno, ottavo, e De Cesaris, decimo.\nAlex Caffi non prese, invece, parte alla gara dopo un violento incidente durante le prove, mentre Martin Brundle venne squalificato per aver saltato un controllo del peso della propria vettura.\nGara.\nResoconto.\nAlla partenza Senna mantenne la testa della corsa nonostante l'ottimo scatto di Stefano Modena. Dietro di loro seguivano Riccardo Patrese, Nigel Mansell e Alain Prost. Alla prima curva Berger tampon\u00f2 violentemente Piquet, causandone il ritiro per la rottura di una sospensione, mentre l'austriaco riusc\u00ec a continuare. Nei primi giri Modena fu in grado di tenere il ritmo imposto da Senna, ma non appena iniziarono i doppiaggi il brasiliano si allontan\u00f2 rapidamente.\nAl nono giro Berger, nel tentativo di pulirsi la visiera, sporcatasi a causa dell'olio lasciato da una Minardi, perse il controllo della propria vettura, incidentandosi contro le barriere. Poco dopo, a Pierluigi Martini venne inflitto uno \"stop&amp;go\" di dieci secondi (per la prima volta nella storia della Formula 1) per aver ostacolato Stefano Modena in fase di doppiaggio nella zona delle \"Piscine\".\nAl trentesimo giro Prost riusc\u00ec a superare Mansell installandosi in quarta posizione. Patrese, intanto, aveva sensibilmente ridotto il suo ritardo da Stefano Modena, portandosi alle sue spalle, ma al quarantaduesimo giro il motore del pilota della Tyrrell, che fino a quel momento non aveva dato alcun problema, esplose e l'olio rilasciato da quest'ultimo fece s\u00ec che Patrese perdesse il controllo della propria vettura, finendo contro i guard-rail. A questo punto la classifica vedeva Senna, che disponeva di un rassicurante vantaggio su Prost, Mansell, Alesi, Moreno e JJ Lehto. Prost, per\u00f2, aveva problemi con un dado della ruota anteriore destra, allentatosi, e che gli fece perdere una posizione nei confronti di Mansell. A cinque giri dalla fine il pilota francese, temendo di perdere lo pneumatico, decise di rientrare ai box, ma colse impreparati i meccanici della Ferrari. A detta di Cesare Fiorio, direttore tecnico della scuderia, ci\u00f2 era dovuto al fatto che Prost aveva comunicato troppo tardi la sua intenzione di fermarsi per una sosta, mentre quest'ultimo, in silenzio stampa nei confronti dei giornalisti italiani, si rifiut\u00f2 di dare la propria versione dei fatti. Guadagnarono quindi una posizione sia Alesi che Moreno, autori entrambi di una corsa regolare, ma solitaria. Lehto, intanto, in difficolt\u00e0 col cambio, dovette lasciare strada al proprio compagno di squadra Emanuele Pirro, perdendo la possibilit\u00e0 di segnare punti.\nSenna si impose quindi per la quarta volta consecutiva durante la stagione, davanti a Mansell ed Alesi. Presero punti anche Moreno, Prost ed Emanuele Pirro. Il brasiliano aveva ormai ventinove punti di vantaggio nei confronti di Prost, suo rivale pi\u00f9 vicino nella lotta al titolo.\nDopo la gara.\nAl termine del Gran Premio, Ayrton Senna, nelle interviste del dopo gara, si dichiar\u00f2 felice della sua prestazione e del largo margine che aveva in classifica piloti, pur evidenziando alcuni piccoli problemi al cambio e al motore nelle fasi finali di gara. Molto pi\u00f9 delusi, invece, Stefano Modena e Riccardo Patrese. Il primo perch\u00e9 sentiva di aver perso un secondo posto ormai sicuro, il secondo per il fatto che la sua Williams aveva un ottimo assetto e per il non aver potuto fare niente per evitare l'incidente.\nRovente era la situazione interna alla Ferrari, in particolare per l'episodio della sosta ai box improvvisa che aveva coinvolto Alain Prost. Quest'ultimo, in un'intervista rilasciata alla tv francese, lament\u00f2 l'eccessiva atmosfera di tensione creatasi attorno alla scuderia italiana, ma non riserv\u00f2 alcuna critica ai suoi meccanici. Jean Alesi, dal canto suo, non si ritenne soddisfatto del risultato, criticando la sua squadra per avergli cambiato l'assetto la domenica mattina, senza che lui potesse aver alcun riferimento concreto per la gara."}
{"id": "2365344", "revid": "767487", "url": "https://it.wikipedia.org/wiki?curid=2365344", "title": "Ruy Bueno Neto", "text": "Caratteristiche tecniche.\nGioca come terzino destro, ma aveva iniziato come centrocampista e da quel ruolo ha tratto la sua propensione offensiva.\nCarriera.\nClub.\nCresciuto nell'Am\u00e9rica-MG, vinse il Campionato Mineiro 2001, risultato che gli diede la possibilit\u00e0 di giocare per club pi\u00f9 importanti come Cruzeiro e Guarani e Botafogo.\nAiut\u00f2 il club di Rio de Janeiro ad evitare la retrocessione nel Campeonato Brasileiro S\u00e9rie A; nel 2006 vinse il Campionato Carioca. Nel 2007, Ruy si svincol\u00f2 da Botafogo per ottenere un contratto con il DC United, squadra della Major League Soccer statunitense, ma la transazione non fu portata a termine e il giocatore si trasfer\u00ec al Figueirense. Per tutto il 2007 gioc\u00f2 da titolare per il club di Florian\u00f3polis. Nel 2008 non rinnov\u00f2 il contratto e pass\u00f2 al N\u00e1utico. A met\u00e0 dicembre, Ruy si trasfer\u00ec al Gr\u00eamio.\nLa prima partita ufficiale con il Gr\u00eamio fu contro l'Inter de Santa Maria, il 21 gennaio 2009."}
{"id": "2365345", "revid": "1573940", "url": "https://it.wikipedia.org/wiki?curid=2365345", "title": "Ziphius cavirostris", "text": "Lo zifio (Ziphius cavirostris ), unica specie del genere Ziphius, \u00e8 un cetaceo della famiglia degli Zifiidi.\nEtimologia.\nIl nome generico \"Ziphius\" \u00e8 di origine incerta: \u00e8 possibile che derivi dal greco \"xiphos\", \u00abspada\u00bb, forse per il rostro allungato, considerato spadiforme; l'epiteto specifico \"cavirostris\", invece, deriva dal latino \"cavum\" e \"rostrum\", \u00abdal rostro cavo\u00bb. In inglese la specie \u00e8 nota come \"Cuvier's Beaked whale\": \"Beaked whale\", \u00abbalena dal becco\u00bb, \u00e8 la denominazione volgare dell'intera famiglia degli Zifiidi. Altro nome anglosassone \u00e8 \"Goose-beaked whale\", \u00abbalena a becco d'oca\u00bb, riferito al particolare aspetto del rostro.\nDescrizione.\nMaschi e femmine raggiungono dimensioni simili (contrariamente alla diffusa opinione che, uniche fra gli odontoceti, le femmine di zifio siano pi\u00f9 grandi dei maschi). Le dimensioni medie dell'adulto sono di circa 6 m; il massimo valore misurato, in un esemplare femmina catturato presso Tarragona nel 1944, era di 7,60 m. Il peso dell'adulto si aggira mediamente sulle 3 tonnellate, ma pu\u00f2 raggiungere un massimo di 6. La lunghezza media del neonato si aggira intorno ai 2,7 m. Lo zifio ha corpo siluriforme, piuttosto tozzo, e capo piccolo, lateralmente compresso, leggermente convesso superiormente per la presenza di un piccolo melone, con il rostro molto corto. Lo sfiatatoio, posto sulla verticale degli occhi e leggermente asimmetrico sulla sinistra, \u00e8 a mezzaluna con la concavit\u00e0 rivolta in avanti. Subito dietro lo sfiatatoio si trova una depressione, tipica della specie. La rima boccale \u00e8 corta, dalla tipica forma sigmoide, quasi a \u00absogghigno\u00bb; l'apice della mandibola \u00e8 decisamente sporgente in avanti, sotto alla mascella superiore. Nella regione golare possiede due solchi, disposti a V con il vertice rivolto in avanti, ma che non si congiungono. La pinna dorsale, piccola e triangolare, pi\u00f9 o meno falcata, \u00e8 situata all'inizio del terzo posteriore del corpo. Le pinne pettorali sono piccole e sottili (10-11% della lunghezza totale); quando tenute aderenti al corpo, rientrano in un'apposita depressione che \u00e8 tipica degli Zifiidi. La coda \u00e8 piuttosto grande (27% della lunghezza totale), con seno interlobare appena abbozzato o assente: anche questa una caratteristica della famiglia. Le principali difficolt\u00e0 nel descrivere la colorazione dello zifio derivano dal fatto che gran parte delle informazioni su questa specie provengono dall'osservazione di esemplari spiaggiati, spesso morti da tempo, e in cui i particolari della pigmentazione sono profondamente modificati dal decesso. Pare comunque che esistano differenze di colorazione dovute all'et\u00e0 e al sesso. I maschi adulti presentano una colorazione grigio ardesia su tutto il corpo, tranne che sulla testa e sul dorso immediatamente retrostante, che sono bianchi o biancastri. Le femmine adulte possono essere da grigio scuro a bruno rossiccio a bruno caffelatte, con il capo di sfumatura pi\u00f9 chiara, anche se mai bianco come nei maschi; una regione scura circonda l'occhio, che spesso \u00e8 anche ornato da due prominenti strie scure a mezzaluna, una anteriore e una posteriore all'occhio stesso. La livrea del piccolo sembra invece essere di color nero bluastro, col ventre di tonalit\u00e0 pi\u00f9 chiara. Il colore di fondo dello zifio \u00e8 inoltre quasi sempre frammisto a graffiature e macchie chiare di forma ovale. Le prime, assai pi\u00f9 frequenti sui corpi dei maschi adulti, sembrano il risultato di interazioni competitive e aggressive; le seconde, forse, cicatrici lasciate da lamprede e dal piccolo squalo pelagico tropicale \"Isistius brasiliensis\".\nBiologia.\nComportamento.\nI pochi resoconti disponibili descrivono lo zifio come un nuotatore rilassato e tranquillo, con una velocit\u00e0 che si aggira sui 3 nodi (5 km/h). \u00c8 il mammifero marino con la pi\u00f9 grande capacit\u00e0 di immersione subacquea, \u00e8 in grado di raggiungere quasi 3.000 metri di profondit\u00e0 e di restare immerso per 3 ore e 42 minuti senza respirare. Il rostro non viene spinto fuori dall'acqua; una tipica sequenza respiratoria inizia con l'apparizione del melone, seguita dall'emissione di un soffio piuttosto modesto. Poi il capo scompare sott'acqua mentre appare il resto del dorso con la pinna dorsale. La sequenza di superficie, nel corso della quale il cetaceo nuota in genere appena sotto il pelo dell'acqua, comporta una serie di soffi intervallati da circa 20 sec. L'ultima respirazione prima dell'immersione - che pu\u00f2 durare oltre 30 minuti - \u00e8 accompagnata quasi sempre dal sollevamento della coda fuori dall'acqua, come fanno i capodogli. Esistono anche casi documentati di zifii che saltano goffamente fuori dall'acqua. Non esistono dati sulle abitudini migratorie dello zifio. Le informazioni in merito sono talmente frammentarie da non consentire di delineare la struttura sociale di questa specie. La maggior parte delle osservazioni riguarda esemplari isolati o in piccoli gruppi di 2-4 esemplari. Il branco pi\u00f9 grande di cui si ha notizia era costituito da 25 esemplari. L'estrema rarit\u00e0 degli avvistamenti in mare di zifio indica la grande timidezza di questa specie, che di certo si adopera per tenersi alla larga dalle imbarcazioni e dalle attivit\u00e0 dell'uomo. Riguardo alla produzione di suoni, non esistono particolari in merito. Proprio dagli spiaggiamenti sappiamo che lo zifio non \u00e8 poi cos\u00ec raro come si potrebbe supporre dall'esiguit\u00e0 degli avvistamenti. Quasi la totalit\u00e0 di questi spiaggiamenti riguarda spiaggiamenti singoli. Si conoscono pochi casi di spiaggiamenti in massa di zifii: uno di 5 esemplari a Puerto Rico, un altro di 6 esemplari alle Gal\u00e1pagos, infine due alle Canarie, uno dei quali di almeno 12 esemplari. In Liguria, nel maggio 1963, nel giro di pochi giorni si spiaggiarono, lungo un arco di costa di alcune decine di chilometri, ben 15 esemplari di zifio; tecnicamente non si pu\u00f2 in questo caso parlare di spiaggiamento collettivo, malgrado i singoli eventi fossero di certo collegati tra loro. Lo zifio pu\u00f2 essere attaccato dall'orca. Nel 1985, al largo di Finale Ligure, un'orca fu fotografata mentre staccava brani di carne da una carcassa fresca di zifio, che con ogni probabilit\u00e0 essa stessa aveva catturato. La principale causa di mortalit\u00e0 per lo zifio in Mediterraneo sono comunque con ogni probabilit\u00e0 le catture accidentali in reti pelagiche derivanti. Da segnalare infine l'ipotesi che per lo meno alcuni degli spiaggiameneti collettivi di zifio (ad esempio quelli avvenuti alle Canarie, e forse anche quello in Liguria) fossero in qualche modo correlati con esercitazioni militari, e con conseguenti esplosioni subacquee.\nAlimentazione.\nDa quei pochi stomaci esaminati, soprattutto di esemplari catturati al largo del Giappone, sembrerebbe che lo zifio sia un predatore opportunista, anzich\u00e9 un eminente teutofago come spesso si legge. Si ciberebbe, cio\u00e8, delle prede maggiormente disponibili a seconda dei casi: prevalentemente calamari meso- e batipelagici quando si trova a profondit\u00e0 di poco inferiori ai 1000 m, mentre a profondit\u00e0 superiori divengono predominanti nella sua dieta varie specie di pesci. In Mediterraneo l'evidenza del contenuto stomacale di esemplari spiaggiati indica che qui lo zifio si ciba di calamari, in prevalenza \"Histioteuthis reversa\", \"H. bonnellii\" e \"Ancistroteuthis lichtensteinii\".\nRiproduzione.\nI parametri riproduttivi dello zifio sono per lo pi\u00f9 sconosciuti. Non sembra che esista una precisa stagione riproduttiva. La maturit\u00e0 sessuale avviene quando gli esemplari (di entrambi i sessi) raggiungono i 5,5 m di lunghezza. La longevit\u00e0 probabilmente raggiunge i 40 anni.\nDistribuzione e habitat.\nLo zifio \u00e8 il cetaceo che presenta la pi\u00f9 vasta distribuzione all'interno della famiglia degli Zifiidi. \u00c8 infatti presente in tutti gli oceani e i mari del mondo, dalle acque tropicali e temperato-fredde, fino all'isoterma dei 10 \u00b0C; sembra invece assente dalle acque polari. Purtroppo, quasi tutti i dati riguardanti la sua distribuzione provengono dall'esame degli spiaggiamenti, il che non costituisce certo una forma di informazione diretta e totalmente attendibile. Lo zifio \u00e8 senza dubbio un cetaceo pelagico di acque temperate e tropicali, che raramente si avventura nei pressi della costa e sopra la piattaforma continentale, ma sembra preferire acque dove la profondit\u00e0 raggiunge e supera i 1000 m.\nTassonomia.\nNel 1804 Raymond Gorsse ritrov\u00f2 presso la foce del fiume Galeg\u00e9on, vicino a Fos (sulla costa francese del Mediterraneo), un cranio semifossile di cetaceo che fu poi inviato a Parigi, al Museo nazionale. Qui fu esaminato da Cuvier, che lo descrisse pi\u00f9 tardi, nella sua opera \"Recherches sur les ossements fossiles\", come un cetaceo estinto, al quale diede il nome di \"Ziphius cavirostris\" per via del notevole sviluppo che presentava il bacino prenariale. Da allora crani di zifio apparvero qua e l\u00e0 in svariate regioni del mondo, e furono descritte via via, dagli zoologi che se ne occuparono, sempre con la creazione di nuove specie, finch\u00e9 lo zoologo scozzese Sir Edward Turner, esaminando nel 1872 un cetaceo spiaggiato alle Isole Shetland, si accorse che lo zifio non era per niente estinto, e che si trattava di un'unica specie pi\u00f9 volte descritta con differenti nomi. La convinzione che \"Ziphius\" sia un genere monotipico ha resistito fino ad oggi, malgrado la specie dimostri di possedere una discreta variabilit\u00e0 geografica.\nConservazione.\nNon esistono dati sulla consistenza della specie. Lo zifio sembra essere comunque un cetaceo poco abbondante, malgrado la sua capillare diffusione. Ogni tanto viene catturato al largo del Giappone, e ancor pi\u00f9 raramente presso altre localit\u00e0 dove viene praticata la caccia artigianale agli odontoceti minori (Piccole Antille, Sri Lanka, etc.); tuttavia questo limitato prelievo di certo non ne influenza la consistenza numerica. Nella Lista Rossa della IUCN lo zifio \u00e8 elencato nella categoria delle specie a rischio minimo."}
{"id": "2365351", "revid": "121837", "url": "https://it.wikipedia.org/wiki?curid=2365351", "title": "Limite della neve", "text": ""}
{"id": "2365355", "revid": "767487", "url": "https://it.wikipedia.org/wiki?curid=2365355", "title": "Piz Urlaun", "text": "Il Piz Urlaun (3.359\u00a0) \u00e8 una montagna delle Alpi Urano-Glaronesi nelle Alpi Glaronesi.\nDescrizione.\nSi trova in Svizzera tra il Canton Glarona ed il Canton Grigioni. Si pu\u00f2 salire sulla vetta partendo dalla \"Camona da Punteglias\" (2.311\u00a0m)."}
{"id": "2365365", "revid": "344503", "url": "https://it.wikipedia.org/wiki?curid=2365365", "title": "Adriana Pennino", "text": "Adriana Pennino (nell'originale inglese \"Adrian Pennino\") coniugata Balboa, (Filadelfia, 10 marzo 1950 - Filadelfia, 11 gennaio 2002) \u00e8 un personaggio immaginario della saga cinematografica \"Rocky\", interpretata dall'attrice Talia Shire. Compare nei primi cinque film della saga, mentre per il sesto e ultimo film \"Rocky Balboa\" del 2006, l'attrice, in accordo con Sylvester Stallone, ha deciso di far morire il personaggio per poter dare maggiore drammaticit\u00e0 al film e a Rocky stesso.\nStoria.\nRocky.\nNel primo film della saga, Adriana \u00e8 una timida ragazza di quasi 30 anni che lavora in un negozio di animali, e conosce Rocky tramite il fratello Paulie Pennino, amico del pugile. I due iniziano a frequentarsi, ma lei non sembra condividere la decisione di Rocky di accettare la sfida lanciatagli da Apollo Creed. Tuttavia resta al suo fianco, raggiungendolo sul ring alla fine dell'incontro con Apollo.\nRocky II.\nNel secondo film, Adriana sposa finalmente Rocky con una semplice cerimonia e rimane incinta. Anche stavolta non condivide la futura rivincita tra Apollo e Rocky ma, dopo il parto, a seguito del quale trascorre un breve periodo in coma, prende la decisione di sostenere il marito.\nRocky III.\nNel terzo film della saga, il nome non viene pi\u00f9 tradotto, mutando anche nella pellicola in italiano nell'originale \"Adrian\": in questo episodio non compie azioni di particolare rilievo, e sembra essere messa da parte in alcuni momenti della vicenda, che prevede particolari situazioni come la morte di Mickey e la cruciale rivincita tra Clubber Lang e Rocky. Anche se \u00e8 proprio lei a spronare il marito, incitandolo a credere in s\u00e9 stesso e nella rivincita con Lang.\nRocky IV.\nNel quarto capitolo della serie, Adriana inizialmente non approva che Rocky raccolga la sfida lanciatagli da Ivan Drago, ma poi decider\u00e0 di sostenere il marito e lo seguir\u00e0 fino in Russia.\nRocky V.\nNell'ultimo film della serie in cui appare, Adriana vive una situazione familiare apparentemente pi\u00f9 tranquilla, anche perch\u00e9 Rocky non combatte pi\u00f9, ma segnata da molti contrasti col figlio Robert. Quando si rende conto della precaria situazione economica familiare, torna ad abitare insieme ai congiunti nella casa in cui viveva con suo fratello prima di sposare Rocky, riprendendo a lavorare per necessit\u00e0.\nCarattere del personaggio.\nNel corso della saga Adriana \u00e8 piuttosto vicina per atteggiamento alla moglie di Apollo Creed, mentre si contrappone totalmente, per carattere, alla moglie di Ivan Drago, Ludmilla Vobet Drago (Brigitte Nielsen).\nSebbene Adriana sia molto timida, soprattutto nel primo film, in realt\u00e0 \u00e8 una donna energica, frustrata per\u00f2 dalla sua vita e dal fratello Paulie, che si sfoga con lei per la sua vita non realizzata. Adriana acquista grinta grazie al fidanzamento con Rocky, mantenendo tuttavia la sua bont\u00e0 e gentilezza. \u00c8 sempre presente a consolare il marito e a dargli forza nei momenti pi\u00f9 cruciali dei suoi incontri sul ring e per strada. Esemplari sono i suoi discorsi d'amore dopo la depressione di Rocky per la morte di Mickey e di Apollo, e in seguito al tradimento dell'allievo Tommy Gunn."}
{"id": "2365368", "revid": "599013", "url": "https://it.wikipedia.org/wiki?curid=2365368", "title": "Hyperoodon ampullatus", "text": "L'iperodonte boreale (Hyperoodon ampullatus) \u00e8 un odontoceto, e fa parte della famiglia ziphiidae. \u00c8 leggermente pi\u00f9 grande e pesante della controparte meridionale (10 metri per 10 tonnellate come massimo per la forma boreale, 9 metri per 8 tonnellate per quella australe).\nStoria.\nDi tale specie furono uccise decine di migliaia di esemplari, fra il 1850 e il 1973. Divent\u00f2 specie protetta a partire dal 1977.\nComportamento.\nCapace di immergersi per 14-70 minuti, in superficie soffia ogni 30-40 secondi. Le sue immersioni sono probabilmente profonde (pur non coprendo, durante tali periodi, lunghe distanze).\nI due sessi hanno denti che ricordano stuzzicadenti in entrambe le mascelle.\nDistribuzione.\nSi ritrova nella Nuova Scozia, Canada; nell'Oceano Artico fra l'Islanda, Jan Mayen, e il sud-ovest delle Svalbard; nello Stretto di Davis a nord del Labrador in Canada, i suoi spostamenti sono forse effettuati a nord in primavera e a sud in autunno\nSi \u00e8 spiaggiato solo poche volte.\nIl 20 gennaio 2006 venne scoperto un iperodonte boreale nel centro di Londra, nel Tamigi. Il cetaceo risal\u00ec il fiume fino all'Albert Bridge. Venne trainato da una chiatta e i soccorritori sperarono di salvarlo riportandolo in mare, ma mor\u00ec in seguito a convulsioni il 21 gennaio, durante il suo soccorso.\nAlimentazione.\nL'iperodonte boreale si nutre di molluschi, aringhe, seppie, stelle marine e altri invertebrati marini."}
{"id": "2365372", "revid": "149727", "url": "https://it.wikipedia.org/wiki?curid=2365372", "title": "Ferrovia Catania-Motta-Regalbuto", "text": ""}
{"id": "2365375", "revid": "277947", "url": "https://it.wikipedia.org/wiki?curid=2365375", "title": "Max Kalbeck", "text": "Biografia.\nMax Kalbeck firm\u00f2 alcuni suoi scritti con lo pseudonimo di Jeremias Deutlich.\nInizi\u00f2 a lavorare nel 1861 come direttore di cappella a Breslavia, sotto gli insegnamenti di Leopold Damrosch, e nel 1867 come cantante di chiesa.\nDal 1860 fino alla laurea nel 1869, frequent\u00f2 la scuola superiore di S. Maria Maddalena nella sua citt\u00e0 natale.\nSu consiglio di suo padre, poi studi\u00f2 legge a Breslavia, frequentando e divenendo membro della confraternita \"Arminia Breslau\".\nNel 1872 si trasfer\u00ec presso l'Universit\u00e0 di Monaco di Baviera per studiare filologia e filosofia e contemporaneamente musica alla Scuola Reale di Musica con Joseph Gabriel Rheinberger per la composizione, con Franz W\u00fcllner per il canto corale e la partitura orchestrale, con Giuseppe Walter per il violino.\nTorn\u00f2 a Breslavia nel 1874, dove incominci\u00f2 la sua carriera di critico d'arte e di musica dapprima per il giornale della Slesia, poi alla \"Breslauer Zeitung\", dirigendo nello stesso tempo il Museo della Slesia di Belle Arti di Breslavia.\nProsegu\u00ec la sua carriera giornalistica con numerosi quotidiani e riviste, tra i quali la \"Wiener Allgemeinen Zeitung\" (dal 1880), la \"Presse\" (1883\u20131890) e dal 1866 fino alla morte il \"Neue Wiener Tageblatt\".\nNel 1875 divenne il critico musicale del \"Schlesische Zeitung\".\nRiusc\u00ec a diventare uno dei critici musicali pi\u00f9 influenti in Austria.\nFu uno degli oppositori di Richard Wagner, di Anton Bruckner, di Hugo Wolf e, come Hanslick, appoggi\u00f2 la linea artistica di Brahms.\nFu anche un buon poeta e lo stesso Brahms utilizz\u00f2 molti suoi versi nelle sue opere; inoltre scrisse anche alcuni libretti per le operette, come ad esempio \"Jabuka\", di Johann Strauss (figlio) (1894).\nTra le sue numerose attivit\u00e0, vi fu anche la traduzione di libretti d'opera, in particolare quelli di P\u00ebtr Il'i\u010d \u010cajkovskij, di Giuseppe Verdi, di Giacomo Puccini.\nTra le sue pubblicazioni, annoveriamo: \"Wiener Opernabende\", \"Humoresken und Phantasien\", una mastodontica biografia di Brahms in quattro volumi; cur\u00f2 anche l'epistolario di Brahms e tradusse vari libretti in tedesco.\nIl figlio di Max Kalbeck \u00e8 l'attore e regista Paul Kalbeck."}
{"id": "2365377", "revid": "31789", "url": "https://it.wikipedia.org/wiki?curid=2365377", "title": "Erythrina crista-galli", "text": "Erythrina crista-galli (nome comune: eritrina o albero del corallo) \u00e8 un albero della famiglia delle Fabacee (o Leguminose), originario di Argentina, Uruguay, Brasile, Bolivia e Paraguay.\nIn Sud America \u00e8 indicato con molti nomi: in spagnolo, \"ceibo\", \"seibo\" o \"bucar\u00e9\" (un nome pi\u00f9 ambiguo, che si riferisce a molte specie del genere \"Erythrina\"); in portoghese, \"corticeira\". In inglese \u00e8 spesso indicato come \"cockspur coral tree\" (\"cockspur\" \u00e8 il nome comunemente usato per indicare la \"Echinochloa crus-galli\"), mentre in Italia viene indicato come \"albero di corallo\".\nL\"'Erythrina crista-galli\" \u00e8 l'albero nazionale dell'Argentina e il suo fiore \u00e8 l'emblema floreale di Argentina e Uruguay. di Los Angeles (California).\nQuesta specie cresce nelle zone calde, dove le temperature scendono di poco sotto gli zero gradi e salgono fino ai quaranta. Spesso \u00e8 piantato nei parchi urbani per i suoi brillanti fiori rossi.\nDescrizione.\nL\"'Erythrina crista-galli\" \u00e8 un piccolo albero, che normalmente misura 5-8 metri in altezza, anche se alcuni esemplari arrivano fino a 10 metri, come nelle province argentine di Salta, Jujuy e Tucum\u00e1n.\nIl tronco legnoso dell'albero \u00e8 provvisto di rami irregolari e spinosi e pu\u00f2 raggiungere i 50\u00a0cm di circonferenza.\nQuesta pianta fiorisce in estate, tra ottobre e aprile in America Meridionale e tra aprile e ottobre nell'emisfero settentrionale. Il fiore, solitamente rosso, \u00e8 riunito in infiorescenze. Il suo calice \u00e8 di colore rosso vivo. La corolla, come quella di altre leguminose (come i fagioli comuni), \u00e8 a forma di farfalla; il petalo pi\u00f9 grande \u00e8 infatti sistemato nella parte pi\u00f9 bassa, mentre i due pi\u00f9 piccoli, chiamati \"ali\", sono nascosti praticamente all'interno del calice. I fiori sono ricchi di nettare e, per questo, sono molto amati dagli insetti, che di solito fanno s\u00ec che avvenga l'impollinazione. \u00c8 infatti molto visitata dalle api.\nI frutti sono dei baccelli che al loro interno racchiudono i semi. I semi, rosso-marroni, sono di forma cilindrica e sono sistemati irregolarmente all'interno del baccello.\nPropagazione.\nAvviene per seme o talea, generalmente in primavera. I semi vanno prima tenuti a bagno per diverse ore in acqua calda, poi interrati e, nel giro di 15/20 giorni, cominceranno a germinare."}
{"id": "2365379", "revid": "38120", "url": "https://it.wikipedia.org/wiki?curid=2365379", "title": "Sweetchuck", "text": ""}
{"id": "2365380", "revid": "25255307", "url": "https://it.wikipedia.org/wiki?curid=2365380", "title": "Tackleberry", "text": ""}
{"id": "2365383", "revid": "599013", "url": "https://it.wikipedia.org/wiki?curid=2365383", "title": "Willamis de Souza Silva", "text": "Caratteristiche tecniche.\nGioca come centrocampista in varie posizioni: ala, mediano, trequartista.\nCarriera.\nClub.\nSouza inizi\u00f2 la carriera nel CSA, nel 1998. Nel 2000, richiam\u00f2 l'attenzione dei dirigenti del Botafogo di Rio de Janeiro e si trasfer\u00ec quindi al club carioca. Paragonato a Rivaldo, Souza fu incluso nella lista per il Torneio Rio-S\u00e3o Paulo con il numero 10, ma non rispett\u00f2 le aspettative.\nLasciato il Botafogo, gioc\u00f2 per altre squadre, tra cui il Portuguesa Santista. Proprio dal club paulista, il giocatore si fece notare dal San Paolo, che lo acquist\u00f2.\nNel San Paolo, guadagn\u00f2 spazio da titolare dopo il trasferimento di Cicinho, che occupava il posto di terzino fluidifcante destro. Souza vinse molto con il San Paolo, e tra i titoli pi\u00f9 importanti si contano un Mondiale per club, una Coppa Libertadores e due campionati brasiliani.\nDopo cinque anni nel \"Tricolor Paulista\", Souza si trasfer\u00ec al Paris Saint-Germain, in Francia, per circa 4 milioni di euro. Debutt\u00f2 in Ligue 1 contro il Le Mans, il 5 febbraio 2008, entrando nel secondo tempo.\nIl 10 luglio, il Gr\u00eamio annunci\u00f2 di aver acquistato con la formula del prestito il giocatore per soppiantare Roger, trasferitosi al Qatar Sports Club.\nIl 3 agosto, debutt\u00f2 per il Gr\u00eamio alla diciassettesima giornata del Campeonato Brasileiro S\u00e9rie A 2008 contro il Vit\u00f3ria."}
{"id": "2365384", "revid": "80339", "url": "https://it.wikipedia.org/wiki?curid=2365384", "title": "Bunia", "text": "Bunia \u00e8 una citt\u00e0 della Repubblica Democratica del Congo (COD) ed \u00e8 capoluogo della provincia di Ituri. Nel 2010 il numero di abitanti \u00e8 stato stimato a 327.837.\nLa citt\u00e0 si trova su un altopiano di 1275\u00a0m, ed \u00e8 circa 30\u00a0km ad ovest del Lago Alberto, nella Rift Valley e circa 25\u00a0km ad est della foresta di Ituri.\nLa citt\u00e0 \u00e8 al centro della conflitto dell'Ituri fra Lendu e Hema. Durante la Seconda Guerra del Congo la citt\u00e0 e il distretto sono state teatro di molti scontri e morti fra i civili, oltre che di vere e proprie battaglie fra i miliziani e forze nemiche basate in Uganda. Di conseguenza la citt\u00e0 \u00e8 una centro importante per la MONUC, la missione organizzata dalle Nazioni Unite nel 2000 proprio allo scopo di riportare la pace in quelle travagliate zone dell'Africa. Per la sua importanza, Bunia \u00e8 il quartier generale di questa missione nel nord-est del Paese.\nNell'area sono anche presenti molte e ricche miniere d'oro, spesso utilizzate dalle milizie durante i combattimenti come basi e nascondigli.\nInfrastrutture e trasporti.\nLe maggiori strade che collegano il nord-est del Congo con Kisangani a ovest e Butembo e Goma a sud passano per Bunia, ma sono malmesse e quasi impercorribili, soprattutto nei periodi successivi alle frequenti piogge.\nBunia \u00e8 distante solo 40\u00a0km dal confine con l'Uganda, aggirando il Lago Alberto, ma non ci sono vie stradali attraverso la Rift Valley che conducano alle vicine citt\u00e0 ugandesi di Toro e Fort Portal. \u00c8 per\u00f2 presente una strada che corre a nord-est verso Arua e Gulu, a nord del lago. Prima che la guerra rendesse le strade impercorribili, questa era la pi\u00f9 importante via per il commercio fra il Congo e l'Uganda, cos\u00ec come era la strada migliore per giungere a Juba, nel Sudan, e Bunia era un'importantissima citt\u00e0 mercantile, sia per il commercio interno al Paese che per quello con le altre nazioni.\nUn tratto progettato della Lagos-Mombasa passa proprio nella zona sud di Bunia, proprio in riferimento all'importanza commerciale della citt\u00e0, per quanto quel tratto della Lagos-Mombasa non esista nel tratto che attraversa la Repubblica Democratica del Congo.\nBunia \u00e8 collegata al piccolo porto di Kisenye sul Lago Alberto da una strada per camion lunga 60\u00a0km e passante per Bogoro, che ha una spettacolare e pericolosa discesa di 600 metri lungo il versante ovest della Rift Valley. A Kisenye \u00e8 presente un molo lungo 100\u00a0m dal quale i mercantili possono giungere a Mahagi-Port, sulla punta settentrionale del lago, a Butiaba, sulla sponda ugandese, e a Pakwach, lungo il Nilo Alberto.\nConformazione del terreno circostante.\nIl Monte Hoyo si trova 35\u00a0km a sud-ovest di Bunia. Il fiume Shari scorre attorno ai sobborghi nord-occidentali della citt\u00e0. Il fiume Ituri scorre 35\u00a0km ad ovest di Bunia. La confluenza fra i due corsi d'acqua avviene 45\u00a0km a sud-sudovest di Bunia.\nCuriosit\u00e0.\nNonostante Bunia si trovi all'incirca 170\u00a0km a nord dell'Equatore, nel 2006 \u00e8 stata inclusa in un documentario della BBC denominato \"Equator\", poich\u00e9 era uno dei pochi luoghi nel Congo orientale dove la troupe TV sarebbe stata al sicuro, grazie alla presenza del grande contingente ONU della missione MONUC."}
{"id": "2365385", "revid": "767487", "url": "https://it.wikipedia.org/wiki?curid=2365385", "title": "Adam Larsen Kwarasey", "text": "Biografia.\nDi padre ghanese e madre norvegese, \u00e8 in possesso del passaporto ghanese da ottobre 2011.\nCarriera.\nClub.\nDopo aver cominciato la carriera nel Trosterud, \u00e8 stato scoperto dall'Aalesunds, nel 2002. Dopo due anni, \u00e8 passato al V\u00e5lerenga. Nel 2007, si \u00e8 trasferito allo Str\u00f8msgodset. Ha debuttato per lo Str\u00f8msgodset in data 6 maggio 2007, nella partita contro il Lyn Oslo, schierato titolare: la partita si \u00e8 conclusa con un pareggio per 1-1.\nNel 2010, ha contribuito al successo finale nell'edizione stagionale del Norgesmesterskapet. Nel primo turno della competizione, inoltre, ha segnato una rete nella vittoria per 0-5 sul campo del Modum, su calcio di rigore. Il 23 maggio 2012, dopo la vittoria sull'Odd Grenland per 1-0, ha segnato un nuovo record: per la prima volta nella storia del club, infatti, lo Str\u00f8msgodset aveva vinto quattro partite consecutive al Marienlyst Stadion senza subire alcuna rete. Il 1\u00ba marzo 2013, ha rinnovato il contratto che lo legava al club per altre due stagioni.\n\u00c8 diventato il capitano della squadra in vista del campionato 2013, dopo il ritiro di Alexander Aas. Il 2 aprile 2013, ha giocato la 100\u00aa partita nell'Eliteserien. Ha fatto parte della squadra che ha vinto quello stesso campionato. Il 23 ottobre 2013, il suo nome \u00e8 stato inserito tra i candidati per la vittoria del premio Kniksen per il miglior portiere del campionato. \u00c8 stato lui ad aggiudicarsi il premio.\nIl 13 novembre 2014, lo Str\u00f8msgodset ha annunciato ufficialmente che Larsen Kwarasey non aveva voluto rinnovare il contratto con il club e che pertanto si sarebbe svincolato a fine anno. Complessivamente, ha totalizzato 183 presenze in squadra, negli otto anni in cui vi ha militato.\nIl 2 dicembre 2014, \u00e8 stato comunicato ufficialmente il suo passaggio a parametro zero ai Portland Timbers, formazione statunitense. Anche la franchigia americana ha confermato il trasferimento in data 8 dicembre, con il giocatore che si \u00e8 legato alla nuova squadra con un accordo pluriennale, valido dal 1\u00ba gennaio 2015. Ha esordito nella Major League Soccer in data 7 marzo, schierato titolare nel pareggio a reti inviolate contro il Real Salt Lake. Ha contribuito alla vittoria finale del campionato 2015.\nIl 18 luglio 2016, il Rosenborg ha reso noto sul proprio sito internet d'aver ingaggiato Larsen Kwarasey, che si \u00e8 legato al nuovo club con un contratto valido per i successivi tre anni e mezzo. Il 23 luglio \u00e8 tornato quindi a calcare i campi norvegesi, venendo impiegato da titolare nel successo interno per 6-0 sull'Haugesund. Rimasto in squadra sino al termine dell'annata, ha totalizzato 10 presenze tra tutte le competizioni ed ha contribuito alle vittorie finali di Eliteserien e Norgesmesterskapet.\nIl 9 gennaio 2017 \u00e8 passato ufficialmente al Br\u00f8ndby, a cui si \u00e8 legato per i successivi quattro anni. Ha giocato la prima partita con questa maglia l'8 marzo, schierato titolare nel successo per 1-4 sul campo del Marienlyst, sfida valida per il DBUs Landspokalturnering 2016-2017. Il primo incontro in Superligaen lo ha disputato il 7 maggio, in occasione della sconfitta per 4-2 maturata sul campo del Midtjylland. Ha totalizzato 4 presenze in squadra e subito 10 reti, in questa porzione di stagione.\nIl 6 giugno 2017, il V\u00e5lerenga ha reso noto d'aver tesserato Larsen Kwarasey, che ha fatto cos\u00ec ritorno in squadra dopo avervi militato nelle giovanili. Il trasferimento del giocatore, che ha firmato un contratto valido fino al 31 dicembre 2020, sarebbe stato ratificato a partire dal 20 luglio successivo, data di riapertura del calciomercato locale. \u00c8 tornato a calcare i campi da calcio norvegesi in data 7 agosto, schierato titolare nella sconfitta per 2-0 subita sul campo dello Str\u00f8msgodset. Ha chiuso questa porzione di stagione in squadra totalizzando 17 presenze e subendo 29 reti, tra campionato e coppa.\nNazionale.\nLarsen Kwarasey ha debuttato per la in data 12 giugno 2008, nella partita vinta per 1-4 sull', a Reykjav\u00edk: ha sostituito il portiere titolare Andreas Lie nei minuti finali della sfida, in cui ha subito una rete.\nIn virt\u00f9 delle sue origini, poteva scegliere se rappresentare la o il a livello di Nazionale maggiore. Ad ottobre 2011, gli \u00e8 stato riconosciuto il passaporto ghanese e Larsen Kwarasey \u00e8 diventato cos\u00ec eleggibile per il Ghana. Il 2 settembre 2011 aveva comunque debuttato per la selezione africana, schierato in campo nella vittoria per 2-0 sullo . Il 16 dicembre 2011, il suo nome \u00e8 stato incluso tra i convocati in vista della Coppa delle Nazioni Africane 2012. Ha disputato tutta la competizione da titolare e il Ghana si \u00e8 classificato al 4\u00ba posto finale, dopo aver perso la \"finalina\" contro il .\nConvocato per il , \u00e8 diventato il secondo giocatore della storia dello Str\u00f8msgodset ad essere selezionato per questa competizione, dopo Jostein Flo nel 1998. \u00c8 stato schierato in campo soltanto nella partita inaugurale contro gli , sfida persa per 2-1. Secondo quanto dichiarato dallo stesso Larsen Kwarasey in un'intervista dopo l'eliminazione del Ghana, la delusione per via di questa esclusione e i problemi organizzativi \u2013 alberghi e voli \u2013 lo hanno portato a considerare un periodo di pausa dalla Nazionale.\nStatistiche.\nPresenze e reti nei club.\n\"Statistiche aggiornate al 18 febbraio 2021.\""}
{"id": "2365390", "revid": "2113962", "url": "https://it.wikipedia.org/wiki?curid=2365390", "title": "Borgo Villa", "text": "Borgo Villa (\"Borgh Vila\" in piemontese) \u00e8 una frazione del comune di Incisa Scapaccino (AT) e centro storico del paese.Caratteristiche le antiche mura che circondano la borgata e le case di origine medievale. Fino al 1876 fu sede del palazzo comunale.\nStoria.\nIl borgo, molto probabilmente di origini romane, ha le prime attestazioni nelle fonti scritte risalenti al Medioevo. Fino al Cinquecento rimase l'unico centro abitato del paese.\nFu capitale di un importante marchesato aleramico, il Marchesato di Incisa, sorto intorno al XII secolo e scomparso nel 1548.Negli anni fu teatro di varie contese politiche per contendersi i territori della zona, soprattutto con il Marchesato del Monferrato, il quale conquist\u00f2 Incisa nel luglio del 1514, che contribu\u00ec al tramonto definitivo del feudo. Infatti, gli incisa riuscirono in seguito a riprendersi i propri territori solo per un breve periodo di tempo, fino a quando Boarello II (ultimo erede del marchesato) rinunci\u00f2 nel 1548 ai suoi diritti in cambio dei feudi di Camerana e di Gottasecca dopo una lunga lite davanti al senato di Milano con i Gonzaga, ormai divenuti, almeno nominalmente, marchesi del Monferrato. Durante l'assedio di Incisa le strutture fortificate subirono pesanti danni: il \"Castrum\", centro del castello e dimora della famiglia marchionale, venne completamente distrutto, come pure la piccola \"chiesa di San Michele\".\nIl borgo \u00e8 considerato uno dei pi\u00f9 belli dell'astigiano, per architettura, storia e cultura, ma ancora semi-sconosciuto. Per questo \u00e8 nata nel 2007 la \"Rievocazione storica Incisa 1514\" (vedi sotto la sezione sulle manifestazioni), mentre dal 2008 vengono svolte le visite guidate, a cura del gruppo storico \"Incisa 1514\".\nMonumenti e luoghi d'interesse.\nEdifici religiosi.\nChiesa di San Giovanni Battista (Santuario Virgo Fidelis).\nIl primo riferimento di questa chiesa \u00e8 datato 1254. Nel 1514, durante il saccheggio d'Incisa e l'espugnazione della rocca, le artiglierie monferrine colpirono anche l'edificio sacro che fu abbattuto tutto, eccetto il campanile. La ricostruzione dopo il saccheggio avvenne solo dopo molti anni a causa della turbolenta situazione politica che coinvolse il marchesato di Incisa e l'area attorno. Gli incisiani, tuttavia, sembravano non dolersi della mancanza di una chiesa parrocchiale in quanto ormai abituati a frequentare la casa canonica ed il vicino oratorio dei Disciplinati dove i Divini Uffici si celebravano regolarmente. Al principio del XVIII secolo il fabbricato \"minacciava di rovinare\". La comunit\u00e0 ed il parroco, favoriti dal sopraggiungere di tempi pi\u00f9 propizi, e sollecitati inoltre dall'incremento demografico, convenivano di ampliarlo. A lavori ultimati la chiesa misurava 31 metri in lunghezza e 16,50 in larghezza. Successivamente venne proseguita l'opera di rinnovamento e di arredo, il 25 settembre 1831 veniva benedetto ed inaugurato il nuovo pregevole fonte battesimale in marmo.\nDi recente, sono stati ottenuti degli stanziamenti da parte del Ministero dei Beni Culturali, della Regione Piemonte e dal Comune che sono stati utilizzati per gli interventi pi\u00f9 urgenti.\nDopo una fase di ristrutturazione, il 3 ottobre 2014 la chiesa \u00e8 stata riaperta al culto, ed \u00e8 stato inaugurato un altare dedicato alla \"Virgo Fidelis\", patrona dei carabinieri, il primo in Italia, destinato a diventare punto di riferimento, un luogo di pellegrinaggio nazionale per i militari e tutti i devoti. Vi si tengono anche concerti, conferenze, incontri d\u2019arte. Prezioso l\u2019organo in essa conservato, restaurato di recente anche con l\u2019intervento del Maestro Marcello Rota, la cui famiglia, fra l\u2019altro, \u00e8 tra le pi\u00f9 antiche del borgo, nelle cui mura si apriva una \u201cporta dei Rota\u201d. Dalla Villa di Incisa proviene la famiglia del musicista Nino Rota, notissimo fra l\u2019altro per le colonne sonore di vari film famosi.\nChiesa del Carmine.\nFu costruita probabilmente nel 1314, ma consacrata nel 1447 (alcune fonti indicano come anno di consacrazione il 1487). Prima ancora che fosse eretta la chiesa del Carmine, sullo stesso colle della Valcazara sorgeva un edificio sacro pi\u00f9 antico che, incorporato tutto o in parte in quello quattrocentesco, ne costituisce oggi la prima campata della navata sinistra. Per secoli fu occupata dai frati Carmelitani.\nI restauri eseguiti fra il 1964 e il 1975, hanno messo in luce nella parte del fabbricato corrispondente all'incontro della navata sinistra con l'ultima campata prima del presbiterio, elementi strutturali e figurativi riferibili all'et\u00e0 romanica: si tratta in particolare della volta a crociera e degli affreschi raffiguranti i quattro evangelisti distribuiti sugli spicchi della chiesa.\nCastelli.\nCastello medievale.\nIl castello d'Incisa \u00e8 di origine piuttosto antica e fu sede dei marchesi di Incisa, i quali hanno avuto una parte di tutto rilievo nella storia della zona. Proprio per questo motivo, la fortificazione, nel corso dei secoli, fu al centro di numerosi episodi bellici.\nSecondo alcune fonti, l'origine del castello di Incisa risale probabilmente all'XI secolo, anche se, notizie certe si hanno soltanto nel 1161, quando viene acquistato da Alberto di Bonifacio Del Vasto, che ne acquis\u00ec il titolo marchionale. Distrutto in parte nell'assedio del 1514, l'edificio \u00e8 stato pi\u00f9 volte restaurato.\nCastello nuovo.\nIl \"nuovo castello\" \u00e8 un palazzo novecentesco, in stile neogotico, con portale e doppia fila di finestre di particolare interesse. Al castello appartiene un grande parco al cui interno sono visibili tracce di un antico torrione. Di propriet\u00e0 privata, il castello \u00e8 visitabile previ accordi con la famiglia Soave Rota attuale proprietaria.\nCasa del Comune.\nSecondo alcune fonti, l'edificio (che affaccia sull'attuale piazza Bezzi) fu antica e prima sede del Comune. Sono individuabili - in base ai livelli e al tipo di muratura - le due grandi stanze sovrapposte provviste di camini che - secondo gli studi di \"Michele Pasqua\" (storico del Marchesato incisiano) - hanno accolto dal XV secolo al XIX la sede del Comune. Oggi dimora privata, ospita nei mesi estivi, una discreta raccolta d\u2019arte piemontese novecentesca.\nPorta di Valcalzara.\nLa \"Porta di Valcalzara\" \u00e8 una porta medievale del XV secolo. Fu l'ultima porta in ordine di tempo ad essere aperta nel borgo, al fine di consentire una pi\u00f9 agevole comunicazione con il Convento dei Carmelitani. Era dotata di ponte levatoio e di postierla, esempio di quelle porte di ridotte dimensioni che, per misura di sicurezza, consentivano il passaggio di una sola persona alla volta.Le altre due porte che erano presenti anticamente erano la \"Porta di San Giovanni\" e la \"Porta dei Rota\", andate ormai perdute.\nManifestazioni.\nDurante il mese di luglio, per tre giorni il borgo si trasforma in un clima festoso e di allegria con \"Borgo Villa in festa\", nel quale vengono presentati balli, mostre, gastronomia locale e intrattenimenti. A inaugurare tutto la \"Rievocazione storica Incisa 1514\" nel secondo sabato di luglio (che viene fatta dal 2007). Nella manifestazione si ricostruisce la conquista da parte di Guglielmo IX, marchese del Monferrato, sugli Incisa, avvenuta il 24 luglio 1514. Scene di vita medievale, accompagnate da antichi mestieri, intrattenimenti vari, gastronomia, sbandieratori, bancarelle, e dal corteo del marchese Oddone d'Incisa, precedono l'assedio al castello, con combattimenti tra i due fronti ed esplosioni di mine. Un primo assedio tenta di abbattere le difese incisiane, che reggono, ma sar\u00e0 il secondo assedio a infrangerle. Quindi Oddone ed il figlio Badone vengono catturati e condannati a morte, mentre Guglielmo ha gi\u00e0 conquistato il marchesato"}
{"id": "2365394", "revid": "38120", "url": "https://it.wikipedia.org/wiki?curid=2365394", "title": "Soldati ninja", "text": ""}
{"id": "2365395", "revid": "38120", "url": "https://it.wikipedia.org/wiki?curid=2365395", "title": "Soldati Ninja", "text": ""}
{"id": "2365396", "revid": "767487", "url": "https://it.wikipedia.org/wiki?curid=2365396", "title": "Robert Kajanus", "text": "Biografia.\n\u00c8 considerato il pi\u00f9 importante compositore finnico prima di Jean Sibelius.\nLa sua musica prende spunto dalle leggende di folklore del popolo finlandese.\nSi \u00e8 avvicinato alla musica studiando teoria musicale e composizione con Richard Faltin e violino con Gustav Niemann nella sua citt\u00e0 natale ma, come altri prestigiosi musicisti finlandesi dell'epoca, ha completato i suoi studi all'estero. \nSi trasfer\u00ec dapprima a Lipsia dove, tra il 1877 e il 1882, segui le lezioni di Carl Reinecke, di Salomon Jadassohn e di Hans Richter al Conservatorio, e poi a Parigi come allievo di Johan Svendsen.\nInizi\u00f2 a lavorare a Dresda subito dopo la sua laurea e dopo qualche anno ritorn\u00f2 in Finlandia. Il suo debutto come direttore d'orchestra a Helsinki risale al 1878, e negli stessi anni sostenne le composizioni di Jean Sibelius. \nNel 1882 \u00e8 stato un promotore ed un fondatore della prima Societ\u00e0 di concerti finlandese.\n\u00c8 stato per trenta anni professore all'Universit\u00e0 di Helsinki, oltrech\u00e9 direttore d'orchestra e di eventi musicali.\nNel 1900 decise di effettuare una tourn\u00e9e nell'Europa occidentale per divulgare e diffondere la musica finlandese.\nHa fondato il \"Nordic Music Festival\" nel 1919, la cui prima edizione si \u00e8 tenuta a Copenaghen con la partecipazione di numerosi musicisti, tra i quali: Jean Sibelius, Johan Halvorsen, Georg H\u00f8eberg, Frederik Schnedler-Petersen, Wilhelm Stenhammar, Karin Bronzell, Erkki Melartin e Carl Nielsen.\nHa ricevuto numerose decorazioni e riconoscimenti, tra cui la Legion d'onore francese.\nTra le sue composizioni, annoveriamo musica corale e musica per orchestra: \"Kalevala\", \"Aino\", \"Rapsodie finlandesi\", la suite \"Sommererinnerungen\". \nKajanus diede il via ad una discendenza familiare strettamente legata alla musica ed all'arte. Fu il padre degli arpisti Lilly Kajanus-Blenner (1885-1963) e Aino Kajanus-Mangstr\u00f6m (1888-1951), del violinista Kaj Kajanus (1908-1994); sua nipote Johanna Kajanus fu una premiata scultrice norvegese; il musicista e compositore pop Georg Kajanus fu suo pronipote.\nKajanus e Sibelius.\nKajanus ha avuto un impatto decisivo sullo sviluppo della carriera di Jean Sibelius. La relazione di Robert Kajanus con Jean Sibelius si \u00e8 dimostrata sempre amichevole, anche se i due hanno gareggiato nel 1897 per l'incarico di direttore musicale dell'Universit\u00e0 di Helsinki.\nTuttavia si riconciliarono grazie al tour che l'orchestra della \"Helsinki Orchestral Society\" diede in Europa nel 1900, dove riapparvero insieme all'Esposizione universale di Parigi su invito del governo francese. \n\"Kullervo\", il capolavoro di Sibelius, \u00e8 stato scritto sulla scia del poema sinfonico \"Aino\" di Kajanus. Inoltre, come direttore, Kajanus risult\u00f2 fondamentale per il lancio di una delle opere pi\u00f9 popolari e durature di Sibelius: \"En Saga\". \nQuando Kajanus port\u00f2 la Filarmonica di Helsinki in un tour europeo nel 1900, entrambi parteciparono come direttori d'orchestra, in quelle che sarebbero state le prime esibizioni delle opere di Sibelius al di fuori della Finlandia. \nKajanus \u00e8 stato il primo a registrare le sinfonie di Sibelius (\"Sinfonia n. 1\", \"Sinfonia n. 2\", \"Sinfonia n. 3\" e \"Sinfonia n. 5\").\nCon il proseguimento della carriera di Sibelius come compositore, Kajanus si dedic\u00f2 alla diffusione della musica orchestrale di Sibelius, essendone il suo interprete principale dentro e fuori la Finlandia."}
{"id": "2365399", "revid": "367445", "url": "https://it.wikipedia.org/wiki?curid=2365399", "title": "Responsabile della mobilit\u00e0", "text": "Il decreto interministeriale \"Mobilit\u00e0 sostenibile nelle aree urbane\" del 27 marzo 1998 ha introdotto la figura professionale del responsabile della mobilit\u00e0. Gli enti pubblici con pi\u00f9 di 300 dipendenti per unit\u00e0 locale e le imprese con complessivamente oltre 800 dipendenti devono individuare un responsabile della mobilit\u00e0 del personale. Il mobility manager pu\u00f2 avere sia una formazione umanistica che tecnica.\nNell'ambito del decreto si delineano due figure professionali: \nIl \"mobility manager\" d'azienda.\nIl mobility manager aziendale ha l'incarico di ottimizzare gli spostamenti sistematici dei dipendenti. Egli ha l'obiettivo di ridurre l'uso dell'auto privata adottando, tra l'altro, strumenti come il \"Piano spostamenti casa-lavoro\" (PSCL), con cui si favoriscono soluzioni di trasporto alternativo a ridotto impatto ambientale (\"car pooling\", \"car sharing\", \"bike sharing\", trasporto a chiamata, navette, ecc.). \nGli obiettivi riguardano: \nIl \"mobility manager\" d'area.\nIl decreto 27 marzo 1998 ha introdotto contestualmente la figura del mobility manager d'area, che orienta, supporta e coordina i \"mobility manager\" aziendali. L'ufficio del \"mobility manager\" d'area \u00e8 solitamente ubicato presso l'Ufficio Traffico dell'ente locale che lo ha nominato (comune o provincia). Un \"mobility manager\" d'area opera per migliorare la mobilit\u00e0 su tutto il territorio di propria competenza, lavora con tutte le strutture preposte al traffico e ai trasporti e collabora con le aziende di trasporto locale, monitora gli effetti delle misure adottate dai singoli responsabili aziendali e coordina l'esecuzione dei \"Piani spostamento casa-lavoro\" (PSCL) di enti e aziende (obbligo di legge per tutte le societ\u00e0 con pi\u00f9 di 300 dipendenti che sono obbligate a nominare il \"mobility manager\" aziendale).\nL'istituzione dei \"mobility manager\" costituisce uno dei punti salienti delle azioni di mobilit\u00e0 sostenibile."}
{"id": "2365401", "revid": "827882", "url": "https://it.wikipedia.org/wiki?curid=2365401", "title": "Nicolay Diulgheroff", "text": "Biografia.\nDopo aver frequentato la Kunstgewerbeschule di Vienna e la Neue Schule Fur Kunst der Weg di Dresda, nel 1923 \u00e8 alla Bauhaus di Weimar. \n&lt;br&gt;Dopo avere incontrato alcuni esponenti del Secondo futurismo tra cui Fillia, nel 1926 si trasferisce definitivamente a Torino dove termina gli studi nella Scuola Superiore di Architettura dell'Accademia Albertina di Torino, laureandosi nel 1932.\nNel gruppo futurista a cui ha aderito inizia a esporre le sue prime opere di pittura in mostre collettive e personali. Inoltre disegna mobili, lampade e oggetti in ceramica e in cristallo, e si dedica al disegno industriale. Collabora poi con diverse riviste futuriste tra cui \u201cLa Citt\u00e0 Nuova\u201d e \u201cStile Futurista\u201d.\nEspone alla Prima Mostra di Architettura Futurista, e successivamente in molte altre citt\u00e0, tra le quali Mantova, Milano, Alessandria, Venezia, Roma, Parigi.\n&lt;br&gt;Nel 1928 partecipa alla XVI Biennale di Venezia, nella sala dedicata ai futuristi. Lavora come cartellonista presso un'importante ditta pubblicitaria creando una serie di tabelloni pubblicitari su lamiera.\n&lt;br&gt;Nel 1930 \u00e8 nuovamente presente alla Biennale di Venezia, poi all'\u201cEsposizione futurista\u201d di Alessandria e alla \u201cMostra Amici dell'Arte\u201d a Torino. Realizza anche interni per appartamenti e negozi arredando con Fillia la \u201cTaverna Futurista del Santopalato\u201d.\nNel 1931-32 si dedica alla costruzione di Casa Mazzotti, abitazione privata ad Albissola Marina, che ha progettato in stile razionalista per il ceramista Tullio Mazzotti. Per la famiglia di ceramisti Mazzotti realizza anche molte ceramiche e progetta numerosi arredamenti. \nL'architettura tuttavia rimase per lui un'attivit\u00e0 piuttosto secondaria: Diulgheroff predilesse infatti soprattutto la grafica pubblicitaria (sua era la spirale rossa dell'amaro Cora), gli allestimenti di padiglioni e gli arredamenti di negozi e abitazioni; continu\u00f2 inoltre a dedicarsi alla pittura in stile futurista, lavorando molto sull'intersecarsi di linee, piani e sfere.\nNel 1976, in occasione del centenario della nascita di Marinetti, crea una serie di lito-seri-collage dal titolo \"Marinetti Rotante in Divenire\"."}
{"id": "2365404", "revid": "574302", "url": "https://it.wikipedia.org/wiki?curid=2365404", "title": "Satellite Award per la migliore sceneggiatura originale", "text": "Il Satellite Award per la miglior sceneggiatura originale \u00e8 un riconoscimento annuale dei Satellite Awards, consegnato dall'International Press Academy.\nVincitori e candidati.\nI vincitori sono indicati in grassetto.\nAnni 1990.\n1997\n1998\n1999\nAnni 2000.\n2000\n2001\n2002\n2003\n2004\n2005 (gennaio)\n2005 (dicembre)\n2006\n2007\n2008\n2009\nAnni 2010.\n2010\n2011\n2012\n2013/2014\n2015\n2016\n2017\n2018\n2019\nAnni 2020.\n2020\n2021"}
{"id": "2365405", "revid": "36426", "url": "https://it.wikipedia.org/wiki?curid=2365405", "title": "San Giorgio che uccide il Drago", "text": ""}
{"id": "2365406", "revid": "74801", "url": "https://it.wikipedia.org/wiki?curid=2365406", "title": "Leeroy Thornhill", "text": "Biografia.\nLeeroy Thornhill \u00e8 cresciuto a Rayne, vicino a Braintree, nell'Essex. Nel 1990 si un\u00ec ai The Prodigy con Keith Flint, dopo che i due incontrarono Liam Howlett ad un rave party. Durante l'esperienza con il gruppo, durata dieci anni, Thornhill ha realizzato e pubblicato gli album \"Experience\" (1992), \"Music for the Jilted Generation\" (1994) e \"The Fat of the Land\" (1997). Nel 2000 Thornhill ha abbandonato il gruppo per iniziare la carriera da solista, pubblicando vari EP prodotti da Longman e Flightcrank. Nel corso della sua carriera ha collaborato con artisti come Hyper, Pendulum e molti altri."}
{"id": "2365408", "revid": "1573940", "url": "https://it.wikipedia.org/wiki?curid=2365408", "title": "Dungu", "text": "Dungu (IPA:\u02c8du\u02d0\u014b\u0261u\u02d0) \u00e8 una citt\u00e0 ed un Territorio del Congo nella Provincia dell'Haut-U\u00e9l\u00e9, alla confluenza dei fiumi Dungu e Kibali. Si trova nella savana boscosa.\nDungu ha un ospedale, una scuola per infermieri, una scuola superiore, un internet caf\u00e9, una diga idroelettrica, e una cattedrale - sede della Diocesi di Doruma-Dungu.\nNel 2004 la sua popolazione era stimata a pi\u00f9 di 23.000.\nLa principale trib\u00f9 \u00e8 quella Azande, e il linguaggio locale \u00e8 il lingala. Alcuni abitanti parlano un dialetto lingala detto Bangala, che contiene parecchie parole d'origine zande, swahili o di altri linguaggi.\nSin dall'inizio degli anni '90, numerosi rifugiati dal Sudan, a causa della Seconda Guerra Civile Sudanese si sono installati a nord di Dungu in due campi profughi, Kaka I e Kaka II.\nLa crisi umanitaria del dicembre 2008.\nNegli ultimi anni, gli abitanti di Dungu e Doruma sono spesso stati vittima dei raid dell'Esercito di Resistenza del Signore ugandese di Joseph Kony, che compie nella regione massacri di civili innocenti, stupri e rapimenti di bambini soldato.\nNel dicembre 2008, un attacco congiunto degli eserciti di Uganda e Congo ha costretto il LRA a disperdersi e a continuare saccheggi e massacri in piccoli gruppi. Ci\u00f2 ha seminato il panico nella popolazione della regione, che si \u00e8 rifugiata nelle campagne e nelle citt\u00e0 pi\u00f9 a sud, come Dungu e Doruma."}
{"id": "2365410", "revid": "599013", "url": "https://it.wikipedia.org/wiki?curid=2365410", "title": "Flegi\u00e1s", "text": ""}
{"id": "2365412", "revid": "287204", "url": "https://it.wikipedia.org/wiki?curid=2365412", "title": "Screem", "text": "Screem \u00e8 un editor web libero per GNOME.\nLa sua interfaccia molto pulita favorisce la praticit\u00e0 nell'uso\nIntegrazione con strumenti esterni.\nScreem \u00e8 molto integrato con il gestore desktop Gnome e non solo:"}
{"id": "2365418", "revid": "124123", "url": "https://it.wikipedia.org/wiki?curid=2365418", "title": "Philipp Jarnach", "text": "Biografia.\n\u00c8 il figlio di uno scultore spagnolo e di una madre fiamminga.\nFino al 1914 visse a Parigi, dove studi\u00f2 pianoforte con \u00c9douard Risler e armonia sotto la guida di Albert Lavignac al Conservatorio di Parigi.\nI suoi primi lavori furono pubblicati nel 1912 dall'editore francese Durant &amp; Fils e il giovane compositore ottenne consensi da molti colleghi, tra i quali Ravel e Debussy.\nDurante la prima guerra mondiale Jarnach emigr\u00f2 in Svizzera, dove lavor\u00f2 dapprima come direttore d'orchestra al Teatro Municipale di Zurigo e successivamente come professore di teoria musicale al Conservatorio Municipale. A Zurigo strinse amicizia con James Joyce con cui condivise un appartamento.\nA Zurigo inizi\u00f2 anche l'amicizia e la cooperazione artistica con Ferruccio Busoni, di cui fu allievo, e per il quale Jarnach completer\u00e0 l'opera teatrale incompiuta \"Doktor Faust\".\nDal 1921 Jarnach visse a Berlino dove lavor\u00f2 come compositore, pianista, direttore d'orchestra e critico musicale. Divent\u00f2 membro di importanti associazioni musicali come il \"November Gruppe\", l'ADMV, l'IGNM e direttore artistico dei \"Konzerte von Melos\".\nNel 1927 divenne insegnante di composizione alla \"Colonia Music Academy\". Tra i suoi studenti si annoverarono Kurt Weill, J\u00fcrg Baur, Bernd Alois Zimmermann e Nikolaos Skalkottas.\nNel 1931 acquis\u00ec la nazionalit\u00e0 tedesca. Durante il regime nazista (1933-1945) Jarnach fu privato di tutti i suoi incarichi e le sue opere sparirono dai programmi dei concerti.\nDopo la seconda guerra mondiale Jarnach partecip\u00f2 alla riorganizzazione musicale in Germania, e nel 1949 fond\u00f2 la \"Accademia Musicale amburghese\", che diresse lui stesso negli anni seguenti.\nTra il 1960 e il 1963 fu professore del compositore peruviano Pozzi Escot (1933). \nDurante la sua carriera ricevette numerosi premi e riconoscimenti: nel 1954 vinse il Premio Bach, nel 1955 fu nominato membro dell\u2019\"Academy of Arts\" (Berlino) e vinse l\u2019\"Art Prize\" (Berlin). Nel 1958 ottenne la Medaglia di Brahms e nel 1959 fu insignito della Gran Croce del merito della Repubblica Federale di Germania.\nCompose una \"Sinfonia brevis\", preludi per orchestra, quartetti e quintetti, musica per violino e piano, e lavori vocali.\nIl figlio di Jarnach, Franz (1943-2017) fu un pianista e un attore, cos\u00ec come sua nipote Lucy Jarnach (1987)."}
{"id": "2365422", "revid": "110157", "url": "https://it.wikipedia.org/wiki?curid=2365422", "title": "Circondario dell'Eifel-Bitburg-Pr\u00fcm", "text": "Il circondario dell'Eifel-Bitburg-Pr\u00fcm (in tedesco Eifelkreis Bitburg-Pr\u00fcm) \u00e8 un circondario (\"Landkreis\") della Renania-Palatinato, in Germania. Comprende 4 citt\u00e0 e 235 comuni. Capoluogo e centro maggiore \u00e8 Bitburg.\nGeografia fisica.\nIl circondario rurale di Bitburg-Pr\u00fcm si estende nella zona meridionale dell'altipiano dell'Eifel con lo Schneifel e la vetta sua pi\u00f9 alta \u00e8 lo \"Schwarzen Mann\" con i suoi 698\u00a0m s.l.m. Ad ovest si trova la pianura dell'Islek, ad est i Kalk- e Waldeifel, a sud il \"Bitburger Gutland\" (\"Bekef\") con il \"Ferschweiler Plateau\". Esso \u00e8 attraversato da modesti corsi d'acqua, quali Kyll, Nims e Pr\u00fcm. Tratti dei fiumi Our e S\u00fbre ne costituiscono il confine con il Granducato di Lussemburgo."}
{"id": "2365424", "revid": "104458", "url": "https://it.wikipedia.org/wiki?curid=2365424", "title": "Bitburg-Pr\u00fcm", "text": ""}
{"id": "2365425", "revid": "104458", "url": "https://it.wikipedia.org/wiki?curid=2365425", "title": "Landkreis Bitburg-Pr\u00fcm", "text": ""}
{"id": "2365428", "revid": "104458", "url": "https://it.wikipedia.org/wiki?curid=2365428", "title": "Circondario di Bitburg-Pr\u00fcm", "text": ""}
{"id": "2365429", "revid": "83531", "url": "https://it.wikipedia.org/wiki?curid=2365429", "title": "Joseph Jongen", "text": "Biografia.\nStudi\u00f2 musica al Conservatorio Reale di Liegi con Sylvain Dupuis e Jean-Th\u00e9odore Radoux.\nNel 1897 gli fu conferito il premio \"Grand Prix de Rome belga\" per la sua cantata \"Comala\" (Op.14), che gli consent\u00ec di fare un viaggio di studio all'estero della durata di quasi quattro anni, dall'ottobre 1898 al maggio 1902. \nTrascorse un anno e mezzo in Germania, dapprima a Berlino, dove scopr\u00ec la musica di Brahms, incontr\u00f2 Vincent d'Indy e anche Richard Strauss che gli impart\u00ec lezioni di composizione. \nSuccessivamente si spost\u00f2 a Monaco di Baviera, dove compose il suo Concerto per violino (Op. 17), prima di assumere l'incarico di \"Kapellmeister\" nel 1900 a Bayreuth.\nPoi soggiorn\u00f2 Vienna e si stabil\u00ec otto mesi a Parigi, dove strinse amicizia con numerosi musicisti francesi come Gabriel Faur\u00e9 e Charles Bordes e divent\u00f2 studente di Vincent d'Indy. \nTermin\u00f2 il suo viaggio europeo con un soggiorno di otto mesi a Roma. \nDurante questo fruttuoso viaggio, compose diverse importanti opere: una sinfonia (op.15), due concerti (op.17 e 18), un quartetto per pianoforte (op.23) e altri pezzi che testimoniarono una chiara maturazione del suo stile.\nNel 1902, tornato a Liegi, insegn\u00f2 per qualche anno armonia e contrappunto al Conservatorio della citt\u00e0; in questo periodo fu attivo anche come organista del seminario e della Chiesa di St.-Jacques.\nNel 1904 si rec\u00f2 a Bruxelles per impegnarsi alla composizione.\nDieci anni pi\u00f9 tardi, durante la Prima guerra mondiale, si trasfer\u00ec a Londra, dove form\u00f2 un Quartetto, di cui erano membri anche D\u00e9sir\u00e9 Defauw, Emile Doehaerd e Lionel Tertis; intorno al 1920 ritorn\u00f2 nella capitale belga per insegnare contrappunto e fuga al Conservatorio, del quale nel 1925 assunse la direzione.\nDal 1919 al 1926, Joseph Jongen guid\u00f2 i \"Concerts spirituels\" di Bruxelles e fu direttore d'orchestra e di coro. In particolare, diresse alcune anteprime in Belgio come \"Le Roi David\" di Honegger, \"Salmo LXVII\" di Florent Schmitt e \"San Francesco d'Assisi\" di Malipiero.\nTra le sue composizioni principali, annoveriamo musica strumentale da camera (Sonata per violino e per pianoforte, Quartetti per archi, Trio per violino, violoncello e pianoforte, Concerto a cinque per flauto, violino, viola, cello e arpa), musica orchestrale (\"Fantaisie rapsodique\", \"Sinfonia concertante\", \"Impressions d'Ardennes\", \"Pages intimes\", \"Tableaux pittoresques\")."}
{"id": "2365430", "revid": "767487", "url": "https://it.wikipedia.org/wiki?curid=2365430", "title": "Doruma", "text": "Doruma \u00e8 una citt\u00e0 della zona nordorientale della Provincia dell'Haut-U\u00e9l\u00e9 (gi\u00e0 distretto della provincia Orientale) nella Repubblica Democratica del Congo. \u00c8 molto vicina al confine con il Sudan.\nNegli ultimi anni, gli abitanti di Dungu e Doruma sono spesso stati vittima dei raid dell'Esercito di Resistenza del Signore ugandese di Joseph Kony, che compie nella regione massacri di civili innocenti, stupri e rapimenti di bambini soldato.\nLa crisi umanitaria del dicembre 2008.\nDa diversi anni, nella regione dell'Haut-U\u00e9l\u00e9 nel Nord-Est della Repubblica Democratica del Congo, i gruppi di ribelli ugandesi del \"Lord Resistance Army\" attaccano e saccheggiano i villaggi. Nel dicembre 2008, un attacco congiunto degli eserciti di Uganda e Congo ha costretto il LRA a disperdersi e a continuare saccheggi e massacri in piccoli gruppi. Ci\u00f2 ha seminato il panico nella popolazione della regione, che si \u00e8 rifugiata nelle campagne e nelle citt\u00e0 pi\u00f9 a sud, come Dungu e Doruma.\nA partire dal dicembre 2008, il LRA ha iniziato ad attaccare i villaggi limitrofi a Doruma.\nLa strategia del LRA prevedeva precedentemente di saccheggiare i villaggi, incendiare chiese ed ospedali e rapire i ragazzi tra 11 e 17 per trasformarli in bambini-soldato pronti a massacrare la popolazione. Ma attorno a Doruma, il LRA ha puntato come obiettivo al puro massacro della popolazione, di qualsiasi et\u00e0. In totale, si contano 300 morti a partire dal 24 dicembre 2008, di cui 189 vittime e 111 dispersi, oltre a diversi bambini torturati. Per impedire la fuga delle popolazioni, il LRA ha incendiato la campagna e i campi coltivati.\nIn questo contesto, la cittadina di Doruma, con 6.000 abitanti, ha visto in meno di un mese l'arrivo di pi\u00f9 di 17.000 rifugiati dalle localit\u00e0 circostanti. Ogni giorno, nuovi sfollati arrivavano senza portar con s\u00e9 alcun bene personale, e ritrovandosi sprovvisti di qualsiasi possibilit\u00e0 minima di sopravvivenza. La citt\u00e0 non pu\u00f2 prendersi carico di tante persone senza una forte ripercussione a livello sanitario, alimentare, medico, educativo.\nAl momento, Doruma \u00e8 la sola citt\u00e0 protetta della regione. L'esercito congolese protegge l'interno della citt\u00e0, l'esercito ugandese la periferia. Fino a che l'esercito non allargher\u00e0 il perimetro di sicurezza della citt\u00e0, non sar\u00e0 possibile alla popolazione raccogliere la legna nel bosco."}
{"id": "2365432", "revid": "713714", "url": "https://it.wikipedia.org/wiki?curid=2365432", "title": "Ortucchio", "text": "Ortucchio \u00e8 un comune italiano di abitanti della provincia dell'Aquila, in Abruzzo.\nGeografia fisica.\nIl comune marsicano \u00e8 situato sul versante sud-est della piana del Fucino, dove prima del prosciugamento dell'omonimo lago sorgeva una piccola isola dai confini non chiaramente delineati a causa della variazione dei livelli dell'acqua nel corso del tempo. Il territorio si caratterizza per i paesaggi totalmente differenti tra loro come la fitta boscaglia di montagna, i fertili campi della piana fucense, la zona archeologica o quella artigianale e industriale.\nIl paese, confinante con i territori di Collelongo, Gioia dei Marsi, Lecce nei Marsi, Venere dei Marsi e Trasacco, \u00e8 situato a ridosso dell'area di protezione esterna del parco nazionale d'Abruzzo, Lazio e Molise.\nOrigini del nome.\nOrtucchio era una piccola isola situata all'estremit\u00e0 sud orientale del lago Fucino paragonata dall'umanista Pietro Marso, all'isola di Ortygia nel mare di Siracusa da cui acquis\u00ec il toponimo medievale. Un'ipotesi farebbe derivare il toponimo da una variazione linguistica del termine latino \"Hortus\" (\"piccolo orto\" o \"giardino\") oppure da \"Ortus acquarum\" (\"origine dalle acque\").\nStoria.\nOrtucchio come tutta l'area del Fucino fu abitata sin dall'epoca preistorica dalle trib\u00f9 bertoniane che, spostandosi dall'area costiera, trovarono riparo nelle grotte presenti a mezza costa alle pendici dei monti, lungo la linea del bacino lacustre. Rivestono particolare interesse archeologico ed archeozoologico le cavit\u00e0 situate nel territorio comunale, in particolare le grotte Maritza, di Ortucchio, La Cava e La Punta. Successivamente gli insediamenti umani si spostarono verso valle in prossimit\u00e0 della riva del lago fucense.\nA cominciare dal primo millennio a.C. sulle sponde lacustri stanziarono stabilmente i Marsi, popolo italico di guerrieri e sacerdoti. \nA causa della mancata concessione della cittadinanza romana iniziarono le ostilit\u00e0 tra i popoli italici, che si unirono in una confederazione con a capo il condottiero Quinto Poppedio Silone, e i romani.\nDopo la prima met\u00e0 del Quattrocento Paolo Marso e successivamente altri storici, tra cui Muzio Febonio e Pietro Antonio Corsignani, sostennero l'ipotesi che l'antica e mitica citt\u00e0 di Archippe, inghiottita secondo la leggenda dalle acque del lago, fosse situata tra Ortucchio e Trasacco nella contemporanea localit\u00e0 denominata Arciprete.\nDi certo il centro situato a ridosso del colle che acquis\u00ec il nome di Ortuclae o Ortuclum veniva chiamato in epoca medievale Ortygia. Assoggettato a Ruggero conte di Celano pass\u00f2 successivamente grazie a Ferdinando d'Aragona sotto la signoria di Antonio Todeschini Piccolomini.\nL'avvento dei Piccolomini mut\u00f2 sensibilmente l'aspetto del paese, migliorando la condizione sociale. La dominazione spagnola e il successivo avvento dei briganti, legati alle rivolte napoletane di Masaniello, recarono devastazioni e gravi danni alla precaria condizione economica di quel periodo.\nA tutto ci\u00f2 si aggiunsero la peste del 1656 e le devastanti e improvvise inondazioni del lago Fucino.\nNel 1807 i cittadini fecero vanamente appello a Giuseppe Bonaparte affinch\u00e9 provvedesse a delocalizzare il centro abitato pi\u00f9 a monte, al riparo dalle inondazioni fucensi. Bonaparte commosso dall'appello promise di farlo con il desiderio che il paese venisse ridenominato \"Giuseppopoli\".\nNella seconda met\u00e0 dell'Ottocento Alessandro Torlonia riusc\u00ec a tramutare il lago in una fertile pianura, sfruttando l'opera idraulica dei Cunicoli di Claudio, preesistente dall'epoca romana. Dopo aver fatto ingrandire collettore ed emissario fu prosciugato il Fucino, fino ad allora terzo lago d'Italia per estensione. Casa Torlonia fu dichiarata proprietaria per quasi un secolo dei terreni emersi contro il volere dei comuni ripuari. Dopo le lotte contadine il Governo var\u00f2 la riforma agraria del 1950 che port\u00f2 anticipatamente all'esproprio e alla formazione, il 28 febbraio 1951, dell'ente di gestione pubblica della Maremma e del Fucino.\nIl terremoto della Marsica del 1915 caus\u00f2 circa 1.200 vittime su un totale di 2.534 abitanti e gravissimi danni al patrimonio architettonico di Ortucchio, in particolare alla chiesa di Sant'Orante e al castello Piccolomini. Il paese fu ricostruito nel corso del XX secolo.\nSociet\u00e0.\nTradizioni e folclore.\nIl 5 marzo e il 28 settembre si svolgono rispettivamente le feste primaverili ed autunnali in onore del patrono di Ortucchio, sant'Orante.\nCultura.\nEventi.\nTra maggio e giugno si svolge la premiazione del concorso letterario nazionale \"Caro Diario\" rivolto agli autori di racconti inediti in forma di diario.\nEconomia.\nAgricoltura.\nNumerose aziende agricole della piana del Fucino si distinguono per la qualit\u00e0 degli ortaggi. Particolarmente rinomate sono le patate del Fucino, riconosciute con il marchio di qualit\u00e0 IGP attribuito dall'Unione europea, e le carote dell'altopiano del Fucino, anch'esse riconosciute IGP. Sono diverse le produzioni orticole d'eccellenza del territorio. In Abruzzo il 25% del PIL agricolo arriva dal Fucino.\nIndustria.\nIl Centro spaziale del Fucino, gestito dalla societ\u00e0 Telespazio, \u00e8 situato nel territorio comunale in localit\u00e0 Bacinetto, in via Cintarella. \u00c8 stato realizzato a cominciare dal 1962 per gestire i primi esperimenti di telecomunicazioni satellitari tra l'Europa e gli Stati Uniti avviati nell'anno successivo. La fase sperimentale, conclusasi favorevolmente, ha consentito dal 1966 di procedere all'ampliamento del centro spaziale, attraverso la costruzione di diverse antenne paraboliche di grandi dimensioni. Con le sue 170 antenne distribuite su di superficie, \u00e8 indicato come il primo e tra i pi\u00f9 importanti teleporti al mondo per usi civili. Il centro spaziale, intitolato a Piero Fanti, ospita uno dei centri di controllo che gestisce i 30 satelliti e le attivit\u00e0 operative del sistema di navigazione europeo Galileo.\nIl centro \u00e8 tra i principali operatori al mondo nel campo dei servizi satellitari. Per le sue attivit\u00e0 l'azienda pu\u00f2 contare su una rete nazionale ed internazionale di centri spaziali e teleporti. Quasi a collegare simbolicamente la moderna tecnologia delle comunicazioni spaziali con quella pionieristica di Guglielmo Marconi, presso la sede abruzzese di Telespazio, \u00e8 stata situata la parte della poppa completa di elica e timone del panfilo Elettra sul quale Marconi, dal 1919 sino agli anni trenta, effettu\u00f2 studi e primi esperimenti di radiofonia, facendolo diventare il primo \"laboratorio galleggiante\" della storia.\nAlcuni frammenti ferrosi dello scafo sono stati fatti analizzare dalla Camera di commercio, industria, artigianato e agricoltura di Roma che ha promosso il restauro del panfilo.\nIl 24 marzo 1985 Papa Giovanni Paolo II in visita nel centro spaziale invi\u00f2 un messaggio di pace a tutti i lavoratori del mondo.\nInfrastrutture e trasporti.\nStrade.\nIl pi\u00f9 vicino casello autostradale \u00e8 quello di Pescina dell'autostrada A25.\nLa strada provinciale 21 Magoranese collega Casali d'Aschi, Gioia dei Marsi, Lecce nei Marsi e Ortucchio fino all'innesto con la strada statale 83 Marsicana che collega la Marsica orientale con il territorio del parco nazionale d'Abruzzo, Lazio e Molise. La provinciale 22 Circofucense unisce i centri della piana del Fucino di Avezzano, Luco dei Marsi, Trasacco, Ortucchio e San Benedetto dei Marsi.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Ortucchio dal 1985 ad oggi.\nSport.\nCalcio.\nLa squadra di calcio di Ortucchio \u00e8 l'Ortygia che milita nei tornei dilettantistici della regione Abruzzo. I colori sociali sono il rosso e il nero.\nL'A.S.D. Virtus Marsica Est \u00e8 una societ\u00e0 di puro settore giovanile.\nPesca sportiva.\nGare di pesca sportiva vengono organizzate presso il laghetto di Ortucchio. Le attivit\u00e0 di gara di trota-lago e carp-fishing sono riservate anche alle categorie giovanili.\nImpianti sportivi.\nAd Ortucchio gli impianti sportivi principali sono lo stadio comunale per la pratica del calcio, la palestra polivalente, la piscina comunale, la pista ciclabile e un campo da tennis."}
{"id": "2365433", "revid": "436907", "url": "https://it.wikipedia.org/wiki?curid=2365433", "title": "Everybody in the Place", "text": "Everybody in the Place \u00e8 un singolo del gruppo musicale britannico The Prodigy, pubblicato nel dicembre 1991 come secondo estratto dal primo album in studio \"Experience\".\nPubblicazione.\nIl CD singolo originale conteneva cinque tracce, una traccia in pi\u00f9 di quelle consentite dalle regole inglese, cos\u00ec fu rimossa la traccia \"Rip Up the Sound System\". Il brano \u00e8 stato comunque inserito nella versione 33 giri.\nVideo musicale.\nNel video vi \u00e8 la partecipazione del gruppo con le immagini del loro primo tour negli Stati Uniti d'America, lungo le strade di New York. Il brano termina con un campionamento del brano \"Riders on the Storm\" dei The Doors."}
{"id": "2365435", "revid": "125290131", "url": "https://it.wikipedia.org/wiki?curid=2365435", "title": "Valentina Correani", "text": " Dal 12 aprile 2008 fino al 2011 ha condotto come VJ il programma televisivo Hitlist Italia in onda ogni week-end su MTV.\nBiografia.\nRecitazione.\nNel 2010 ha portato in scena la black-comedy \"After the End\" di Dennis Kelly per la regia di Marco Giuliani. Nel suo percorso di attrice ha partecipato a numerosi cortometraggi e alcuni videoclip, tra cui \"Studentessa universitaria\", di Simone Cristicchi.\nFa parte inoltre del cast di \"AmeriQua\" film scritto e interpretato da Bobby Kennedy III, uscito nel maggio 2013.\nRadio.\nA settembre 2013 conduce \"Tutta la giornata davanti\" con Massimo Cervelli ogni mattina dal luned\u00ec al venerd\u00ec su Radio 2 Rai, nonch\u00e9 il programma domenicale \"Facci un gol\" con Giacomo \"Ciccio\" Valenti, sempre su Radio 2.\nProgrammi televisivi.\nHa condotto Hitlist Italia per diversi anni, fino al 2011, anno della cancellazione in versione \"live\" dello show. Da luglio a settembre presenta \"Hitlist Italia e CocaCola Live - The Summer Song\" in diretta il venerd\u00ec sera dalle 21:00 su MTV Italia. (Ora le puntate sono tornate ad essere registrate). Il 12 settembre 2009, conduce parte dell'MTV DAY 2009 in diretta da Genova. Il 26 settembre 2009, con Alessandro Cattelan, conduce il mega concerto \"Coca Cola Live @ MTV - The Summer Song\", in diretta dalla Piazza del Popolo a Roma, su MTV.\nIl 18 settembre 2010, con Francesco Mandelli, conduce il mega concerto \"Coca Cola Live @ MTV - The Summer Song\", in diretta dalla Piazza del Plebiscito a Napoli, sempre su MTV. Il 30 giugno, l'1 e il 2 luglio 2011, con Fabrizio Biggio, Pif e Francesco Mandelli, conduce i tre mega concerti degli \"MTV Days\", da Piazza Castello a Torino, su MTV. Il 5 maggio 2012 ha condotto, insieme al gruppo hip hop Club Dogo, la settima edizione dei \"TRL Awards\", in diretta da Piazzale Michelangelo a Firenze, su MTV.\nNel 2014 e nel 2015 \u00e8 stata co-conduttrice rispettivamente nella seconda e nella terza edizione di The Voice of Italy, in onda su Rai 2, di cui curava la parte relativa al web."}
{"id": "2365436", "revid": "6923", "url": "https://it.wikipedia.org/wiki?curid=2365436", "title": "TVXQ", "text": "I TVXQ (stilizzato TVXQ!) sono una boy band sudcoreana, formatasi a Seul nel 2003.\nLanciati dalla SM Entertainment come quintetto, i TVXQ hanno presto ottenuto successo in patria grazie agli album bestseller \"Tri-Angle\" (2004) e \"Rising Sun\" (2005), e sono saliti alla ribalta internazionalmente con \"\"O\"-Jung.Ban-Hap.\" (2006) e \"Mirotic\" (2008); da quest'ultimo \u00e8 stata tratta la hit omonima, considerata da \"Rolling Stone\" una delle canzoni migliori mai pubblicate da una boy band. Nel 2009 sono stati coinvolti in una disputa legale con la casa discografica, in seguito alla quale i membri Jaejoong, Yoochun e Junsu hanno abbandonato il gruppo, che ha proseguito come duo con Changmin e Yunho.\nNei loro primi dieci anni di carriera hanno venduto oltre 10 milioni di dischi, e sono riconosciuti tra i principali contributori all'hallyu, con \"Billboard\" che li ha definiti \"la famiglia reale del K-pop\".\nEtimologia.\nTVXQ \u00e8 l'acronimo del cinese Tong Vfang Xien Qi (). In patria sono conosciuti come DBSK, acronimo del nome coreano Dong Ban Shin Ki (), mentre in Giappone come Tohoshinki (). Tutte le varianti del loro nome significano \"Gli dei dell'est in ascesa\".\nStoria.\n2003-2005: debutto e primi anni.\nI TVXQ vengono formati nel 2003 dalla SM Entertainment come quintetto composto da Xiah Junsu, U-Know Yunho, Hero Jaejoong, Micky Yoochun e Max Changmin. La loro prima apparizione pubblica avviene il 26 dicembre di quell'anno ad uno showcase di BoA e Britney Spears, dove cantano una versione a cappella di \"O Holy Night\" con BoA e la loro canzone di debutto \"Hug\". Il singolo esce ufficialmente il 14 gennaio 2004; viene seguito da un altro singolo, \"The Way U Are\", a giugno, e dall'album \"Tri-Angle\" a ottobre, entrambi nella top 10 dei dischi pi\u00f9 venduti dell'anno. In autunno la SM Entertainment e la Rhythm Zone, un'etichetta dell'Avex Group, decidono di lanciare il gruppo in Giappone: a novembre esce quindi la versione in inglese di \"Hug\" per il mercato nipponico, ma non riscuote i risultati sperati. I TVXQ vengono pertanto rinominati Tohoshinki e nell'aprile 2005 si trasferiscono nell'arcipelago per pubblicare e promuovere il loro singolo di debutto in giapponese \"Stay with Me Tonight\", cui fa seguito \"Somebody to Love\" a luglio. Di nuovo, le attivit\u00e0 giapponesi non creano per\u00f2 il successo desiderato dall'agenzia.\nIn Corea del Sud, nel frattempo, i TVXQ lanciano il secondo album, \"Rising Sun\", che ottiene immediatamente la prima posizione in classifica e diventa il quarto disco pi\u00f9 venduto del 2005, con oltre 222.472 copie. In ottobre fanno il loro debutto come attori nella sesta stagione della sitcom \"Nonstop.\" La band termina l'anno pubblicando in Giappone il terzo singolo, \"My Destiny\", mentre in Corea un singolo in collaborazione con i Super Junior dal titolo \"Show Me Your Love\". In quello stesso anno, ricevono il premio come Miglior video musicale per la canzone \"Rising Sun\" all'M.net KM Music Video Festival.\n2006-2007: tour giapponesi e \"\"O\"-Jung.Ban.Hap\".\nI TVXQ iniziano il 2006 con il \"Rising Sun The 1st Asia Tour\". La band, oltre che in Corea del Sud, si esibisce anche in Cina, Thailandia e Malaysia, primi artisti coreani a tenere un concerto in quest'ultimo Paese. Tra febbraio e marzo recitano in sette episodi della serie \"Banjeon geukjang\", dopodich\u00e9 pubblicano il primo album giapponese \"Heart, Mind and Soul\". Per promuovere il disco, debuttato al 25\u00ba posto della classifica settimanale Oricon con 9.554 copie vendute, il gruppo organizza, da maggio a giugno, il \"1st Live Tour 2006: Heart, Mind and Soul\" in giro per il Paese.I TVXQ riprendono l'attivit\u00e0 in Corea del Sud pubblicando il terzo album \"\"O\"-Jung.Ban.Hap.\" a settembre. Esso debutta in vetta alle classifiche coreane, diventando il disco pi\u00f9 venduto dell'anno. Dopo aver pubblicato un altro singolo in Giappone, \"Miss You/\"O\"-Sei.Han.Go\", la band vince quattro premi in Corea all'M.net KM Music Festival, tra cui Migliore artista dell'anno e Miglior gruppo; ai Seoul Music Award se ne aggiudica altri tre, mentre ai Golden Disc Award \"\"O\"-Jung.Ban.Hap.\" \u00e8 eletto Album dell'anno.\nNel 2007 i TVXQ tengono il \"'O': The 2nd Asia Tour Concert\", con sei tappe (Seul, Taipei, Bangkok, Kuala Lumpur, Singapore e Pechino) per 39.000 spettatori. Viene pubblicato a marzo il secondo album giapponese, \"Five in the Black\" e il loro decimo singolo \"Choosey Lover\". Da giugno a dicembre esce una serie di cinque singoli: \"Lovin' You\", \"Summer\", \"Shine/Ride On\", \"Forever Love\" e \"Together\". Il gruppo collabora anche con la cantante giapponese Koda Kumi per il singolo \"Last Angel\", utilizzato come tema principale dell'edizione giapponese di \"\".\n2008-2009: popolarit\u00e0 in Giappone, \"Mirotic\" e causa legale.\nI TVXQ pubblicano, il 16 gennaio 2008, il sedicesimo singolo giapponese \"Purple Line\", che debutta in cima alla Oricon, rendendoli la prima boy band straniera ad avere un singolo al numero uno in Giappone. Subito dopo il gruppo lancia il terzo album giapponese \"T\", che debutta al quarto posto con 52.000 copie. La Rhythm Zone annuncia poi il progetto \"Trick\", e da febbraio a marzo ogni settimana un membro lancia un singolo solista, partendo per un tour del Paese fino a maggio per 150.000 persone. A luglio esce \"D\u014dshite Kimi o Suki ni Natte Shimattandar\u014d?\", il loro terzo singolo numero uno in Giappone.\nIn agosto, i TVXQ tornano in Corea per preparare il quarto album coreano, \"Mirotic\". Viene pubblicato il 26 settembre, due giorni dopo il previsto a causa dell'elevato numero di pre-ordini. L'album debutta in cima alle classifiche con pi\u00f9 di 110.000 copie in una settimana, segnando un nuovo record, ed \u00e8 il primo disco a superare il mezzo milione di copie da sei anni a quella parte. A ottobre esce la versione giapponese dell'apripista dell'album, anch'esso intitolato \"Mirotic\", che raggiunge per la quarta volta la vetta della classifica Oricon. Al termine del 2008 sono il primo gruppo coreano invitato al festival di Capodanno \"K\u014dhaku Uta Gassen\".\nNel gennaio 2009 viene commercializzato il venticinquesimo singolo giapponese, \"Bolero/Kiss the Baby Sky/Wasurenaide\", un'altra hit da prima posizione in classifica. A marzo, all'uscita del singolo \"Survivor\" segue il quarto album giapponese, \"The Secret Code\", che debutta al numero due della Oricon. Successivamente viene pubblicato il 27\u00ba singolo, \"Share the World\", utilizzato come sigla di apertura per l'anime \"One Piece\". Il quarto tour nazionale giapponese si conclude il 5 luglio con due tappe al Tokyo Dome, rendendoli il primo gruppo coreano a esibirsi nella struttura.\nTerminato il tour, Jaejoong, Yoochun e Junsu fanno causa alla SM Entertainment per rescindere il proprio contratto, sostenendo che la durata, pari a tredici anni, sia eccessiva, che gli impegni siano decisi senza consultare il gruppo, e che i profitti siano distribuiti iniquamente. A ottobre il tribunale di Seul emana una misura cautelare contrattuale temporanea e le attivit\u00e0 dei TVXQ in Corea vengono interrotte. A novembre Yunho e Changmin dichiarano in una nota congiunta il proprio sostegno alla casa discografica, esortando gli altri membri a risolvere velocemente la contesa se desiderano continuare le loro carriere nel gruppo. I TVXQ rimangono nel frattempo attivi in Giappone sotto la gestione della Rhythm Zone, pubblicando dei nuovi singoli.\n2010-2011: \"Best Selection 2010\", separazione e ritorno come duo.\nLa band inizia l'anno con il 29\u00b0 singolo giapponese \"Break Out!\", uscito il 27 gennaio, che vende 256.000 copie durante la prima settimana, battendo dopo 14 anni il record di Elton John per le vendite settimanali pi\u00f9 alte per un artista straniero. A febbraio, lancia la raccolta \"Best Selection 2010\", contenente le loro principali hit, mentre a marzo esce \"Toki o Tomete\", il loro ultimo singolo come quintetto.\nIl 3 aprile, l'Avex Group annuncia la sospensione delle attivit\u00e0 giapponesi dei TVXQ a favore di carriera soliste per ciascuno dei membri. Una settimana dopo, tuttavia, comunica la formazione di una \"unit\u00e0 speciale\" formata da Jaejoong, Yoochun e Junsu, poi nota come JYJ. La SM Entertainment denuncia quindi i JYJ, insieme alla loro nuova agenzia C-JeS, per violazione dei loro contratti di esclusiva, e il trio risponde facendo causa alla SM per invalidarli.\nDopo diversi mesi di inattivit\u00e0, Yunho e Changmin si esibiscono ad agosto alla tappa di Seul dell'SM Town Live '10 World Tour. Intanto vengono cercati dei nuovi membri da aggiungere al gruppo, finch\u00e9 il loro produttore Lee Soo-man non suggerisce che continuino come duo e viene avviata la registrazione di un nuovo album. A settembre l'Avex Group lascia i JYJ citando dei conflitti con la C-JeS e dichiara il proprio sostegno ai restanti membri dei TVXQ, annunciando a novembre che il duo ha firmato con l'etichetta sorella della Rhythm Zone, l'Avex Trax.\nIl 5 gennaio 2011, Yunho e Changmin pubblicano l'album coreano \"Keep Your Head Down\", e durante le promozioni parlano per la prima volta della pausa e della separazione del gruppo. Yunho afferma che i JYJ avessero \"conflitti eccessivamente profondi\" con l'agenzia, e le opinioni dei membri stessi sulla loro carriera fossero diverse e inconciliabili, mentre Changmin esprime delusione per l'atmosfera che si era venuta a creare in occasione della loro ultima esibizione. I JYJ rispondono affermando di non pentirsi di aver lasciato la SM Entertainment. Contemporaneamente alcuni media sostengono che i testi di \"Keep Your Head Down\" siano un insulto diretto agli ex-compagni; i TVXQ negano, specificando che si tratta del messaggio di un uomo alla donna che l'ha lasciato, e che pu\u00f2 essere interpretato in modi diversi in base all'ascoltatore.\nA luglio esce il singolo giapponese \"Superstar\" e per due mesi partecipano alla serie di concerti estivi A-Nation della Avex in giro per il Paese, pubblicando l'album \"Tone\" il 28 settembre e vendendone 250.000 copie in una settimana, un nuovo record di vendita per un artista straniero in Giappone. Il 23 ottobre si esibiscono con altri artisti della SM al concerto di gruppo a Madison Square Garden, ricevendo attenzione mediatica internazionale, poi partecipano alla raccolta natalizia \"2011 Winter SMTown\u00a0\u2013 The Warmest Gift\" eseguendo \"Sleigh Ride\".\n2012-2013: ulteriore successo in Giappone.\nA gennaio il duo comincia il \"Tone Tour\" in Giappone, che fa il tutto esaurito in pochi minuti. Con ventinove spettacoli in nove citt\u00e0, raggiunge 550.000 persone, un pubblico pi\u00f9 che doppio rispetto al tour del 2009 \"The Secret Code\", con tre concerti consecutivi al Tokyo Dome. Con l'uscita del singolo \"Still\" a marzo, i TVXQ sono i primi artisti stranieri ad ottenere dieci hit da primo posto in Giappone, e a luglio superano i 3 milioni di copie vendute dal giorno del debutto, il totale pi\u00f9 alto per un non giapponese.\nTornano in Corea a settembre per pubblicare il sesto album coreano \"Catch Me.\" Il 28 novembre, la SM Entertainment e i JYJ abbandonano le cause legali intentate l'una contro gli altri, raggiungendo un accordo dopo tre anni di disputa. Le parti concordano di non interferire pi\u00f9 nelle rispettive attivit\u00e0, e viene riconosciuto che il contratto dei JYJ con l'etichetta fosse terminato nel luglio 2009.\nIl 6 marzo 2013 esce il sesto album giapponese \"Time\", e il suo singolo di traino \"Catch Me -If You Wanna-\" vende pi\u00f9 di 137.000 copie, facendo apparire il gruppo in vetta alla classifica settimanale Oricon per la dodicesima volta. Quello stesso mese partecipano all'album tributo dei TRF per il ventesimo anniversario della band, cantando una cover di \"survival dAnce ~no no cry more~\".\nL'album \"Time\" viene promosso da un tour giapponese che stabilisce diversi primati: sono il primo artista K-pop e il quarto straniero ad imbarcarsi in una tourn\u00e9e per cinque stadi, e i primi stranieri ad esibirsi al Nissan Stadium in un concerto dedicato. Con un pubblico record di 850.000 persone, il tour incassa 90 milioni di dollari statunitensi.\nIl 26 e il 27 dicembre, il duo tiene due concerti intitolati \"Time Slip\" al Korea International Exhibition Center nel distretto di Ilsanseo, Goyang, per festeggiare i dieci anni di carriera.\n2014-oggi: decimo anniversario, servizio militare e ritorno.\nPromosso come album per il decimo anniversario del gruppo, \"Tense\" esce il 6 gennaio 2014, diventando il disco pi\u00f9 venduto del mese in Corea. Recensito positivamente dalla critica, \u00e8 considerato la loro opera migliore fino a quel momento. Una riedizione estesa intitolata \"Spellbound\" viene pubblicata il 27 febbraio, mentre il 5 marzo \u00e8 la volta dell'album giapponese \"Tree\", con il quale diventano la prima band straniera a superare con tre dischi di fila le 200.000 copie vendute in una settimana. Il \"Tree: Live Tour 2014\" riunisce 600.000 spettatori tra aprile e giugno. In agosto il duo annuncia il secondo tour in cinque stadi giapponesi entro la fine dell'anno, e per l'occasione pubblica l'album \"With\" il 17 dicembre. Nove giorni dopo, vengono esposte presso Madame Tussauds Shanghai le loro statue di cera.\nIl 20 luglio 2015 viene pubblicato l'album \"Rise as God\" in vista della pausa del duo per la leva militare obbligatoria. Il giorno seguente Yunho si arruola nelle forze armate coreane, mentre Changmin entra nella polizia militare il 19 novembre. Vengono congedati con onore nel 2017, rispettivamente il 20 aprile e il 18 agosto. Tra il 30 settembre e il 15 ottobre i TVXQ tengono tre concerti a Seul e Macao, mentre il 25 ottobre esce in Giappone la raccolta \"Fine Collection ~Begin Again~\", promossa da un tour omonimo negli stadi del Paese tra novembre e gennaio 2018 che vende un milione di biglietti. \"Reboot\", il loro primo singolo giapponese dopo la pausa, esce il 20 dicembre 2017 e debutta in seconda posizione. Tornati in Corea, i TVXQ pubblicano l'ottavo album \"New Chapter #1: The Chance of Love\" il 28 marzo 2018, promosso dal \"Circle #welcome Tour\" che inizia il 5 e il 6 maggio al Jamsil Supplementary Stadium della capitale coreana. A settembre, il nono album giapponese \"Tomorrow\" si posiziona al primo posto nelle classifiche, ed \u00e8 sostenuto da una tourn\u00e9e nazionale che dura fino a gennaio, con trentatr\u00e9 spettacoli. Il 26 dicembre viene pubblicato l'EP \"New Chapter #2: The Truth of Love\"; definito una \"uscita speciale\", non viene promosso, ma debutta comunque al secondo posto della Gaon Chart.\nPer celebrare i quindici anni di carriera, il 16 ottobre 2019 il duo pubblica \"XV\", il decimo album giapponese che diventa la loro ottava numero uno nelle classifiche dell'arcipelago. Il 24 maggio 2020 partecipano al concerto online \"Beyond LIVE\" organizzato da SM Entertainment e Naver.\nStile musicale.\nI TVXQ identificano i loro singoli con la sigla \"SMP\" (SM Music Performance), un presunto genere sperimentale creato dalla SM Entertainment e caratterizzato da dinamici passi di danza su una musica che fonde pop orchestrale, rock, hip hop e contemporary R&amp;B, completata da armonie vocaliche e acuti. Molti dei loro testi contengono commenti oscuri alla societ\u00e0.\nIl gruppo pubblica sistematicamente canzoni dance pop e ballate contemporary R&amp;B, oltre che versioni a cappella dei suoi pezzi, ma lo stile musicale si \u00e8 evoluto nel corso degli anni. Nei primi due album, i TVXQ hanno esplorato il rap rock e facendolo hanno collaborato con la rock band TraxX, mentre nel quarto album coreano \"Mirotic\" (2008) si sono dedicati all'urban e all'elettropop. L'album per il decimo anniversario, \"Tense\" (2014), ha utilizzato generi pi\u00f9 acustici come l'adult contemporary pop.\nLe coreografie dei TVXQ sono state definite \"intense e potenti\", mentre le loro esibizioni sul palco \"ingegnose\" e \"accattivanti\", e Yunho e Changmin sono stati lodati per la stabilit\u00e0 e la resistenza durante i concerti live, a volte della durata di oltre tre ore.\nControversie.\nTesti di \"Mirotic\".\nNel novembre 2008, la Commissione Coreana per la Protezione della Giovent\u00f9 stabil\u00ec che \"Mirotic\" fosse dannosa per i giovani, dichiarando che i testi fossero provocatori e contenessero troppi elementi sessuali. Come risultato, sull'album venne apposto un adesivo che indicava che non era appropriato per persone al di sotto dei 19 anni, mentre le reti televisive avrebbero dovuto trasmettere ogni performance della canzone dopo le 22. La SM Entertainment accett\u00f2 di realizzare una versione pulita del pezzo, cambiando \"I got you\" in \"I chose you\" e \"I got you under my skin\" in \"I got you under my sky\", ma present\u00f2 anche un'ingiunzione per far revocare la decisione della commissione. Nel marzo 2009, il tribunale amministrativo di Seul si espresse a favore della casa discografica, affermando che, sebbene alcuni versi potessero implicare atti sessuali, non li descrivevano graficamente, n\u00e9 dipingevano le donne come oggetti sessuali. La Commissione per la Protezione della Giovent\u00f9 annunci\u00f2 che avrebbe fatto ricorso dopo una riunione di emergenza, ritenendo che la frase \"I got you under my skin\" fosse inappropriata per i minori.\nCausa legale contro la SM Entertainment.\nIl 31 luglio 2009, tre dei membri \u2013 Hero Jaejoong, Micky Yoochun e Xiah Junsu \u2013 presentarono una richiesta al Tribunale del Distretto Centrale di Seul per determinare la validit\u00e0 del loro contratto con la SM Entertainment. Attraverso i loro avvocati, il trio afferm\u00f2 che il contratto di 13 anni fosse eccessivamente lungo, che gli impegni lavorativi venissero presi senza consultare i membri, che alcune clausole fossero state ampliate e modificate senza il loro consenso, e che i guadagni del gruppo non fossero equamente distribuiti fra i membri. La penale per la risoluzione anticipata sarebbe costata alla band il doppio dei guadagni stimati non percepiti dalla SM Entertainment nel periodo restante del contratto. La notizia della causa fece crollare il prezzo dell'agenzia del 10%.\nIl Tribunale del Distretto Centrale di Seul accord\u00f2 ai tre membri delle misure cautelari contrattuali a ottobre, affermando che la casa di produzione non poteva interferire nelle loro attivit\u00e0 individuali, mettendo cos\u00ec in pausa le attivit\u00e0 dei TVXQ in Corea del Sud. I membri affermarono inoltre che il contratto fosse iniquo, e di essere stati esclusi da una distribuzione adeguata dei profitti. In risposta, la SM Entertainment organizz\u00f2 una conferenza stampa sostenendo che la vera causa scatenante della diatriba non fosse se i contratti fossero ingiusti o se violassero i diritti umani, ma l'avidit\u00e0 dei tre membri, che volevano lavorare con la ditta di cosmetici CreBeau senza essere legati dalla clausola di esclusivit\u00e0 con la SM. La casa discografica denunci\u00f2 CreBeau per contravvenzioni minori, tuttavia tale accusa non fu mai portata davanti al giudice per insufficienza di prove. I tre membri risposero che speravano che la SM Entertainment rispettasse la decisione del tribunale.\nReagendo alla causa legale, 120.000 fan dei TVXQ presentarono una petizione al Tribunale del Distretto di Seul contro i contratti a lungo termine della SM Entertainment, e il fan club coreano chiese all'agenzia il risarcimento dei biglietti per l'SM Town Live Concert, perch\u00e9 sia la SM che i TVXQ avevano inizialmente affermato che sarebbe andato avanti come previsto, per poi annullarlo una settimana prima della data programmata.\nIl 17 febbraio 2011, il Tribunale del Distretto Centrale di Seul respinse l'ingiunzione che la SM aveva presentato contro i tre membri nell'aprile 2010 per ottenere il risarcimento dei danni. Nel settembre 2012, la decisione finale sul caso venne posticipata indefinitamente per procedere alla mediazione sotto l'autorit\u00e0 del dipartimento di giustizia.\nIl caso giunse a conclusione il 28 novembre 2012, quando la SM Entertainment e i tre membri\u00a0\u2013 che nel frattempo avevano formato il trio dei JYJ \u2013 concordarono di ritirare le cause legali intentate l'una contro gli altri, accettando di non interferire nelle rispettive attivit\u00e0 e riconoscendo che il contratto con l'etichetta fosse terminato nel luglio 2009. Un portavoce della SM dichiar\u00f2: \"Abbiamo giudicato che non dobbiamo pi\u00f9 gestire i tre membri dei JYJ giacch\u00e9 hanno espresso l'intenzione di non continuare le loro attivit\u00e0 come TVXQ\"; aggiunse che avevano deciso di concludere il contenzioso \"per evitare di causare ulteriore danno a U-Know Yunho e Max Changmin, che sono attivi come TVXQ, e sollevare altri problemi inutili\".\nFormazione.\nFormazione attuale\nEx componenti"}
{"id": "2365450", "revid": "599013", "url": "https://it.wikipedia.org/wiki?curid=2365450", "title": "Chiesa di Santa Maria in Vezzulla", "text": "La chiesa di Santa Maria in Vezzulla \u00e8 un luogo di culto cattolico situato nel comune di Masone, in via Romitorio, nella citt\u00e0 metropolitana di Genova. L'edificio \u00e8 il sacrario dei partigiani caduti nella strage del Turchino del 19 maggio 1944.\nStoria e descrizione.\nNota come \"il Romitorio\" sorge su un pianoro alluvionale () alla destra del torrente Vezzulla e venne eretta dai monaci Benedettini intorno al XII secolo. In seguito officiata dai monaci Regolari di Mortara (nel Pavese) fu poi affidata alle monache Cistercensi, quindi nuovamente ai Benedettini di Sestri Ponente.\nNei secoli a seguire sar\u00e0 abbandonata, in seguito alla crisi dei monasteri cistercensi, e pi\u00f9 volte danneggiata dalle frequenti alluvioni che porteranno alla rovina dell'antico edificio religioso.\nSuccessivamente alla seconda guerra mondiale venne riedificata dalla Soprintendenza ai Monumenti della Liguria tra il 1945 e il 1950, utilizzando per la ricostruzione le originali fondamenta recuperate e le absidi.\nOggi l'edificio religioso, detta \"chiesa del romitorio\", \u00e8 stato adibito come sacrario dei partigiani - \"Sacrario dei Martiri del Turchino e della Resistenza\" - caduti in battaglia per la liberazione del paese."}
{"id": "2365454", "revid": "158913", "url": "https://it.wikipedia.org/wiki?curid=2365454", "title": "Waorani", "text": "I Waorani o Huaorani o Waodani (in passato \"Aucas\") sono una popolazione amerinda dell'Ecuador, precisamente della zona del Curaray, costituita da circa 2500-3000 individui.\nNella loro lingua il loro nome significa: \"Siamo persone\"., mentre le loro terre d'origine sono quella tra il fiume Curaray e il fiume Napo, circa 80\u00a0km a sud di El Coca, a partire dagli anni settanta hanno iniziato a disperdersi uscendo dalle zone protette messe a disposizione dal governo. Si muovono continuamente in pi\u00f9 aree isolate, attraversando anche i confini peruviani. Vivono di caccia e pesca, anche se negli ultimi anni l'arrivo delle compagnie petrolifere ha spinto alcuni di loro a uscire dalle comunit\u00e0 e lavorare per i petrolieri, mentre sono aumentati i matrimoni tra donne Wao e i Quechua.\nSi dividono in numerosi gruppi, come i to\u00f1ampary, quenahueno, tihueno, quihuaro, damointaro, zapino, tig\u00fcino, wamono, dayuno, quehueriuno, garzacocha (Presso il Rio Yasun\u00ed), quemperi (Rio Cononaco), mima, Caruhue e Tagaeri"}
{"id": "2365455", "revid": "125760466", "url": "https://it.wikipedia.org/wiki?curid=2365455", "title": "Carcere minorile", "text": "Il carcere minorile, anche detto casa di correzione o riformatorio per corrigendi, in Italia istituto penale per minorenni, \u00e8 una casa di reclusione tipicamente destinata alla restrizione di individui minorenni. A Roma sorse nel 1703 il \"San Michele\", fortemente voluto da papa Clemente XI che prescriveva fosse mirato a \u00abcorreggere attraverso l'insegnamento, la pratica della religione e l'apprendimento di qualche arte meccanica\u00bb. Il San Michele sarebbe poi stato avvicendato dalla nuova struttura di \"Casal del Marmo\" nel 1964.\nUna volta elaborati nel sistema giudiziario minorile, esistono molti percorsi diversi per i minori. Alcuni minori vengono reinseriti direttamente nella comunit\u00e0 per sottoporsi a programmi di riabilitazione, mentre altri minori, che possono rappresentare una minaccia maggiore per la societ\u00e0 e per se stessi, hanno la necessit\u00e0 di un soggiorno in un centro di detenzione minorile sorvegliato. In minore che viene inviato dai tribunali a un centro di detenzione minorile, pu\u00f2 essere destinato a due tipi di strutture: la detenzione sicura e il confinamento sicuro. La detenzione sicura significa che i minori vengono trattenuti in genere per brevi periodi di tempo in strutture al fine di attendere le attuali audizioni di prova e ulteriori decisioni di collocamento. Tenendo i minori in detenzione sicura, garantisce l'apparizione in tribunale mantenendo al contempo la comunit\u00e0 al sicuro e senza rischi per i minori. Questo tipo di struttura \u00e8 di solito chiamata \"sala giovanile\", \u00e8 un centro di detenzione per i giovani. Sotto altro profilo, il confinamento sicuro implica che il minore \u00e8 stato destinato dal tribunale alla custodia in una struttura di correzione minorile sicura per la durata di un programma specifico, che pu\u00f2 durare da pochi mesi a molti anni.La detenzione minorile non vuole essere punitiva. Piuttosto, i minori tenuti in custodia di solito ricevono cure coerenti con la dottrina dei \"parens patriae\" (in latino \"genitore della nazione\"). Lo stato o la giurisdizione locale sono generalmente responsabili di fornire istruzione, attivit\u00e0 ricreative, salute, valutazione, consulenza e altri servizi di intervento, con l'intento di mantenere il benessere del giovane durante la sua permanenza in custodia.In generale, la detenzione sicura \u00e8 riservata ai minori considerati una minaccia alla sicurezza pubblica o al processo giudiziario, sebbene in molti casi i giovani siano detenuti per violazione di un ordine del tribunale. I trasgressori dello status, ovvero i minori accusati di fuggire da casa, il possesso di alcol e altri reati che non sono reati se commessi da adulti, possono essere trattenuti solo per 24. All'interno delle categorie di detenzione sicura e confinamento sicuro per i minori, il nome generale di queste strutture \u00e8 programmi residenziali. Cinque tipi generali di programmi residenziali in cui un minore pu\u00f2 essere collocato mentre \u00e8 in custodia giudiziaria: l'ufficio per la giustizia minorile e la prevenzione della delinquenza ha riscontrato che i cinque tipi di programmi residenziali per minori sono una vasta gamma, tra cui detenzione, correzioni, accampamento, trattamento basato sulla comunit\u00e0 e residenziale. La ragione dell'ampia variet\u00e0 di opzioni di collocamento dei minori \u00e8 che attualmente non esiste una definizione uniforme di programmi di trattamento residenziale. Di conseguenza, ci\u00f2 crea una mancanza di uniformit\u00e0 tra gli stati e una grande variet\u00e0 di nomi per la detenzione sicura e i centri di confinamento sicuri per i minori.\nPreoccupazioni e critiche.\nI centri di detenzione minorile e le strutture di confinamento a lungo termine sono stati costantemente discussi e discussi su due preoccupazioni principali: sovraffollamento e inefficacia. Poich\u00e9 il numero di casi minorili \u00e8 aumentato negli ultimi 15 anni, anche il numero di minori ha trascorso del tempo in strutture sicure e limitate. Di conseguenza, i sistemi sono diventati sovrappopolati e sovraffollati e molte volte ci\u00f2 porta al problema di troppi residenti e di non abbastanza letti vuoti.\n\u00c8 stato riscontrato che il sovraffollamento esiste in molte strutture per i giovani. Nei casi in cui l'amministrazione non \u00e8 preparata a gestire il gran numero di residenti, si pu\u00f2 verificare la sovrappopolazione nei centri di detenzione minorile e nelle strutture di correzione minorile per creare instabilit\u00e0 e aumentare la violenza. Inoltre, il sovraffollamento pu\u00f2 anche portare alla diminuzione della disponibilit\u00e0 per fornire ai giovani programmi e servizi molto necessari e promessi mentre si trovano nella struttura. Se il finanziamento \u00e8 un problema con una struttura specifica, il sovraffollamento pu\u00f2 ridurre la disponibilit\u00e0 di servizi come l'istruzione e la salute mentale a tutti i giovani.\nOltre al sovraffollamento, vengono messe in dubbio le strutture per la sicurezza dei minori per la loro efficacia complessiva nella vita pi\u00f9 ampia dei giovani. Ci\u00f2 che induce molti critici a mettere in dubbio l'efficacia complessiva dei centri di detenzione sicuri e delle strutture di confinamento \u00e8 l'elevato tasso di recidiva giovanile.\nSe i centri giovanili devono provvedere ai bisogni fondamentali della giovent\u00f9 che serve, un'altra grande critica da parte di molti \u00e8 che i centri non riescono a soddisfare i bisogni educativi di base, la salute mentale e le necessit\u00e0 riabilitative necessarie della giovent\u00f9. Parte del motivo per cui l'efficacia complessiva \u00e8 una preoccupazione per le strutture di sicurezza minorile \u00e8 anche dovuta alla convinzione che tutti i servizi di istruzione speciale potrebbero non essere sostenuti da tutti i giovani bisognosi durante il soggiorno nella struttura. Inoltre, \u00e8 stato scoperto che molti centri giovanili mancano di programmi educativi di base per i giovani.\nL'istruzione \u00e8 vista da molti come un legame diretto con la recidiva, cos\u00ec come i bisogni di salute mentale dei minori. Un'altra area di preoccupazione nel quadro pi\u00f9 ampio delle strutture giovanili \u00e8 l'adeguatezza dei programmi di salute mentale. \u00c8 stato scoperto che molte strutture giovanili hanno ben eseguito programmi di salute mentale per i giovani.\nNel mondo.\nItalia.\nIn Italia possono essere detenuti presso carceri minorili esclusivamente giovani di et\u00e0 compresa tra i 14 ed i 18 anni. Se incarcerati un giorno prima del loro diciottesimo compleanno, restano al carcere minorile fino a 25 anni, sottoposti al medesimo diritto penale e penitenziario dei maggiori di et\u00e0 ma con pene ridotte (oggetto di ultima revisione nel 1975). Se la condanna si protrae oltre il compimento del diciottesimo anno di et\u00e0, il detenuto rimane presso il penitenziario minorile sino al venticinquesimo anno, dopodich\u00e9 viene trasferito d'ufficio presso una casa circondariale (se rimangono meno di tre anni di pena da scontare) o presso un istituto penitenziario ordinario. Se, in seguito all'emissione di una sentenza di condanna passata in giudicato, la pena diviene esecutiva dopo che il minore ha compiuto i 18 anni, egli viene traslato presso il carcere minorile se di et\u00e0 inferiore ai 25 anni, altrimenti direttamente presso un carcere ordinario.&lt;br&gt;Possono essere rinchiusi in un carcere minorile anche i minori di 14 anni, non imputabili ai sensi della legge penale, nel caso in cui vengano ritenuti socialmente pericolosi dopo aver commesso un crimine di particolare gravit\u00e0.&lt;br&gt;I carcerati provengono di regola da un centro di prima accoglienza, in cui la reclusione ha forme meno severe.\nStati Uniti.\nNel 2016 c'erano 45.567 minorenni nelle strutture di detenzione. 32.301 minorenni erano in una struttura pubblica. 13.266 erano in una struttura privata.\nConnecticut.\nNel 1870, la scuola di Long Lane fu costruita su un terreno donato a Middletown. Tuttavia, \u00e8 diventata la Connecticut Juvenile Training School (CJTS) nel 2003. CJTS \u00e8 una struttura di trattamento dedicata ai ragazzi delinquenti dai 12 ai 17 anni. Ci sono state numerose controversie e scandali associati a CJTS tra il 1998-2005. Nel 2005, la governatrice Jodi Rell ha tentato di chiudere la struttura, ma \u00e8 stata invece riformata nel 2008 dal Department of Children &amp; Families. Il nuovo CJTS presenta un modello terapeutico sviluppato con l'assistenza di The Boys &amp; Girls Clubs of America. La scuola \u00e8 stata chiusa senza sostituzione nel 2018.\nPennsylvania.\nPA Child Care \u00e8 un centro di detenzione in Pennsylvania, negli Stati Uniti. Faceva parte dello scandalo \"Kids for cash\" in cui ai giudici venivano concessi degli incentivi economici in cambio dell'imposizione di pene severe ai giovani autori di reati in modo che i centri di detenzione potessero fare affari."}
{"id": "2365458", "revid": "767487", "url": "https://it.wikipedia.org/wiki?curid=2365458", "title": "Provincia dell'Alto Uele", "text": " \nLa provincia dell'Haut-U\u00e9l\u00e9 (francese: \"province du Haut-Uele\") (IPA: /o tu 'e 'le/) \u00e8 una delle 26 province della Repubblica Democratica del Congo. Il suo capoluogo \u00e8 la citt\u00e0 di Isiro, la maggiore citt\u00e0 dell'area. La provincia prende il suo nome dal fiume U\u00e9l\u00e9 che la attraversa.\nLa provincia si trova nel Congo nord-orientale.\nNel precedente ordinamento amministrativo del Congo (in vigore fino al 2015) la provincia non esisteva in quanto faceva parte della pi\u00f9 ampia Provincia Orientale.\nSuddivisione amministrativa.\nLa provincia di dell'Alto Uele \u00e8 suddivisa nelle citt\u00e0 d'Isiro(capoluogo), ed in 6 territori:"}
{"id": "2365459", "revid": "767487", "url": "https://it.wikipedia.org/wiki?curid=2365459", "title": "Michele Manenti", "text": "Caratteristiche tecniche.\nUna descrizione di Manenti \u00e8 fornita dal cronista Boccassi: interno destro, \u00ab\"mezzala classica, regista dalle trame essenziali\"\u00bb, non disdegnava \u00ab\"puntate a rete spesse volte risolutive\"\u00bb. Marcello Marcellini lo dipinge come un calciatore \u00ab\"molto tecnico, ma anche molto lento [...]. Non eccelle in niente, ma \u00e8 sufficiente in tutto\"\u00bb, sottolineandone anche alcuni limiti caratteriali (\u00ab\"viene considerato un po' lazzarone\"\u00bb). Gianni Pignata della \"Stampa\" metteva in evidenza che, \u00ab\"sui terreni allentati\"\u00bb, Manenti sapeva \u00ab\"mascherare l'handicap della lentezza e far valere le sue doti di efficace regista\u00bb\".\nEzio De Cesari sottoline\u00f2 il ruolo dell'allenatore Piero Andreoli nella sua maturazione: \u00ab\"cap\u00ec subito che aveva stoffa, sol che avesse eliminato il dannato difetto di tener troppo la palla avrebbe potuto arrivare lontano. Ci perse un anno a farglielo capire\"\u00bb.\nCarriera.\nMilan e Modena.\nGiunse al Milan nel 1948, prelevato dal Magenta. Debutt\u00f2 in Serie A il 26 dicembre 1948 in Livorno-Milan 2-1; al 13 marzo 1949 risale il primo gol nel massimo campionato, segnato alla Fiorentina. Inserito nella formazione giovanile, vinse la prima edizione del Torneo di Viareggio nell'estate del 1949, segnando, peraltro in finale.\nFu ceduto nello stesso anno al Modena, in Serie B, in cambio di Primo Sentimenti; malgrado un buon numero di gol segnati nelle prime due stagioni \u00ab\"non ebbe fortuna (o, forse troppo giovane, non seppero capirlo)\"\u00bb.\nLa collaborazione con Piero Andreoli.\nNella stagione 1951-1952 Manenti perse il posto da titolare nel Modena; scartato, scese dunque di categoria e si accas\u00f2 all'Empoli. In Toscana conobbe l'allenatore Piero Andreoli, che lo rivalut\u00f2 e lo volle con s\u00e9 quando ricevette, l'anno successivo, l'offerta del Catania, in Serie B.\nManenti fu tra i protagonisti del campionato 1953-1954, che si concluse con la prima promozione in massima serie della squadra siciliana: vinse la classifica dei cannonieri e il \"Corriere dello Sport\" lo indic\u00f2 come miglior interno destro del torneo. Il cronista De Cesari defin\u00ec Manenti \u00ab\"la migliore mezz'ala del campionato\"\u00bb, e scrisse della coppia formata da lui e Giovanni Marin come del \u00ab\"segreto di Andreoli [...]: il gioco della squadra l'hanno trasformato loro\"\u00bb.\nAl termine del campionato 1954-1955 nel quale Manenti gioc\u00f2 con regolarit\u00e0 contribuendo alla conquista della salvezza, una retrocessione a tavolino (per il cosiddetto \"Scandalo Scaramella\") e una difficile situazione finanziaria costrinsero la societ\u00e0 rossazzurra a cambiamenti nella dirigenza e nell'organico: Manenti fu tra i calciatori destinati alla cessione.\nAlessandria e ultimi anni.\nFu dunque tesserato, per una cifra \u00ab\"abbastanza considerevole\"\u00bb, dall'Alessandria per la stagione 1955-1956; per questioni burocratiche, pot\u00e9 esordire solamente nel mese di novembre, il giorno 6, sul campo del Brescia (che vinse 1-0). Nel corso di questo primo campionato in maglia cinerina ottenne la conferma. \"La Stampa\" ne sottoline\u00f2 l'importanza per la manovra offensiva e l'incostanza: \u00ab\"giocatore di valore ma dal temperamente alquanto difficile, non ha ancora dimostrato di valere la somma spesa per ingaggiarlo. Al suo rendimento resta comunque legata l'efficienza del quintetto avanzato grigioazzurro\"\u00bb. Nella stagione successiva form\u00f2 una valida coppia d'interni con Alessandro Vitali e si dimostr\u00f2 invece \u00ab\"determinante\"\u00bb: con l'Alessandria ottenne la seconda promozione personale in Serie A.\nTornato nel massimo campionato negli anni della maturit\u00e0 risent\u00ec di qualche difficolt\u00e0 e, con gli arrivi di Antonio Marcellini e Carlo Tagnin, gioc\u00f2 nelle due stagioni successive da riserva, con minor frequenza; disput\u00f2 l'ultima gara in Serie A il 12 aprile 1959 (-Alessandria 2-0). Gioc\u00f2 ancora alcune partite in C con la Salernitana, allenandola anche nel febbraio 1960, nel periodo intercorso tra l'esonero di Istv\u00e1n Mike Mayer e l'ingaggio di Pietro Piselli, lasciando in quest'annata le sue ultime tracce nel mondo del calcio professionistico.\nVenne sepolto al Cimitero Maggiore di Milano, che ne conserva i resti in una celletta."}
{"id": "2365463", "revid": "1573940", "url": "https://it.wikipedia.org/wiki?curid=2365463", "title": "Phocoena phocoena", "text": "La focena o marsuino (Phocoena phocoena ) \u00e8 una delle sei specie di focena. \u00c8 uno dei pi\u00f9 piccoli mammiferi oceanici del mare. Come indica il suo nome comune inglese (\"Harbour porpoise\", focena dei porti) risiede nei pressi delle aree costiere o degli estuari dei fiumi e per questo \u00e8 la focena pi\u00f9 familiare ai whale watchers. Spesso questa focena si avventura nei fiumi ed \u00e8 stata vista a centinaia di miglia dalla costa.\nDescrizione fisica.\nLa focena comune \u00e8 un po' pi\u00f9 piccola delle altre focene. Alla nascita \u00e8 lunga circa 67-85 cm. Entrambi i sessi misurano dagli 1,4 m agli 1,9 m. Nelle dimensioni le femmine sono pi\u00f9 pesanti, con un peso massimo di circa 76 kg rispetto ai 61\u00a0kg dei maschi. Il corpo \u00e8 robusto e l'animale presenta la massima circonferenza proprio davanti alla sua pinna dorsale triangolare. Il rostro \u00e8 scarsamente marcato. Le pinne pettorali, la pinna dorsale, la pinna caudale e il dorso sono grigio scuro. I fianchi sono leggermente tinteggiati di un grigio pi\u00f9 chiaro. Le regioni inferiori sono pi\u00f9 biancastre, sebbene solitamente siano presenti strisce grigie lungo la gola che vanno dalla bocca alle natatoie. Le focene dei porti possono vivere fino a 25 anni.\nPopolazione e distribuzione.\nQuesta specie \u00e8 diffusa nelle pi\u00f9 fredde acque costiere dell'emisfero settentrionale, soprattutto in aree con una temperatura media di 15\u00a0\u00b0C. Nell'Atlantico, le focene comuni sono presenti in una striscia di acqua di forma concava che va dalle coste dell'Africa occidentale fino al litorale orientale degli Stati Uniti, comprendendo le coste di Spagna, Francia, Belgio, Paesi Bassi, Regno Unito, Irlanda, Norvegia, Islanda, Groenlandia e Terranova. In tempi preistorici questo animale veniva cacciato dagli abitanti di Alby, sulla costa orientale di Oland, in Svezia. Nell'oceano Pacifico \u00e8 presente una banda dalla forma simile che va dal mar del Giappone, attraverso Vladivostok, lo stretto di Bering e l'Alaska, fino a Seattle e a Vancouver. Delle popolazioni in diminuzione sono presenti nel mar Nero e nel mar Baltico.\nPrede e predatori.\nLe focene comuni si nutrono per la maggior parte di piccoli pesci, specialmente di aringhe, capelin e spratti. L'immersione pi\u00f9 profonda registrata \u00e8 stata di 224 m di profondit\u00e0. Le giovani focene per sopravvivere hanno bisogno di consumare una quantit\u00e0 di cibo pari al 7-8% del proprio peso corporeo ogni giorno.\nTra i predatori pi\u00f9 importanti delle focene dei porti ci sono gli squali bianchi e le orche. I ricercatori dell'universit\u00e0 di Aberdeen, in Scozia, hanno anche scoperto che i tursiopi locali attaccano e uccidono le focene comuni, non per nutrirsene, ma a causa della competizione dovuta ad un impoverimento delle riserve alimentari.\nConservazione.\nLe focene comuni non sono e non sono mai state cacciate attivamente dai balenieri, dal momento che sono troppo piccole per suscitarne l'interesse. La popolazione globale \u00e8 di qualche centinaio di migliaia di esemplari e non \u00e8 sotto la minaccia di estinzione totale. Preoccupa comunque il grande numero di focene catturate ogni anno nelle reti da pesca e in altri attrezzi da pesca. Questo fatto ha portato ad una diminuzione documentata del numero delle focene comuni nei mari dove l'industria della pesca \u00e8 molto fiorente, come il Nero e il Baltico. \u00c8 risaputo che l'ecolocazione delle focene \u00e8 sufficientemente in grado di percepire la presenza delle reti, ma questo non riesce a impedire alle focene di finire in trappola. Gli scienziati hanno sviluppato segnali da applicare alle reti per cercare di distogliere la curiosit\u00e0 delle focene. Questi non sono ancora molto diffusi e sono sorte anche delle controversie riguardo al loro uso - sono state sollevate preoccupazioni sul fatto che possano aumentare il tasso d'inquinamento dei mari."}
{"id": "2365470", "revid": "729019", "url": "https://it.wikipedia.org/wiki?curid=2365470", "title": "Guerra polacco-teutonica (1519-1521)", "text": "La guerra polacco-teutonica del 1519-1521 (; , \"Guerra Prussiana\") fu un conflitto che coinvolse il Regno di Polonia e l'Ordine teutonico. La guerra si concluse con un armistizio nel 1521. Cinque anni pi\u00f9 tardi, col trattato di Cracovia, parte dello Stato monastico dei Cavalieri Teutonici fu secolarizzato diventando Ducato di Prussia. Il Gran Maestro regnante Alberto di Hohenzollern divenne il primo Duca di Prussia pagando l'Omaggio Prussiano come vassallo a suo zio il re polacco Sigismondo I il Vecchio."}
{"id": "2365471", "revid": "1632387", "url": "https://it.wikipedia.org/wiki?curid=2365471", "title": "U2", "text": "Gli U2 sono un gruppo musicale rock irlandese formatosi a Dublino nel 1976.\nIl gruppo \u00e8 composto da Paul David Hewson, in arte Bono (cantante), David Howell Evans in arte The Edge (chitarrista), Adam Clayton (bassista) e Larry Mullen Jr. (batterista).\nConsiderati una delle pi\u00f9 grandi band musicali della storia, il loro nome \u00e8 spesso visibile fra i sondaggi dei pi\u00f9 grandi artisti di tutti i tempi. Essi, infatti, sono gli autori di alcune delle pi\u00f9 famose ed importanti canzoni della storia, quali \"With or Without You\", \"One\", \"Where the Streets Have No Name\", \"I Still Haven't Found What I'm Looking For\", \"Sunday Bloody Sunday,\" \"Beautiful Day e Pride (In the name of love)\". Inoltre, la famosa rivista Rolling Stone li colloca al 22\u00ba posto nella lista dei pi\u00f9 grandi artisti musicali di sempre e sono considerati tra le pi\u00f9 grandi celebrit\u00e0 musicali della storia.\nNel 2005, appena raggiunto il termine minimo dei 25 anni di carriera, sono stati introdotti nella Rock and Roll Hall of Fame.\nDurante la loro carriera hanno venduto oltre 200 milioni di dischi, ricevuto il maggior numero di Grammy Award per un gruppo con 22 premi, vinto 2 Golden Globe ed ottenuto 2 nomination ai Premi Oscar. Il quartetto irlandese vanta anche altri primati quali, essere l'unica band al mondo ad avere occupato la vetta statunitense della Billboard Chart per 4 decenni consecutivi ed aver detenuto per otto anni, il record di spettatori (7.272.046 in 110 date) e di incassi (736.421.584 dollari) per un tour musicale con il loro \"U2 360\u00ba Tour\". Alla fine del secondo decennio del XXI secolo, infine, risultano essere la band che, in 10 anni, ha guadagnato (tra live e album in studio) pi\u00f9 di tutte, con cifre che superano il miliardo di dollari.\nFin dagli esordi, gli U2 si sono occupati della questione irlandese e del rispetto per i diritti civili, improntando su questi temi anche buona parte della loro attivit\u00e0 artistica. Inoltre, gli U2 sono tra i pochi gruppi internazionali a potersi vantare di aver sempre mantenuto la propria formazione originale.\nStoria.\nGli inizi.\nIl 20 settembre 1976 il giovane Larry Mullen affigge nella bacheca della Mount Temple School, una scuola di Dublino, un messaggio per trovare giovani musicisti insieme ai quali formare una band. Rispondono Adam Clayton (famoso nella scuola per il suo atteggiamento spavaldo e da donnaiolo), David Howell Evans (The Edge), suo fratello Dick Evans ed un ragazzo ribelle e trasgressivo dal nome Paul David Hewson (soprannominato Bono Vox dal suo amico Fionan Hanvey, che assomiglia al latino per \"Buona Voce\"). Il gruppo prende cos\u00ec il nome di \"Feedback\".\nDopo quasi un anno passato a provare nella cucina della casa di Larry, nel 1977 i Feedback fanno la loro prima apparizione live proprio alla Mount Temple School, presentando alcune reinterpretazioni (\"Show Me the Way\" di Peter Frampton, \"Jumpin' Jack Flash\" dei Rolling Stones e \"Suffragette City\" di David Bowie). Dopo poco, il gruppo decide di cambiare il proprio nome in \"The Hype\", ma i membri si trovarono d'accordo nell'affermare che tre chitarristi erano fin troppi e che un gruppo di quattro rendeva molto di pi\u00f9. Dalla formazione esce quindi Dick Evans (che crea insieme ad altri i Virgin Prunes); nasce cos\u00ec la formazione definitiva.\nIl nuovo nome \"U2\" sembra sia stato suggerito dal cantante dei The Radiators Steve Averill, ispirato al celebre aereo-spia americano che fu abbattuto il 1\u00ba maggio 1960 mentre era in missione di spionaggio sull'Unione Sovietica. Era, inoltre, interessante per l'ambiguit\u00e0 che nascondeva: poteva essere inteso col significato sia di \"you too\" (anche tu), che di \"you two\" (voi due). Pare che, indecisi se mantenere il vecchio nome o abbracciare il nuovo, il gruppo abbia rimesso la scelta al pubblico di un proprio concerto per alzata di mano, e che questo abbia preferito il nuovo.\nUn'altra possibile origine del nome della band irlandese potrebbe essere legata ad una linea della metropolitana di Berlino, la U2 appunto. Le linee della metropolitana berlinese prendono infatti il nome dalla metro (U-Bahn) seguita dal numero della linea. La linea U2 \u00e8 una delle pi\u00f9 famose e con richiami storici importanti; la linea U2 infatti corre da Pankow a Ruhleben, attraversando stazioni e parti di citt\u00e0 importanti come l'Olympia stadion, Zoo station, Potsdamer Platz e Alexanderplatz; andando quindi, nel periodo del muro, dalla parte ovest della citt\u00e0 a quella est. L'attenzione della band per la metropoli tedesca \u00e8 inoltre sottolineata dagli album \"Achtung Baby\" e \"Zooropa\". In particolare per l'album \"Achtung Baby\" viene scelta Berlino per la registrazione dell'album, la citt\u00e0 dove si \u00e8 aperto un nuovo mondo dopo la caduta del muro.\nLa band partecipa cos\u00ec ad un concorso a Limerick, vincendo la possibilit\u00e0 di registrare un demo con la casa discografica CBS. Sempre in questo periodo, durante un concerto al Project Arts Centre di Dublino, avviene un incontro fondamentale per la band: presentati dal giornalista di \"Hot Press\" Bill Graham, gli U2 conoscono Paul McGuinness, il quale diventa il manager del gruppo, posizione che ha ricoperto fino all'uscita di \"Song of Innocence\".\nVerso la fine del 1978, gli U2 registrano il primo demo agli studi Keystone di Harcourt Street, contenente \"Street Mission\", \"Shadows And Tall Trees\" e \"The Fool\". Il disco impressiona favorevolmente i responsabili della CBS che decidono di pubblicare in 1000 copie numerate il primo singolo degli U2, un EP, dal titolo \"U2 Three\". Il disco contiene tre brani: \"Out of Control\", \"Boy-Girl\" e \"Stories for Boys\", registrati nel dicembre dello stesso anno. Le copie vengono esaurite in poche ore. Gli U2 cominciano ad essere una realt\u00e0, almeno a Dublino.\nNell'ottobre dello stesso anno gli U2 fanno anche il proprio esordio televisivo sul canale RTE suonando ben 9 pezzi.\nIl 1979 \u00e8 anche l'anno della prima tourn\u00e9e nei locali di Londra. L'anno seguente gli U2 intraprendono una tourn\u00e9e di circa un mese in Irlanda ed allo stesso tempo pubblicano a febbraio un nuovo singolo dal titolo \"Another Day\". Paul McGuinness ottiene un contratto con la Island Records (la casa discografica di Bob Marley) per 100.000 sterline, con le quali il gruppo pu\u00f2 pubblicare il proprio secondo singolo dal titolo \"11 O'Clock Tick Tock\" e ripartire per un tour in Gran Bretagna come spalla dei Fashion.\nL'incontro con il produttore Steve Lillywhite, che collaborer\u00e0 ai primi tre album del gruppo, segna la strada degli U2. Con Lillywhite la band pubblica un nuovo singolo dal titolo \"A Day Without Me\", canzone scritta in onore di Ian Curtis, il cantante dei Joy Division, da poco suicidatosi.\nBoy, October, War i primi successi.\nLa band pubblica il primo album, \"Boy\", che esce nei negozi il 20 ottobre 1980. L'album \u00e8 stato registrato durante l'estate nei Windmill Lane Studios di Dublino. Esce anche il nuovo singolo \"I Will Follow\".\nGli U2 partono per il loro primo tour europeo che li porter\u00e0 a suonare nei Paesi Bassi e Belgio. In seguito, su proposta del manager, il gruppo intraprender\u00e0 una tourn\u00e9e negli Stati Uniti, suonando in citt\u00e0 come New York e Washington.\nIl 1981 degli U2 inizia con una serie di concerti in Gran Bretagna, Svezia, Belgio, Paesi Bassi, Germania e Francia. Visto i buoni risultati delle vendite, l'album esce anche negli \"States\", ma con una copertina diversa per scacciare le accuse di allusione alla pedofilia che aveva provocato nel continente americano. Per supportare l'album negli Stati Uniti, gli U2 intraprendono una nuova tourn\u00e9e, dove i quattro irlandesi riscuotono dei buoni risultati. Ormai gli U2 sono pi\u00f9 famosi negli States che in Europa.\nA giugno la band pubblica cos\u00ec un nuovo singolo, \"Fire\", registrato in uno studio alle Bahamas durante il tour americano. A fine estate il gruppo torna quindi in Europa per registrare il suo secondo album e si esibisce come spalla dei Thin Lizzy al festival dello Slane Castle. Ad ottobre il secondo lavoro dei ragazzi \u00e8 pronto e, preceduto di qualche giorno da un nuovo tour in Inghilterra, Paesi Bassi e Germania, esce il 12 col titolo di October. Raggiunger\u00e0 l'undicesima posizione nelle classifiche UK. La prima traccia estratta dall'album sar\u00e0 \"Gloria\".\nLa band, quindi, riparte per un tour alla volta degli Stati Uniti. Nella seconda leg i quattro ragazzi irlandesi fanno un'importante conoscenza, a New Orleans infatti incontrano Anton Corbijn, il quale diventer\u00e0 il curatore storico dell'immagine della band (copertine, video, ecc.)\nA marzo viene pubblicato un nuovo singolo inedito, dal titolo \"A Celebration\", che non appare in nessun album. Il gruppo torna quindi in Europa per una serie di concerti durante l'estate, che porter\u00e0 gli U2 a fare da spalla ai Police.\nIl 21 agosto Bono si sposa con Alison Stewart. Alle nozze, Adam fa da testimone a Bono. A fine anno, durante un'altra serie di concerti in giro per Europa, vengono presentati alcuni nuovi pezzi: tra questi la celeberrima \"Sunday Bloody Sunday\", \"Surrender\" e \"New Year's Day\", che anticipano l'uscita del terzo album.\nNel 1982 gli U2 iniziano la loro collaborazione con Willie Williams, che a partire da quella data progetter\u00e0 tutti i loro palchi.\nA gennaio del 1983 esce il singolo \"New Year's Day\", che anticipa di qualche mese l'uscita del terzo album \"War\", disponibile nei negozi a partire dal 28 febbraio.\nSeguono poco dopo il secondo brano tratto dell'album, \"Two Hearts Beat as One\", ed i concerti promozionali.\nIl 5 giugno durante la data di Denver (a Red Rocks), in un suggestivo anfiteatro roccioso, viene registrato il video \"\". In estate poi la band torna in Europa e The Edge si sposa con Aislinn O'Sullivan. Infine gli U2 si esibiscono in Giappone e pubblicano il mini EP tratto dal video.\nThe Unforgettable Fire e The Joshua Tree: il successo cresce.\nIl 1984 si apre con un nuovo incontro che cambier\u00e0 la storia degli U2. \u00c8 quello con i produttori Brian Eno e Daniel Lanois, con i quali gli U2 si mettono al lavoro allo Slane Castle, per la registrazione di un nuovo album. Al termine del lavoro, la band effettua una serie di concerti in Nuova Zelanda ed Australia. Alla fine di questo tour viene pubblicato il primo singolo che anticiper\u00e0 il nuovo disco: \"Pride (In the Name of Love)\". Il brano, scritto da Bono, \u00e8 dedicato a Martin Luther King, e riesce a raggiungere il terzo posto nelle classifiche inglesi. Il 1\u00ba ottobre, poi, esce nei negozi il nuovo album dal titolo \"The Unforgettable Fire\", che si piazza direttamente al primo posto nelle classifiche di vendita. Ormai gli U2 sono la rock band pi\u00f9 promettente del mondo. Con l'uscita dell'album parte ancora una volta una nuova tourn\u00e9e chiamata The Unforgettable Fire Tour, durante la quale Bono ed Adam trovano il tempo di registrare assieme ad altri artisti il singolo \"Do They Know It's Christmas?\" per il progetto Band Aid a favore dei poveri in Etiopia.\nNello stesso periodo viene inoltre pubblicato, in formato VHS, \"The Unforgettable Collection\", nel quale sono presenti i video tratti dall'album ed alcune riprese effettuate durante le registrazione allo Slane Castle.\nLa band, terminato il tour in Europa, riparte per una seconda volta per gli Stati Uniti, pubblicando anche il mini LP \"Wide Awake in America\", che contiene 2 brani live e 2 inediti. Nel frattempo esce anche il singolo \"The Unforgettable Fire\".\nLa consacrazione definitiva del gruppo giunge il 13 luglio: la band quel giorno partecipa al Live Aid, concerto che raccoglie tutti i pi\u00f9 grandi artisti mondiali su 2 palchi a Londra e Filadelfia. I proventi raccolti vanno anche in questo caso nel progetto umanitario Band Aid. Durante la loro esibizione, gli U2 eseguono \"Bad\" e \"Sunday Bloody Sunday\", con Bono che prolunga il primo brano per ben 15 minuti (dovendo rinunciare ad eseguire Pride) e si getta ripetutamente fra il pubblico.\nEntro la fine dell'anno Bono partecipa all'iniziativa umanitaria \"Sun City\"; si tratta di un album con vari artisti chiamati da Little Steven, chitarrista dalla celeberrima E Street Band, per svegliare le coscienze del mondo nella lotta contro l'apartheid in Sudafrica. Bono scrive per l'occasione il brano \"Silver and Gold\".\nIl 17 maggio 1986 gli U2 partecipano al \"Self Aid\", un concerto che si tiene a Dublino in solidariet\u00e0 dei giovani irlandesi disoccupati. Partecipano inoltre a giugno assieme ad altri artisti (tra i quali Sting, Lou Reed, Joan Baez, Jackson Browne, Steven Van Zandt, Peter Gabriel, Bryan Adams) al \"Conspiracy of Hope Tour\", composto da sei date negli Stati Uniti a sostegno di Amnesty International.\nIl 3 luglio avviene un avvenimento tragico che influenzer\u00e0 profondamente il quartetto: in un incidente stradale a Dublino muore alla guida della proprio moto Greg Carroll, il \"roadie\" di Bono. Il giovane era ormai entrato in forte sintonia con tutta la band, che decide di dedicargli il futuro album, oltre ad un brano di tale opera, il cui titolo \u00e8 \"One Tree Hill\". Nel frattempo, Bono compie una visita in Nicaragua e in El Salvador (l'influenza di tale visita porter\u00e0 alla scrittura del brano \"Mothers of the Disappeared\"), mentre Edge scrive la colonna sonora del film \"Captive\" e Larry suona nel brano \"Heroine\" di Sin\u00e9ad O'Connor.\nIl 9 marzo 1987 esce l'album \"The Joshua Tree\", forse la loro opera pi\u00f9 celebre, che porta i quattro irlandesi in cima alle vette delle classifiche di tutto il mondo. Alla fine saranno vendute pi\u00f9 di 28,5 milioni di copie. Il singolo di lancio \u00e8 \"With or Without You\", terza traccia dell'album e ancora oggi uno dei loro brani di maggior successo.\nSempre a marzo la band registra il video per il nuovo singolo, \"Where the Streets Have No Name\", a Los Angeles. Per l'occasione, la band si esibisce su un tetto sulla 7th Avenue, ma la polizia interrompe le riprese per l'eccessivo affollamento che ha bloccato alcuni incroci nevralgici della megalopoli. Il tutto viene immortalato in un videoclip.\nIl \"Joshua Tree Tour\" parte da Tempe in Arizona e porter\u00e0 gli U2 in tutto il mondo per ben 110 concerti.\nA luglio e ad agosto vengono pubblicati rispettivamente i singoli \"I Still Haven't Found What I'm Looking For\" e \"Where the Streets Have No Name\".\nA settembre, dopo una breve pausa, la band torna in tour negli Stati Uniti e questa volta vengono filmati tutti i concerti per un futuro progetto discografico. Tra l'altro, ad Indianapolis, Los Angeles e Hampton gli U2 si presentano mascherati sul palco, fingendosi un gruppo spalla di nome \"The Dalton Brothers\", suonando cos\u00ec all'insaputa del pubblico alcuni brani country.\nL'11 novembre la band improvvisa un concerto per le strade di San Francisco con il titolo \"Save the Yuppies\", e Bono con lo spray imbratta un monumento scrivendo la frase \"Rock &amp; roll stops the traffic\", in considerazione del fatto che l'esibizione stesse creando seri problemi alla circolazione automobilistica. Bono sar\u00e0 successivamente multato per questo atto.\nNel 1988 gli U2 cominciano a lavorare assieme al regista Phil Joanou sul materiale girato nell'ultima parte del \"The Joshua Tree Tour\" per la creazione di un film. In un deposito abbandonato di Dublino vengono registrati alcuni nuovi brani ed alcune interviste che faranno parte del lungometraggio. Il locale sar\u00e0 successivamente acquistato dagli U2 e prender\u00e0 il nome di \"Point Depot\".\nA settembre il lavoro \u00e8 finalmente finito e la band decide di pubblicare, assieme al film, anche un disco, anticipato dal singolo \"Desire\". Il nuovo album, dal titolo \"Rattle and Hum\", \u00e8 nei negozi il 10 ottobre, mentre la prima del film avviene al cinema Savoy di Dublino il 27 dello stesso mese. La proiezione viene preceduta da un breve concerto acustico della band.\nIl film \u00e8 un viaggio in bianco e nero della band nella cultura americana attraverso il proprio tour, con varie canzoni nuove ed altri successi in versione live. Nello stesso mese, esce anche un omaggio a Woody Guthrie e Leadbelly dal titolo \"Folkway \u2013 A Vision Shared\" in cui gli U2 partecipano con \"Jesus Christ\". Alla fine dell'anno viene pubblicato il nuovo singolo \"Angel of Harlem\".\nAd aprile del 1989 esce un altro singolo, \"When Love Comes to Town\", che si avvale della collaborazione di B.B. King, seguito da \"All I Want is You\", il cui video diretto da Meiert Avis viene girato in parte nel borgo medievale di Ostia Antica (Roma) e in parte sulla spiaggia di Castel Porziano al lido di Ostia.\nIn agosto, Adam viene arrestato al Blue Light Pub di Glencullen perch\u00e9 in possesso di 19 grammi di marijuana. Successivamente verr\u00e0 condannato al pagamento di 25.000 sterline di multa.\nIl 21 settembre la band torna in tour con il \"LoveTown Tour\" a cui partecipa anche B.B. King. In questo periodo il gruppo pare sofferente ed in crisi, ed iniziano a circolare anche voci di un possibile scioglimento. Si giunge cos\u00ec alla vigilia di capodanno, dove gli U2 aspettano l'arrivo del 1990 suonando al Point Depot di Dublino in diretta mondiale.\nAchtung Baby, Zooropa: il nuovo \"sound\".\nNei primi mesi del 1990 i membri del gruppo si dedicano a iniziative personali, Bono e The Edge partecipano alla rappresentazione teatrale di \"Arancia meccanica\" a Londra, Adam collabora all'album dei Neville Brothers, Larry promuove un album country.\nLa band all'inizio dell'estate, si riunisce per registrare il nuovo album: viene scelta Berlino, la citt\u00e0 dove si \u00e8 aperto un nuovo mondo dopo la caduta del muro. Intanto, gli U2 partecipano alla compilation \"Red, Hot &amp; Blue\", i cui proventi sono devoluti alla lotta contro l'AIDS, con la reinterpretazione del brano di Cole Porter \"Night and Day\", registrato proprio a Berlino e con il videoclip diretto da Wim Wenders.\nAi primi del 1991, durante la registrazione del nuovo album, vengono rubati i demo.\nDurante la lavorazione della nuova fatica discografica sono emerse molte divergenze tra i componenti del gruppo. Bono ed Edge propongono di convertirsi ai nuovi suoni britannici, mentre Adam e Larry vogliono seguire la vecchia strada rock. Per una mediazione dei due stili \u00e8 Brian Eno che riesce a mitigare le differenze emerse.\nIl risultato \u00e8 Achtung Baby, l'album del rinnovamento. La realizzazione del materiale fotografico del disco viene eseguito dal fotografo Anton Corbijn in Marocco. Anche l'immagine degli U2 sta cambiando.\nA settembre vede la luce il primo attesissimo singolo: \"The Fly\". Il video viene girato tra Dublino e Londra dal regista Ritchie Smith. Il cambiamento \u00e8 forte, e molti fans sono letteralmente spiazzati. Bono ha abbandonato il gilet di pelle e si \u00e8 creato un proprio personaggio ironico: \"Mr. The Fly\", la rockstar per eccellenza, la figura che la band aveva tanto rifiutato nella prima parte di carriera.\nIl 18 novembre \u00e8 la data di uscita dell'album. Viene pubblicata anche una seconda traccia \"Mysterious Ways\". \"Achtung Baby\" ha un ottimo riscontro di critica e pubblico; secondo la critica, con \"Achtung Baby\" gli U2 si sono saputi reinventare, senza dimenticare la propria origine, con ironia ed un nuovo \"sound\". Le nuove sonorit\u00e0 introdotte si fondono perfettamente con il vecchio stile U2 e con la vena intimistica delle nuove liriche di Bono.\nNel gennaio del 1992 la band comincia a preparare a Dublino il nuovo tour. La scenografia viene affidata ad Eno e Peter Williams e si avvale di vari schermi giganti e di alcune Trabant artisticamente dipinte da Katherine Owens.\nIl 29 febbraio, a Lakeland in Florida, parte lo \"ZooTV Tour\", concepito in un primo momento per svolgersi in spazi chiusi e ristretti. Lo show poggia la sua base scenografica sui messaggi multimediali e sulle provocazioni, dove campeggia lo slogan \"Tutto quello che conosci \u00e8 sbagliato\". Nel corso del tour, ad ogni serata, Bono telefona in diretta a vari personaggi pi\u00f9 o meno famosi del pianeta. Il pi\u00f9 attaccato \u00e8 il Presidente degli Stati Uniti d'America per la questione Sarajevo. A marzo, inoltre, esce il singolo \"One\", accompagnato da ben tre differenti versioni del video, di cui uno, in particolare, girato a Berlino in cui gli U2 sono vestiti da donne. A maggio il tour sbarca in Europa.\nA giugno viene pubblicato il singolo \"Even Better Than the Real Thing\". Per l'occasione la band improvvisa un concerto nella vetrina del negozio di abbigliamento Zoo in Carnaby Street a Londra.\nAd agosto, i quattro si recano in una piccola cittadina della Pennsylvania, Hershey, per le prove del nuovo tour, una versione da stadio del precedente ZooTv, denominata \"ZooTV outside broadcast\". Il tour parte il 12 agosto negli Stati Uniti a East Rutherford per terminare in California il 14 novembre ad Anaheim. Seguono alcuni concerti in America Centrale.\nIl 28 novembre viene trasmesso in mondovisione (Raiuno, in esclusiva per l'Italia, lo manda in onda in un'edizione speciale del programma Notte Rock, con circa un'ora e mezza di differita) uno spettacolo televisivo intitolato \"ZooTV Special\" diretto da Brian Eno e Kevin Godley: si tratta di un'esibizione in diretta da Dublino del gruppo irlandese, alternata da immagini tratte dal loro recente tour, mescolate con altre prese dalle TV di tutto il mondo.\nAll'inizio del 1993 Paul McGuinness conferma che gli U2 stanno lavorando in studio a Dublino ad alcuni pezzi per un eventuale mini-LP. L'8 maggio, intanto, riparte lo ZooTv Tour negli stadi di tutta Europa.\nIn luglio viene pubblicato il nuovo album \"Zooropa\" che, contrariamente a quanto dichiarato precedentemente, \u00e8 un vero e proprio album con 10 pezzi.\nCon questo disco la band si spinge ancora pi\u00f9 in l\u00e0 in territori inesplorati, oltre anche \"Achtung Baby\". Il tour procede intanto con la presenza di uno strano personaggio che si aggira verso il finale dei concerti sul palco: \"Mister MacPhisto\". Bono si \u00e8 infatti creato questo alter ego che durante i concerti incarna l'icona della vecchia rock star, consumata dagli eccessi del \"rock'n'roll\".\nAd agosto esce il singolo \"Lemon\", mentre sempre a fine mese il concerto a Dublino viene trasmesso in diretta mondiale radiofonica. Il mese seguente \u00e8 la volta di \"Stay (Faraway, So Close!)\", che far\u00e0 parte insieme a \"The Wanderer\" della colonna sonora del film \"Cos\u00ec lontano cos\u00ec vicino\" di Wim Wenders. Il singolo (una sorta di doppio singolo, in effetti) contiene anche \"I've Got You Under My Skin\", vecchia canzone scritta da Cole Porter per Frank Sinatra, in cui Bono duetta con \"The Voice\"; il brano figura anche nell'album \"Duets\".\nLo ZooTv Tour si conclude in novembre/dicembre con la quinta \"leg\" in Australia, Nuova Zelanda e Giappone, la cui parte oceanica viene ribattezzata \"Zoomerang\". Di questa serie di concerti merita essere menzionata la seconda delle due esibizioni consecutive a Sydney (Sabato 27 novembre) che viene trasmessa in diretta televisiva mondiale (Videomusic ottiene l'esclusiva per l'Italia): da un'ampia sintesi delle riprese verr\u00e0 poi realizzata una VHS intitolata .\nDopo le fatiche di 2 anni di tour e 2 dischi, la band decide di prendersi un anno di riposo. Bono pubblica comunque un duetto assieme a Gavin Friday che far\u00e0 da colonna sonora per il film \"In the Name of the Father\". A marzo del 1994 viene inoltre pubblicata la videocassetta del concerto registrato a Sydney.\nA luglio del 1995 esce il singolo \"Hold Me, Thrill Me, Kiss Me, Kill Me\" che far\u00e0 parte della colonna sonora del film Batman Forever, la band inoltre realizza insieme ad Eno il progetto dal nome \"Passengers: Original Soundtracks 1\".\nIl 12 settembre Bono, Edge ed Eno partecipano al \"Pavarotti International\" presentando in anteprima la nuova \"Miss Sarajevo\".\nIl 6 novembre, invece, esce l'album \"\", dove per \"Passengers\" si intendono gli U2 assieme a Eno, Luciano Pavarotti ed Howie B. L'album \u00e8 molto influenzato dalle idee di Eno, e la band ha pi\u00f9 volte dichiarato che vi hanno trovato posto molte canzoni che non sarebbero mai comparse in un album degli U2.\nNel 1996 Larry ed Adam si mettono in mostra per il rifacimento del tema del film di Brian De Palma con Tom Cruise, \"\", mentre Bono continua a scrivere la sceneggiatura per il film \"The Million Dollar Hotel\".\nPop: la svolta elettronica.\nIl gruppo comincia a pensare al nuovo lavoro, per il quale decide di affidarsi a Howie B, tentando la via della sperimentazione su una strada ancora mai affrontata dalla band. Il divorzio da Eno \u00e8 comunque qualcosa che sar\u00e0 destinato ad influenzare fortemente il sound degli U2.\nL'11 febbraio 1997, dopo mesi trascorsi in studio a Dublino, esce il nuovo singolo \"Discoth\u00e8que\", mentre il video viene trasmesso in anteprima da MTV. Molti fan rimangono scioccati da questo lavoro dance della band e dal \"look\" da Village People adottato dai 4 ragazzi nel video della canzone.\nLa conferenza stampa di presentazione avviene al K-Mart di New York in cui, oltre ad esibirsi in alcuni brani, vengono svelati i piani degli U2. Il 3 marzo esce in tutto il mondo il nuovo album \"Pop\". Nel disco la band ha ormai estremizzato le sonorit\u00e0 chemical e dance di Howie B.\nIl 15 aprile viene pubblicato il secondo estratto dall'album: Staring at the Sun, che raggiunge la posizione tre della UK Singles Chart e la numero uno della US Modern Rock Chart e in Canada.\nGli U2 cominciano cos\u00ec a lavorare al tour, che parte da Las Vegas. Il \"PopMart Tour\" \u00e8 mastodontico. Il palco \u00e8 composto da uno schermo di 50 metri per 17, con 21.000 schede di circuiti, un arco dorato alto 30 metri, un'oliva illuminata di 4 metri impalata su uno stuzzicadenti di 30 metri. E ancora 1000 riflettori, una pedana da ballo in plexiglas, un limone motorizzato di 12 metri che si trasforma in una palla di specchi da discoteca e oltre a 100 luci stroboscopiche. Lo scopo \u00e8 quello di ironizzare sul concetto del kitsch e del prodotto da supermarket, di carente qualit\u00e0 e dall'utilizzo immediato. Il risultato, non essendo all'altezza delle aspettative, costringe la band ad intervenire riprendendo in mano molti brani contenuti nell'album, smussandone le sonorit\u00e0 pi\u00f9 techno in altre pi\u00f9 consone allo stile U2.\nNel giugno 1997, gli U2 a New York partecipano al \"Tibetan Freedom Concert\" per sostenere l'indipendenza del Tibet dalla Repubblica Popolare Cinese. Per l'occasione la band suon\u00f2 \"One\", \"Gone\", \"Please\", \"Until the End of the World\", \"Mysterious Ways\".\nIl 23 settembre, poi, finalmente Bono corona un sogno rincorso negli ultimi 5 anni: il PopMart infatti sbarca a Sarajevo e, pur se sotto il tiro dei cecchini, ci sono 45.000 spettatori.\nL'8 dicembre viene pubblicato il singolo If God Will Send His Angels, che viene incluso nella colonna sonora del film City of Angels.\nNei primi 3 mesi del 1998 si conclude il PopMart Tour con concerti in America del Sud ed Australia. A questo punto la band decide di prendersi del tempo libero. Ma verso fine anno, viene pubblicato il primo \"The Best of\", che comprende i maggiori successi dal 1980 al 1990, ed a cui partecipano nuovamente Eno e Lanois. Dal best viene estratto il singolo \"Sweetest Thing\", il cui video viene girato per le strade di Dublino ed alle cui riprese partecipa anche la moglie di Bono, Ali, a cui \u00e8 dedicata la canzone. In effetti il pezzo \u00e8 una lato B degli anni Ottanta (per la precisione di \"Where the Streets Have No Name\"), riveduta e corretta. Allo stesso tempo, il gruppo torna in studio per cominciare i lavori che porteranno al nuovo album. Alla fine verranno vendute pi\u00f9 di 18 milioni di copie in tutto il mondo.\nNel 1999 Bono entra a far parte del movimento \"Jubilee 2000\", che ha come scopo principale della propria attivit\u00e0 quello di sensibilizzare i governi occidentali affinch\u00e9 azzerino i debiti dei Paesi del terzo mondo e dando cos\u00ec la possibilit\u00e0 a questi ultimi di poter crescere economicamente. L'attenzione di Bono per il problema \u00e8 quasi maniacale, e porta il cantante a girare tutto il mondo ed a discutere con molti Capi di Stato e di governo, oltre a non perdersi neanche una riunione del Fondo Monetario Internazionale. Per questa sua attivit\u00e0 Bono viene anche preso in considerazione per l'assegnazione del Nobel per la pace, e si trova ad incontrare il Papa al Vaticano: il 23 settembre il cantante \u00e8 ricevuto con la sua delegazione da Giovanni Paolo II, a cui sussurra: \u00abLei \u00e8 un grande uomo dello spettacolo\u00bb e regala al Papa un libro di poesie e i suoi celebri occhiali da sole neri che il Pontefice non esita a indossare. Il Papa a sua volta dona a Bono un crocifisso. Tutto questo porta inevitabilmente a dilatare i tempi di realizzazione del nuovo album, anche perch\u00e9 la band \u00e8 impegnata nel completare la colonna sonora di \"The Million Dollar Hotel\", film scritto dallo stesso Bono e diretto da Wim Wenders che sarebbe uscito di l\u00ec a poco.\nIl nuovo millennio.\nIl 2000 si apre con la band che sta ormai ultimando i lavori che porteranno all'uscita del nuovo disco. A gennaio Bono partecipa alla prima del film \"The Million Dollar Hotel\" a Sarajevo. Il 26 febbraio Bono e The Edge si presentano a Sanremo ed eseguono in versione acustica prima \"All I Want Is You\" e quindi \"The Ground Beneath Her Feet\", canzone il cui testo \u00e8 stato scritto dallo scrittore Salman Rushdie. Nel mese seguente il gruppo, insieme a Mc Guinness, riceve a Dublino lo storico premio \"Freedom of the City\" davanti a 70\u00a0000 dublinesi.\nIl quartetto, intanto, prosegue nella preparazione del nuovo lavoro discografico: a Parigi viene effettuata la registrazione per il video del primo singolo \"Beautiful Day\". Il 30 ottobre vedr\u00e0 la luce l'album \"All That You Can't Leave Behind\", il cui titolo riprende un verso di \"Walk On\". Prima di questa data, per\u00f2, la band si esibisce in vari pezzi live in molte occasioni: a Top of the Pops, sul tetto del Clarence Hotel, al Manray di Parigi, negli studi della BBC a Londra e a Los Angeles. Altre apparizioni seguiranno dopo l'uscita del nuovo CD, come agli MTV European Music Awards di Stoccolma, a Rio de Janeiro. Si comincia ormai a parlare di un nuovo tour mondiale, la band intanto si esibisce a dicembre in un miniconcerto all'Irving Plaza di New York.\nA gennaio 2001 esce il nuovo singolo \"Stuck in a Moment You Can't Get Out Of\", mentre in diretta web il quartetto annuncia l'inizio di un nuovo tour che partir\u00e0 dagli Stati Uniti e si svolger\u00e0 in piccole arene. In febbraio gli U2 ricevono inoltre 3 Grammy Awards per il nuovo album e pubblicano il singolo \"Walk On\" solo per il mercato canadese.\nIl 24 marzo inizia l\"'Elevation Tour\" da Miami, tourn\u00e9e che porter\u00e0 la band in giro per gli Stati Uniti con un successo incredibile di pubblico. Bono riuscir\u00e0 anche a trovare il tempo di partecipare alla colonna sonora del film \"Moulin Rouge!\". Viene in seguito pubblicato il singolo \"Elevation\", mentre gli U2 approdano in Europa con il nuovo tour.\nAd agosto muore il padre di Bono, Bob Hewson, malato da lungo tempo. Nella stessa sera, Bono decide di non annullare il concerto previsto a Londra, dedicando al padre il pezzo \"Kite\". Alla fine del mese la band si esibisce in un appuntamento storico, ritornando dopo 20 anni allo Slane Castle,due concerti da 80.000 persone a serata. Il successo di prevendite \u00e8 talmente grande che gli U2 decidono di replicare il 1\u00ba settembre, concludendo cos\u00ec la serie di concerti in Europa.\nIl 10 ottobre, dopo alcuni dubbi per i gravi fatti accaduti l'11 settembre a New York, i quattro irlandesi decidono di riprendere il tour nuovamente negli States. Gli U2 saranno cos\u00ec la prima band ad avere il coraggio di tornare a esibirsi negli Stati Uniti dopo gli attentati alle Torri Gemelle. Saranno date inevitabilmente molto influenzate da questi fatti, come quelle sentitissime al Madison Square Garden di New York. Prosegue intanto la promozione dell'album con l'uscita del singolo \"Walk On\" e del DVD \"\".\nA febbraio 2002 la band si esibisce al XXXVI Superbowl (performance votata come \"migliore esibizione nella storia degli show di un Superbowl\"), mentre il mese successivo vince quattro Grammy Awards a Los Angeles. Intanto il tour volge al termine, e il previsto ritorno in Europa viene inspiegabilmente annullato. Bono riprende a pieno regime la propria attivit\u00e0 a favore dei Paesi del Terzo Mondo, incontrando il presidente George W. Bush alla Casa Bianca e recandosi in Africa assieme al segretario di Stato americano Paul O'Neil.\nFrattanto il gruppo irlandese ha ultimato le registrazioni di un nuovo brano, \"The Hands That Built America\", che sar\u00e0 contenuto nel successivo disco oltre che nella colonna sonora del film \"Gangs of New York\" di Martin Scorsese. A novembre \u00e8 ormai pronto il \"The Best Of 1990/2000\" che viene preceduto dal single \"Electrical Storm\", il cui video \u00e8 girato sulla spiaggia di Nice nei pressi della casa di Bono.\nIl 2003 si apre con \"The Hands That Built America\" che vince i Golden Globe, ma fallisce l'assalto all'Oscar, vinto da un brano di Eminem.\nGli U2, inoltre, partecipano al disco tributo ai Ramones \"We're a Happy Family\" con il pezzo \"Beat on the Brat\".\nA maggio, Bono partecipa per la seconda volta al Pavarotti &amp; Friends, eseguendo \"One\", \"Miserere\" con Zucchero Fornaciari e una toccante \"Ave Maria\".\nA fine anno, poi, un regalo aspetta i fan nei negozi, l'uscita del DVD \"U2 Go Home - Live from Slane Castle Ireland\" che immortala una delle performance live migliori della band. Intanto il gruppo \u00e8 al lavoro a Dublino per l'uscita del nuovo disco prevista nel 2004.\nNei primi mesi del 2004 Bono continua i propri viaggi attraverso il mondo per sostenere la campagna a favore dei Paesi africani, mentre a marzo si registra la pubblicazione del libro per bambini \"Peter &amp; the Wolf\" curata proprio dallo stesso Bono assieme all'amico di sempre, Gavin Friday.\nIn estate il nuovo album \u00e8 completato. Viene anche girato in Spagna il videoclip di quello che sar\u00e0 il primo singolo estratto: \"Vertigo\". Il brano viene presentato il 24 settembre durante una registrazione della trasmissione televisiva \"Top of the Pops\".\nL'uscita ufficiale dell'album \"How to Dismantle an Atomic Bomb\" avviene il 22 novembre, ma gi\u00e0 da oltre un mese l'album era reperibile in versione definitiva attraverso i canali di internet. La diffusione sul web non frena comunque il successo di vendite: con quest'opera gli U2 si confermano tra i gruppi rock pi\u00f9 amati nel mondo.\nLo stesso giorno di uscita dell'album, la band si trova a New York e passa la giornata su un camion per le strade della metropoli, esibendosi e incontrando i fan, fino a giungere al tardo pomeriggio sotto il ponte di Brooklyn per un miniconcerto in cui viene presentato al pubblico il nuovo CD.\nIl 2005 inizia con l'annuncio delle date del nuovo \"Vertigo Tour\", che partir\u00e0 dagli States per poi trasferirsi in Europa. Intanto a febbraio la band si aggiudica 3 premi Grammy per la sola Vertigo, l'unico brano candidabile di How To Dismantle An Atomic Bomb (l'album era infatti uscito dopo i termini stabiliti per la candidatura), nelle categorie \"Best Rock Performance By A Duo Or Group With Vocal\", \"Best Rock Song (Songwriters Award)\" e \"Best Short Form Music Video\".\nIl gruppo irlandese, per\u00f2, riceve un altro prestigioso riconoscimento: il 14 marzo viene infatti introdotto nella Rock &amp; Roll Hall of Fame; l'onore della presentazione della band spetta a Bruce Springsteen, il quale ha cos\u00ec modo di rendere il piacere a Bono (che, alcuni anni prima, aveva omaggiato il Boss per il medesimo riconoscimento). Per l'occasione la band si esibisce in 4 brani, tra cui \"I Still Haven't Found What I'm Looking For\" proprio assieme al Boss.\nLa prima data del tour \u00e8 il 28 marzo in quel di San Diego. Si tratta di un tour che far\u00e0 segnare numerosi record di presenze e di vendite dei tagliandi (spesso \"polverizzati\" nel giro di poche ore). In Europa gli U2 giungono il 10 giugno con l'esordio a Bruxelles. Con una breve pausa di questo tour, la band partecipa il 2 luglio al Live8 esibendosi in tre brani all'Hyde Park di Londra. A Bono e compagni spetta addirittura l'onore di aprire il mega evento esibendosi assieme a Paul McCartney in \"Sgt. Pepper's Lonely Hearts Club Band\". La seconda parte della tourn\u00e9e termina ad agosto, nello stesso mese in cui Bono realizza la canzone \"Don't Come Knocking\" assieme ad Andrea Corr per la colonna sonora del futuro film di Wim Wenders. Una terza leg del tour si concluder\u00e0 poi a Portland. Nel complesso, il 2005 ha quindi visto la band esibirsi live per ben 110 volte. L'11 novembre esce infine sul mercato il DVD \"U2 Vertigo 05 Live from Chicago\".\nIl 2006 si apre con la consegna, avvenuta l'8 febbraio Los Angeles di 5 Grammy Awards, che vanno a sommarsi ai 3 premi gi\u00e0 ricevuti l'anno precedente (per il singolo Vertigo). Nella kermesse americana la band si aggiudica il premio in tutte le cinque categorie a cui partecipava, tra cui \"miglior album dell'anno\", \"migliore rock album\" e \"migliore canzone dell'anno\" con il singolo \"Sometimes You Can't Make It On Your Own\" che Bono ha scritto in memoria del padre da poco scomparso.\nLa band si esibisce per l'occasione in due brani live: \"Vertigo\" e \"One\", quest'ultimo in una vibrante versione cantata da Bono in duetto con Mary J. Blige. Tale versione, pubblicata poi come singolo dalla Blige stessa, rester\u00e0 al top delle classifiche americane ed europee per molti mesi, segnando anche numerosi nuovi record tra le canzoni pi\u00f9 \"scaricate\" dal web.\nRiparte poi il Vertigo Tour, che torna tra l'entusiasmo generale in Sud America, dove la band non si esibiva da quasi 10 anni. Al momento per\u00f2 di spostarsi poi in Australia e Giappone, il tour viene sospeso per problemi privati della band. Bono approfitta di tale pausa e, a maggio, compie un nuovo viaggio in Africa allo scopo di controllare i progressi compiuti dal suo lavoro in favore di questi popoli.\nAl ritorno da questo viaggio, la band comincia a lavorare per un nuovo album (previsto in uscita nel 2007), mentre vengono anche annunciate le date del \"Vertigo Tour\" precedentemente sospese per Australia, Nuova Zelanda, Giappone ed Hawaii (si svolgeranno nel periodo tra novembre e dicembre).\nA settembre esce il DVD \"\" rimasterizzazione dell'omonima VHS pubblicata nel 1994, mentre nello stesso mese viene pubblicata la biografia ufficiale e completa \"U2 by U2\" scritta, in parte, dagli stessi U2.\nIl duetto con i Green Day e la raccolta U218.\nNel frattempo i lavori sul nuovo materiale proseguono e la band, nelle prime settimane di settembre, si sposta a Londra per chiudersi nei mitici Abbey Road Studios assieme al produttore Rick Rubin; qui avviano la collaborazione con i Green Day per l'incisione di \"The Saints Are Coming\", un vecchio successo del 1978 degli The Skids, i cui ricavati vengono devoluti in beneficenza alle popolazioni colpite dalla disastrosa alluvione di New Orleans dell'agosto 2005. Le due band si esibiranno poi, live, il 25 settembre, proprio a New Orleans.\nIl brano, oltre a uscire come singolo, fa parte anche di \"U218 Singles\", un \"greatest hits\" pubblicato a novembre. Si tratta di un album che contiene 18 canzoni, 16 tra le pi\u00f9 note della Band, pi\u00f9 due inediti di cui uno \u00e8 proprio \"The Saints Are Coming\" e l'altro \"Window in the Skies\". Nella versione deluxe l'album contiene anche un DVD Live con 10 canzoni tratte dal concerto del 21 luglio 2005 a Milano del Vertigo Tour.\nAlla fine del 2006, come annunciato, riprende il via il Vertigo Tour precedentemente sospeso, con il recupero delle date in Australia, Nuova Zelanda, Giappone. L'appuntamento finale \u00e8 quello del concerto di Honolulu il 9 dicembre.\nAll'inizio del 2007 Bono viene nominato dalla regina Elisabetta \"cavaliere\" in virt\u00f9 dei meriti in campo musicale nonch\u00e9 del suo impegno a favore delle cause umanitarie. Tuttavia il cantante irlandese non potr\u00e0 fregiarsi del titolo di \"Sir\", in quanto riservato ai soli cittadini inglesi.\nIl 19 maggio, la band al gran completo presenta a Cannes, durante il Festival Cinematografico, la premi\u00e8re mondiale del nuovo film \"U2 3D\", le cui riprese sono state effettuate durante le tappe sudamericane del Vertigo Tour, sfruttano la tecnologia IMAX. Nell'occasione, gli U2 si esibiscono in una performance \"live\" e suonano due brani: \"Vertigo\" e \"Where the Streets Have No Name\".\nRimasterizzazione vecchi album.\nA settembre viene pubblicato il DVD \"\", rimasterizzazione dell'omonima VHS pubblicata nel 1998.\nAi primi di dicembre viene invece pubblicata una versione speciale e rimasterizzata di \"The Joshua Tree\" per festeggiare i 20 anni dall'uscita dell'album originale. Tra le 3 versioni disponibili spicca quella \"superdeluxe\" contenente 2 CD (con l'intero album e varie lato b, oltre a un DVD con il concerto del 4 luglio 1987 svoltosi a Parigi).\nIl 2008 si apre con la band che, a febbraio, pubblica assieme ad altri artisti irlandesi il brano \"The Ballad of Ronnie Drew\", in onore dello stesso Ronnie Drew. Tra i nomi che partecipano all'iniziativa, oltre agli U2 si segnalano anche Robert Hunter dei Grateful Dead, Kila, Christy Moore, Andrea Corr, Moya Brennan, Shane McGowan, Bob Geldof, Damien Dempsey, Gavin Friday, Jerry Fish, Paul Brady, Paddy Casey, Mick Pyro (dei Republic of Loose), Mundy, Chris de Burgh, Ronan Keating, Jack L, Eleanor Shanley, Mary Black, Declan O'Rourke e Mary Coughlan, i The Dubliners e i The Chieftains. Gli incassi di questa iniziativa vengono devoluti alla Irish Cancer Society.\nA luglio escono le versioni rimasterizzate dei primi tre album: \"Boy\", \"October\" e \"War\", che contengono nelle versioni \"deluxe\" anche alcuni pezzi inediti e altre rarit\u00e0.\nA settembre escono la versione rimasterizzate di \"Under a Blood Red Sky\", in versione CD, e \"\" in versione DVD (il prodotto include anche 5 canzoni che non erano presenti nell'originaria VHS del 1983).\nIl 1\u00ba dicembre vede invece la luce una reinterpretazione del brano \"I Believe in Father Christmas\" di Greg Lake. La canzone viene inserita nell'operazione Red Wire, un \"magazine\" digitale musicale a cui aderiscono numerosi artisti per raccogliere fondi da destinare alla battaglia contro l'HIV in Africa.\nIl 2009 inizia con l'esibizione al Lincol Memorial di Washington per festeggiare l'insediamento del neo presidente statunitense Barack Obama. Nell'occasione la band suona \"Pride (In the Name of Love)\" e \"City of Blinding Lights\". La canzone \"City of Blinding Lights\" \u00e8 legata a Obama poich\u00e9 \u00e8 stata usata come sottofondo nella sua campagna elettorale.\nNo Line on the Horizon e il 360\u00b0 Tour.\nIl 27 febbraio vede finalmente la luce il nuovo album \"No Line on the Horizon\", la cui uscita viene anticipata dal primo singolo estratto: \"Get on Your Boots\".\nLa band decide di lanciare il nuovo album a Londra, con una giornata nella quale rilascia interviste televisive e radiofoniche abbinandole a varie esibizioni che culminano poi con un miniconcerto sul tetto della sede della BBC. Il gruppo esegue \"Magnificent\", \"Get on Your Boots\", entrambe provenienti dal nuovo album, poi \"Vertigo\" e \" Beautiful Day\", classici del loro repertorio. A marzo, intanto, viene annunciato il nuovo tour mondiale, chiamato U2 360\u00b0 Tour con partenza il 30 giugno 2009 da Barcellona.\nBono rilascia nel frattempo un'intervista alla rivista \"Rolling Stone\" nella quale ipotizza la possibile uscita, a breve, di un ulteriore album (dal titolo \"Songs of Ascent\"), il cui primo singolo si sarebbe intitolato \"Every Breaking Wave\" (canzone scartata all'ultimo momento dall'album \"No Line on the Horizon\"). La band nello stesso mese di marzo prosegue comunque la promozione del nuovo album spostandosi negli Stati Uniti e partecipando, per cinque sere di fila, al popolare programma televisivo Late Show condotto da David Letterman. Inoltre partecipa anche alla trasmissione Good Morning America, suonando in diretta ben sei canzoni in collegamento dalla Fordham University.\nA maggio esce il secondo singolo del nuovo album: \"Magnificent\". Il videoclip di tale canzone \u00e8 stato girato a Fez, dove la band aveva precedentemente svolto alcune sessioni di registrazione.\nA giugno la band si trasferisce a Barcellona per le prove del nuovo tour che debutta nella citt\u00e0 catalana il 30 dello stesso mese. Il tour europeo si conclude a Cardiff il 22 agosto, per riprendere poi il 12 settembre, negli Stati Uniti, da Chicago. Nel frattempo esce ancora un nuovo singolo tratto dall'ultimo album: \"I'll Go Crazy If I Don't Go Crazy Tonight\", pubblicato il 7 settembre. I video girati per questo pezzo sono 2: il primo diretto da David O'Reilly, il secondo (in versione \"live\", tratto dai concerti a Barcellona), diretto da Alex Courtes.\nSempre nel mese di settembre, la band annuncia il proprio ritorno in concerto sia in Europa sia nell'America del Nord (nel periodo tra giugno e ottobre 2010) in molte citt\u00e0 non toccate dalla prima leg, come Montr\u00e9al, Miami, Minneapolis, Seattle, Vienna, Siviglia, Coimbra, Helsinki e soprattutto in Paesi mai visitati dalla band, come Russia e Turchia.\nIl 23 ottobre \u00e8 pubblicata in vari formati la versione rimasterizzata di \"The Unforgettable Fire\" (in occasione del 25\u00ba anniversario dall'uscita dello storico album della band), che contiene tra l'altro due brani inediti dell'epoca, \"Disappearing Act\" e \"Yoshino Blossom\". Il 25 ottobre 2009 da Los Angeles \u00e8 trasmesso su YouTube in diretta mondiale, in streaming gratuito, il penultimo concerto della leg americana del tour, evento inedito per la storia del rock. All'indomani di questo evento sono poi annunciate le nuove date nordamericane, che si terranno tra giugno e luglio 2010. Dopo l'ultima data della prima parte del 360\u00b0 Tour, gli U2 si sono esibiti il 30 ottobre 2009 al Madison Square Garden di New York per festeggiare i 25 anni della Rock and Roll Hall of Fame, eseguendo 10 brani e duettando anche con Bruce Springsteen, Patti Smith, Mick Jagger e i Black Eyed Peas. Il 5 novembre 2009 invece gli U2 si sono esibiti davanti alla Porta di Brandeburgo a Berlino, nell'ambito degli MTV Europe Music Awards: \u00abSiamo orgogliosi di partecipare all'evento che ricorder\u00e0 il ventennale della caduta del Muro di Berlino, ci divertiremo\u00bb, aveva affermato il manager Paul McGuinness al momento dell'annuncio. I quattro irlandesi erano in lizza anche per due premi, cio\u00e8 Best Live Act e Best rock, uscendo vincitori per il primo. Il 18 novembre Bono \u00e8 stato premiato per il \"2009 Ripple of Hope Awards\" grazie ai suoi impegni umanitari. La cerimonia si \u00e8 tenuta al Chelsea Piers di New York. Il 23 novembre 2009 \u00e8 stata poi annunciata la partecipazione degli U2 al Festival di Glastonbury, che si \u00e8 poi svolto il 25 giugno 2010\nDal 2010 ai giorni nostri.\nA fine marzo 2010 \u00e8 stata annunciata l'uscita del DVD U2 360\u00b0 at the Rose Bowl, avvenuta poi il 7 giugno.\nA maggio, a causa di un serio problema al nervo sciatico, Bono viene sottoposto a un intervento chirurgico d'urgenza in un ospedale di Monaco di Baviera, cui consegue il rinvio di tutta la seconda leg americana del tour posticipata al 2011, la band riprende quindi il 360\u00b0 Tour con la data di Torino del 6 agosto.\nNell'ottobre di quello stesso 2011 esce un'edizione speciale per il ventesimo anniversario dell'uscita dell'album \"Achtung Baby\" tra le versioni disponibili vi \u00e8 la \"Uber deluxe\" che contiene 6 CD audio (\"Achtung Baby\", \"Zooropa\" e 4 dischi di remix, b-side e tracce inedite) 2 dischi in vinile e 4 DVD (il primo \u00e8 il documentario \"From the Sky Down\", uscito precedentemente a settembre in DVD singolo e Blu-ray, il secondo contiene vari video musicali e performance dal vivo, il terzo contiene diversi documentari e il quarto \u00e8 \"\", gi\u00e0 uscito singolarmente nel 2006).\nNel luglio del 2012 la Mercury Records annuncia che il nuovo album degli U2 verr\u00e0 pubblicato nel 2013. Nel dicembre dello stesso anno, Bono rivela che il nuovo album probabilmente si intitoler\u00e0 \"10 Reasons to Exist\". Nel gennaio del 2013, Larry Mullen Jr. annuncia che l'album uscir\u00e0 a settembre dello stesso anno. A marzo, il tecnico di Adam Clayton, Stuart Morgan, rivela ad una fan che il tour che promuover\u00e0 \"10 Reasons to Exist\" partir\u00e0 nel 2014. Tuttavia la notizia non ha una conferma ufficiale. Lo stesso Adam poi rivela che il produttore del disco sar\u00e0 \"Danger Mouse\". Viene poi confermato che il nuovo album della band uscir\u00e0 nei primi mesi del 2014 e conterr\u00e0 12 canzoni inedite.\nIl 21 novembre 2013 viene pubblicato sulla pagina Facebook ufficiale del gruppo, e successivamente anche su VEVO, il brano \"Ordinary Love\", inciso appositamente per la colonna sonora del film \"\". Il 29 novembre successivo viene pubblicato in formato vinile 10\". Il nuovo album verr\u00e0 annunciato durante il Superbowl 2014.\nIl 2 febbraio 2014 esce il singolo \"Invisible\".\nIl 9 settembre 2014, a sorpresa, viene reso disponibile gratuitamente su iTunes, fino al 13 ottobre (data in cui \u00e8 stato poi pubblicato fisicamente), il tredicesimo album in studio \"Songs of Innocence\". Nello stesso giorno, tramite una lettera pubblicata sul sito ufficiale del gruppo, Bono annuncia la lavorazione del quattordicesimo album in studio \"Songs of Experience\".\nIl 3 dicembre dello stesso anno viene annunciato l\"'Innocence + Experience Tour\", il quale \u00e8 partito il 14 maggio 2015 dalla Rogers Arena di Vancouver e si \u00e8 concluso il 15 novembre dello stesso anno al Palais Omnisports de Paris-Bercy di Parigi. Il 9 dicembre vengono aggiunte ulteriori date al tour.\nNel gennaio del 2017, il gruppo annuncia in un video social che entro la fine dell'anno sarebbe uscito un nuovo album: \"Songs of Experience\". Contestualmente, annuncia anche un tour celebrativo dell'album \"The Joshua Tree\" (ricorre infatti il trentennale dello stesso): il \"The Joshua Tree Tour 2017\". Questa nuova serie di concerti in cui, per la prima volta, vengono suonate dal vivo tutte le canzoni dello storico album del 1987, parte ufficialmente a met\u00e0 maggio da Vancouver (Canada), e attraversa poi le pi\u00f9 importanti citt\u00e0 americane, prima di terminare il proprio ciclo in Europa (a partire dall'8 e 9 luglio, con Londra, mentre in Italia suonano a Roma, il 15 e il 16 luglio). Nel mese di settembre gli U2 tornano, a grande richiesta, a suonare in America. Prima negli Stati Uniti e poi, a ottobre, nel Centro e nel Sudamerica (dove gli U2 non si esibivano dai tempi del 360\u00b0 Tour). Nel complesso, il \"The Joshua Tree Tour 2017\" ha contato 51 concerti, con una presenza complessiva di spettatori stimata in 2.713.136 unit\u00e0, diventando il tour pi\u00f9 visto e con maggiori incassi del 2017. Durante la tourn\u00e9e, la band aveva spesso eseguito uno dei brani del successivo album, ovvero \"The Little Things That Give You Away\". Il 30 agosto 2017, la band pubblic\u00f2 il video di una nuova canzone: \"The Blackout\". La settimana seguente, il gruppo ha presentato il primo singolo di \"Songs of Experience\", \"You're the Best Thing About Me\", uscito il 6 settembre 2017. Il 1\u00ba Novembre, invece, \u00e8 stato pubblicato in streaming un nuovo brano dell'album: \"Get Out Of Your Own Way\". L'album \u00e8 stato pubblicato il 1\u00ba dicembre 2017. Il 2 Maggio 2018, invece, parte da Tulsa l'Experience + Innocence Tour, a supporto proprio di Songs of Experience. Le scalette del nuovo tour sono molto particolari: contengono, infatti, parecchi brani suonati molto raramente o mai proposti live in precedenza, mentre escludono la maggior parte delle \"hit\" del gruppo (ad esempio, per la prima volta dal 1987, non viene suonato alcun brano da \"The Joshua Tree\", suonato interamente l'anno prima). Il tour tocca anche l'Italia, con ben 4 date al Mediolanum Forum di Milano.\nIl 13 aprile 2019, in occasione del Record Store Day (la giornata mondiale per la salvaguardia dei negozi di dischi), viene pubblicato The Europa EP, un EP contenente tre tracce: la prima registrata durante il concerto del 5 novembre 2018 a Dublino contenente New Year's Day, preceduta dall'intro del tour (una versione strumentale di \"Love Is All We Have Left\") come sottofondo al monologo di Charlie Chaplin nel film Il Grande Dittatore; le altre due sono un remix di New Year's Day e uno di Love Is All We Have Left.\nIl 22 Novembre 2019 viene pubblicato un nuovo singolo dal titolo \"Ahimsa\", registrato con il compositore indiano Allah Rakha Rahman. Il 18 marzo 2020 Bono pubblica, sulla pagina Instagram ufficiale del gruppo, una nuova canzone dal titolo \"Let your love be known\", successivamente cambiata in \"Sing for life\", nella quale suona il pianoforte, scritta in onore dei medici italiani e tutti coloro che in Italia combattono la COVID-19. La canzone \u00e8 stata tradotta in italiano da Zucchero Fornaciari, che l'ha eseguita per la prima volta \"live\" al Piazza del Colosseo in occasione dell\"'Earth Day\" il 22 aprile 2020 con il titolo \"Canta la vita\".\nNel 2021 Bono Vox e The Edge collaborano con il disc jockey olandese Martin Garrix per il singolo \"We Are the People\" che \u00e8 divenuto l'inno ufficiale del Campionato europeo di calcio 2020 (poi posticipato nel 2021 a causa della pandemia di COVID-19).\nGuadagni e primati.\nSecondo una statistica pubblicata dalla rivista \"Billboard\", gli U2 sono stati, fino a poco tempo fa gli artisti che hanno incassato di pi\u00f9, con una stima di circa 1 miliardo di dollari nell'arco di tempo che va dal 2009 al 2019, comprendendo il loro 360\u00baTour, Innocence and Experience Tour, The Joshua Tree Tour ed infine Experience and Innocence Tour. Sono poi l'unica ad aver ottenuto tutti i concerti \"sold-out\", sempre nello stesso arco di tempo. Dopo ben 10 anni di record mondiale, hanno ceduto, per poco, il trono a Ed Sheeran . Secondo la lista \"Money makers\" pubblicata dalla stessa rivista \"Billboard\", gli U2 sono anche la band che nel 2009 ha ottenuto pi\u00f9 guadagni tra vendite dell'album e i biglietti dei concerti. La band irlandese infatti, con 109 milioni di dollari guadagnati, ha quasi doppiato Bruce Springsteen che si attesta al secondo posto. Anche la relazione annuale del 2010 di \"Forbes\" relativa ai guadagni dei musicisti di maggior fama li pone al primo posto, attribuendo loro incassi lordi complessivi per 311 milioni di dollari nel solo 2009.\nAlbum.\nBoy.\n\"Boy\" \u00e8 un album che racconta le tensioni ed i contrasti propri di quella travagliata fase dell'adolescenza.\nGli U2 riescono a mostrare la carica emotiva e la capacit\u00e0 di coinvolgere e comunicare proprie delle loro esibizioni live.\nIn evidenza sono i brani \"Out of Control\", \"The Electric Co.\", \"An Cat Dubh/Into the Heart\", \"I Will Follow\".\nInteressante resta infine il confronto con alcune versioni demo da sempre in circolazione nel mercato dei bootleg. Il sospetto che le basi, una volta registrate, siano state fatte girare pi\u00f9 veloci in fase di sovraincisione della voce, sembra molto pi\u00f9 che fondato.\nOctober.\n\"October\", il secondo album, non ha un successo superiore al primo, gli U2 non decollano ancora.\nNella prima traccia, \"Gloria\", Bono canta in latino il ritornello, pregando il Signore che gli possa donare la parola. Proprio l'aspetto religioso \u00e8 al centro dell'album intero: gli U2 infatti in quel periodo erano in piena crisi mistica. Almeno tre di loro erano entrati a far parte di un gruppo fondamentalista cristiano, gli \"shalom\". Proprio in questo periodo la band ha rischiato di sciogliersi per via della contraddizioni interne vissute dai suoi membri. The Edge un giorno, proprio nel bel mezzo della creazione dell'album, arriv\u00f2 a dire a Bono di voler lasciare il gruppo perch\u00e9 in contraddizione con gli \"Shalom\". Bono inizialmente lo segu\u00ec, pensando che senza un componente gli U2 non sarebbero potuti esistere. Poco dopo, per\u00f2, il chitarrista ci ripens\u00f2 e per la gioia di Clayton, unico ateo del gruppo, gli U2 superarono questa crisi.\nWar.\n\u00c8 facile associare al terzo album del gruppo, \"War\", la canzone di maggior successo \"Sunday Bloody Sunday\". Il brano parla dei fatti accaduti la domenica del 30 gennaio 1972, durante la quale l'esercito britannico apre il fuoco a Derry (Irlanda del Nord) sulla folla radunatasi per una pacifica manifestazione, uccidendo 14 persone e ferendone numerose altre. Durante l'esibizione del 5 giugno 1983 al Red Rocks Amphitheatre, Colorado, Stati Uniti, Bono afferm\u00f2: \nIl brano non viene pubblicato come singolo (tranne che in Germania), ma \u00e8 inserito nell'album dal vivo \"Under a Blood Red Sky\", e il video tratto dal concerto \u00e8 inserito dall'emittente televisiva-musicale MTV tra i migliori video del 1983, facendo cos\u00ec aumentare la notoriet\u00e0 del gruppo irlandese.\nIl primo singolo tratto da War \u00e8 \"New Year's Day\": il testo \u00e8 ispirato dalla rivolta popolare in Polonia dei primi anni ottanta, quella capitanata dal sindacato indipendente Solidarno\u015b\u0107. Il 13 dicembre 1981 il primo ministro polacco, il generale Jaruzelski, fece arrestare Lech Wa\u0142\u0119sa (il presidente del sindacato) e proclam\u00f2 la legge marziale, sciogliendo ufficialmente il sindacato. Il brano resta per un lunghissimo periodo al vertice delle classifiche italiane e, sempre per molto tempo, rimane nelle prime 50 posizioni della classifica statunitense.\nAlla fine saranno vendute pi\u00f9 di 9 milioni di copie.\nThe Unforgettable Fire.\nGeneralmente considerato l'album che ha impresso una svolta artistica della band, \"The Unforgettable Fire\" esce nell'autunno del 1984.\nLe sonorit\u00e0 post-punk dei primi album sono quasi definitivamente abbandonate a favore di suoni sperimentali, complice la produzione e l'influenza artistica di Brian Eno, fautore della \"strategie oblique\" ed ex componente dei Roxy Music.\nL'album \u00e8 un tributo a Martin Luther King e in suo onore \u00e8 stata composta la canzone \"Pride (In the Name of Love)\" che \u00e8 anche la seconda canzone del gruppo irlandese a raggiungere la \"top 5\" in Gran Bretagna e la \"top 50\" della classifica degli Stati Uniti. \u00c8 altres\u00ec un omaggio a Elvis Presley e alla sua rivoluzione musicale.\nFra gli altri brani di questo album sono da citare \"The Unforgettable Fire\", \"A Sort of Homecoming\" e \"Bad\".\nLa rivista statunitense \"Rolling Stone\" nomina gli U2 il \"gruppo degli anni ottanta\".\nAlla fine saranno vendute pi\u00f9 di 10 milioni di copie.\nLive Aid.\nPer promuovere la causa della lotta alla povert\u00e0 in Africa, nel dicembre del 1984, viene pubblicato il singolo \"Do They Know It's Christmas?\" eseguito dalle pi\u00f9 note rock star del momento Band Aid. Per gli U2 partecipano a questa iniziativa Bono e Adam.\nIl 13 luglio 1985, nello stadio londinese di Wembley, il gruppo partecipa al Live Aid: il concerto-evento organizzato per raccogliere fondi per la carestia in Etiopia. Il concerto \u00e8 stato seguito da pi\u00f9 di 1 miliardo di persone nel mondo. Gli U2, invitati in extremis all'evento, eseguono un mini-concerto di 20 minuti (il tempo assegnato dall'organizzazione a ciascun artista) suonando prima \"Sunday Bloody Sunday\" e poi eseguendo una struggente e lunghissima versione (ben 12 minuti) di \"Bad\". Quest'ultima performance, peraltro, passa alla storia per l'iniziativa di Bono che, rompendo ogni protocollo previsto dal rigido servizio di sicurezza, scende dal palco - in mezzo alla folla - per poi risalirvi abbracciando e ballando affettuosamente con una ragazza prelevata tra il pubblico.\nFra i numerosi gruppi e artisti presenti al concerto vi furono i Queen, Paul McCartney, i Black Sabbath, gli Status Quo, i Cream, i Blind Faith, Santana e gli stessi U2.\nNel 1986, gli U2 eseguirono un tour negli Stati Uniti d'America a favore di Amnesty International, devolvendo tutti gli incassi in beneficenza.\nThe Joshua Tree.\nNel 1987 gli U2 pubblicano \"The Joshua Tree\". In riferimento a tale album Bono dichiarer\u00e0 come:\nL'album, appena uscito, balza subito al top delle classifiche inglesi e, in breve tempo, assurge a popolarit\u00e0 assoluta, divenendo uno dei simboli musicali degli anni ottanta.\nI principali singoli di questo album, \"With or Without You\", \"I Still Haven't Found What I'm Looking For\" e \"Where the Streets Have No Name\" troneggiano per settimane al vertice delle classifiche inglesi e statunitensi dei singoli.\nThe \"Joshua Tree\" ha venduto nel mondo, a tutto il 2009, 28,5 milioni di copie dei quali pi\u00f9 di 10 milioni negli Stati Uniti (certificazione RIAA di disco di diamante). Gli U2 diventano anche il quarto gruppo musicale ad apparire nella copertina di \"Time Magazine\" (prima di loro i Beatles, la Band e i Who) e il \"Joshua Tree Tour\" fa registrare un tutto esaurito in ogni parte del mondo. Forse questo album rappresenta l'apice musicale del gruppo, Bono ha infatti dichiarato che non arriver\u00e0 mai pi\u00f9 con la voce dove arrivava ai tempi di \"The Joshua Tree\", non per l'et\u00e0 ma perch\u00e9 \"per colpa del fumo ha perso la capacit\u00e0 di raggiungere il registro alto\".\nRattle and Hum.\nIl sesto album del gruppo \u00e8 composto da canzoni live del periodo del \"Joshua Tree Tour\" e di canzoni inedite del 1988. \u00c8 un album registrato per la maggior parte delle canzoni negli Stati Uniti. Assieme all'album usc\u00ec anche il film omonimo in cui gli U2 stessi si raccontano attraverso immagini dal vivo del \"Joshua Tree Tour\" e scene all'interno degli studi di registrazione dei pezzi inediti contenuti nell'album. Secondo alcune indiscrezioni pare invece che gli inediti dovessero far parte di \"Joshua Tree\" (che doveva essere prodotto come un doppio album), ma vennero scartati .\nAlla fine saranno vendute pi\u00f9 di 14 milioni di copie.\nAchtung Baby.\nQuesto album esce quattro anni dopo l'ultimo LP in Studio e dopo tre anni da Rattle and Hum.\nGli anni '90 denotano una riduzione delle prolificit\u00e0 artistica della band con soli 3 album (contro i 6 degli anni '80).\nL'album \u00e8 imposto con un timbro diverso rispetto a canzoni che avevano fino a quel punto fatto la storia della \"band\", come \"Pride\", \"New Year's Day\", \"Sunday Bloody Sunday\". Le chitarre non sono pi\u00f9 scintillanti come negli anni ottanta, il loro suono ora \u00e8 pi\u00f9 sporco. I testi sono quasi criptici. Anche Bono cambia modo di cantare filtrando la voce con l'elettronica (\"Zoo Station\"), introducendo falsetti (\"The Fly\") e inedite parti basse (\"Until the End of the World\"). Sono presenti contaminazioni elettroniche a opera di Brian Eno. Quest'ultimo e Daniel Lanois sono i produttori dell'album.\n\"Achtung Baby\", a tutt'oggi, \u00e8 considerato come uno dei migliori album della storia degli U2. Questi aprono un nuovo ciclo che si potr\u00e0 considerare concluso, sei anni dopo, con l'album \"Pop\".\nLo \"ZooTV Tour\", organizzato in seguito all'uscita del disco, si rivel\u00f2 un successo.\n\"Achtung Baby\" ha venduto nel mondo, a tutto il 2009,pi\u00f9 di 18 milioni di copie dei quali 8 negli Stati Uniti (certificazione RIAA di otto dischi di platino).\nZooropa.\nQuesto album usc\u00ec in Europa nel luglio 1993, mentre gli U2 erano ancora impegnati con il \"ZooTv Tour\". L'album sviluppa ulteriormente alcune idee estetiche del precedente disco \"Achtung Baby\" grazie anche allo stile di Eno, alla produzione.\nL'estetica dei primi U2, gi\u00e0 allontanatasi con \"Achtung Baby\", sparisce proprio dall'orizzonte. Il singolo \u00e8 la quasi robotica \"Numb\", cantata da The Edge e poi, a seguire, \"Lemon\" che sembra uscita da \"More Songs About Buildings and Food\" (1978, Talking Heads). La \"title track\" \u00e8 eterea e affascinante. Si chiude il disco con \"The Wanderer\" con alla voce Johnny Cash. Altre canzoni degne di nota sono \"Daddy's Gonna Pay for Your Crashed Cars\", \"Stay (Faraway, So Close!)\" \u2013 inserita nella colonna sonora dell'omonimo film di Wim Wenders \u2013 e \"Dirty Day\". L'album adesso conta pi\u00f9 di 8.000.000 di vendite.\nPassengers - Original Soundtrack 1.\nQuesto album nasce da un progetto degli U2 del 1995 con la collaborazione di Brian Eno. L'album, uscito con lo pseudonimo di \"Passengers\" invece che U2, vede come artisti gli U2 pi\u00f9 il loro produttore Brian Eno. La casa discografica infatti decise di non pubblicare l'album con il nome U2 perch\u00e9 le canzoni contenute all'interno erano troppo distanti musicalmente dallo stile del complesso irlandese.\nIl progetto comprende una serie di canzoni per ipotetici film e alcuni capolavori come \"Miss Sarajevo\" cantata assieme a Luciano Pavarotti.\nPop.\nDopo aver inaugurato con \"Achtung Baby\" il nuovo corso, gli U2 modificano nuovamente il loro stile con Pop.\n\"Discoth\u00e8que\", la prima traccia dell'album, inizia con un riff di The Edge, mentre \"Mofo\" \u00e8 uno degli esperimenti pi\u00f9 estremi ed interessanti della loro carriera che strizza l'occhio alla musica quasi-rave. Un disco che esce proprio dopo l'esperienza elettronica dei Passengers e di cui sente una forte influenza. L'album \u00e8 prodotto in larga parte da Howie B., noto produttore che viene dalla scena \"trip hop\".\nAll That You Can't Leave Behind.\nDopo tre anni di attesa esce il nuovo album All That You Can't Leave Behind. Lanciato dalle testate di tutto il mondo come l'album del \"ritorno alle origini\" e definito dallo stesso Bono un album con \"titanium soul\" (un'anima al titanio). Il disco, con pi\u00f9 di 12 milioni di copie, \u00e8 tra i pi\u00f9 venduti della loro carriera (dopo \"The Joshua Tree\", \"Achtung Baby\" e di poco \"Rattle and Hum\"), grazie soprattutto al ritrovato successo in America (dove \"Pop\" non era stato apprezzato).\nHow to Dismantle an Atomic Bomb.\nGli U2 avevano compiuto un autentico ritorno alla semplicit\u00e0 del loro passato con il precedente album, ma la veste dei brani era senz'altro pop. Non era pi\u00f9 uscito un album essenzialmente rock dai tempi di \"Achtung Baby\", datato 1991.\nIl tour che \u00e8 seguito alla pubblicazione dell'album (il \"Vertigo Tour\") ha in ogni caso spazzato via ogni dubbio sulle rinnovate capacit\u00e0 artistiche e mediatiche della band irlandese: a dimostrarlo i \"tutto esaurito\" di stadi e palazzetti prima in America, poi in Europa, Oceania, Asia e Sud America. L'album a oggi ha venduto 10 milioni di copie in tutto il mondo. Nonostante le imponenti vendite commerciali, nel decennio gli U2 hanno perso in buona parte la loro capacit\u00e0 di influenzare le altre band. Gli album degli anni 2000 hanno questa prerogativa comune: buoni successi commerciali ma minore influenza sulla scena rock.\nNo Line on the Horizon.\n\u00c8 l'ultimo album degli anni 2000, solo il terzo in 10 anni; ha ottenuto un discreto successo di vendite: circa 5.000.000 di copie sono state vendute entro giugno 2009.\nIl 27 febbraio 2009 in Europa, il 2 marzo in Gran Bretagna e il 3 marzo negli Stati Uniti \u00e8 uscito il dodicesimo album della band. \"No Line on the Horizon\" \u00e8 stato registrato a Fez, Dublino, New York, Londra. L'album \u00e8 anticipato dal singolo \"Get on Your Boots\" uscito in Irlanda il 15 febbraio 2009. Lo stesso giorno dell'uscita dell'album in Europa, gli U2 si sono esibiti a sorpresa sopra il tetto della BBC, a Londra. Chiaro il loro intento di emulare il celebre concerto che i Beatles tennero a sorpresa sul tetto dell'allora \"Apple\", sempre a Londra, il 30 gennaio 1969. La copertina di \"No Line on the Horizon\" \u00e8 una fotografia dell'artista giapponese Hiroshi Sugimoto e ha contribuito ad ispirare la scrittura dei testi delle canzoni. La versione \"Deluxe\" dell'album contiene inoltre Linear, un film diretto da Anton Corbijn: si tratta di un supporto visivo per le musiche degli U2.\nL'album \u00e8 accompagnato dal \"360\u00b0 Tour\" che \u00e8 partito dal Camp Nou di Barcellona il 30 giugno 2009.\nSongs of Innocence.\nIl 9 settembre 2014 la band \u00e8 ospite della Apple Inc. a Cupertino, per la presentazione dell'iPhone 6 e dell'Apple Watch. Gli U2 eseguono una nuova canzone, \"The Miracle (of Joey Ramone)\", che \u00e8 inserita nell'album \"Songs of Innocence\". L'album \u00e8 stato pubblicato qualche minuto dopo su iTunes, dove \u00e8 stato scaricabile gratuitamente fino al 13 ottobre. Con questa mossa il gruppo intendeva superare ogni record di distribuzione di un album, sfruttando i 500 milioni di clienti di iTunes e cos\u00ec \u00e8 stato, l'album \u00e8 stato ascoltato da pi\u00f9 di 90 milioni di persone, tra cui 36 milioni l'hanno scaricato. Nel settembre dello stesso anno, conquistano per la seconda volta la copertina della prestigiosa rivista \"TIME\". fino ad ora l'album ha venduto in cd un discreto numero di copie: circa 1,5 milioni.\nSongs of Experience.\nIl 13 ottobre 2014 (data in cui \u00e8 stato pubblicato l'album \"Songs of Innocence\") Bono annuncia l'inizio della registrazione del quattordicesimo album, oltre che il titolo dell'album \"Songs of Experience\". Nel gennaio 2017 viene confermata l'uscita del nuovo album entro la fine dell'anno; il 30 agosto il gruppo pubblica il video di una nuova canzone, \"The Blackout\" che verr\u00e0 inserita nel nuovo album; sette giorni pi\u00f9 tardi esce il primo singolo che anticipa l'uscita dell'album ovvero \"You're the Best Thing About Me\", pubblicata il 6 settembre. Il 1\u00ba novembre viene pubblicato, solo su Spotify, il secondo singolo dell'album, \"Get Out of Your Own Way\" mentre il 17 novembre il gruppo ha reso disponibile l'ascolto del brano inedito \"American Soul\". L'album \u00e8 disponibile nei negozi a partire dal 1\u00ba dicembre 2017 ed \u00e8 pubblicato nei formati CD (standard e deluxe) e vinile (doppio e triplo). Il 23 aprile 2018 esce il singolo \"Love Is Bigger Than Anything in Its Way\". Ad oggi \"Songs of Experience\" ha venduto circa 1,3 milioni di copie.\nI testi musicali.\nNei primi album, gli U2 parlano soventemente dei disagi adolescenziali. In particolare, nel primo album, con \"A Day Without Me\" canzone ispirata dal suicidio di Ian Curtis dei Joy Division e con \"Out of Control\", in cui si descrive la rabbia del cambiamento dall'et\u00e0 dell'innocenza all'et\u00e0 adulta. Sempre in questi primi album il tema della scomparsa della madre, morta quando Bono aveva 13 anni, porta a esplorare il dramma della perdita di una persona cara nei brani \"I Will Follow\" e \"Tomorrow\". Si nota in questa canzone una prima parte in cui viene descritto il giorno del suo funerale, per poi concludere con una preghiera di speranza. Il tema del ricordo della madre prematuramente deceduta \u00e8 stato poi ripreso dallo stesso Bono in \"Lemon\" nel 1993 e in \"Mofo\" nel 1997. Infine nell'album \"How to Dismante an Atomic Bomb\" con i brani \"Sometimes You Can't Make It On Your Own\" e \"One Step Closer\" il cantante commemora il proprio padre ormai defunto.\n, , , , Si pu\u00f2 notare come uno dei temi pi\u00f9 ricorrenti nei testi degli U2 sia la religiosit\u00e0: in particolare il rapporto con Dio. \"Gloria\", prima canzone a spingersi su questo tema, \u00e8 un inno alla fede: \u00abIo provo a parlare pi\u00f9 forte, ma solo in Te io sono completo\u00bb. Un brano che va totalmente a confondersi con una preghiera risulta essere \"40\", in cui Bono riporta integralmente parte dell'omonimo Salmo. Altri brani che si caratterizzano per avere un richiamo religioso sono \"Until the End of the World\", \"Pride (In the Name of Love)\", \"I Still Haven't Found What I'm Looking For\", \"The First Time\", \"Yahweh\" e \"Mofo, If God Will Send His Angels, Bullet the Blue Sky. Lo\" stesso Bono, ha dichiarato come tragga ispirazione dalla Bibbia nello scrivere i testi delle canzoni.\nUlteriore tema ricorrente nei testi di questo gruppo \u00e8 la politica. La questione irlandese \u00e8 trattata sia nella celeberrima \"Sunday Bloody Sunday\" che in \"North and South of the River\", \"Please\". Riguardo ai problemi di politica internazionale, gli U2 esprimono, attraverso la canzone \"Silver and Gold\", il loro disaccordo contro la politica dell'apartheid tenuta dal Sudafrica, mentre con \"Walk On\" appoggiano Aung San Suu Kyi nella sua lotta per ottenere libere elezioni in Birmania.\nL'amore, tema che ha sempre impegnato la musica, \u00e8 toccato da questo gruppo in numerosi brani. Tra i pi\u00f9 celebri: \"I Will Follow\", \"With or Without You\", \"When Love Comes to Town\", \"One\", \"Slow Dancing\", \"Mysterious Ways\".\nStile musicale.\nFra le formazioni pi\u00f9 innovative e importanti degli ultimi decenni, gli U2 si sono attenuti a un registro rock che ha risentito vari mutamenti stilistici lungo la loro carriera. Si caratterizzano per il registro enfatico che rinnova le tonalit\u00e0 della chitarra: strumento anche usato per creare vasti paesaggi sonori. Risentono inoltre della lezione dell'hard rock, da cui riprendono i ritmi, e del post punk. Fra gli artisti a cui si ispirano vi furono gli Who, i Clash i Ramones i Beatles i Buzzcocks, i Siouxsie and the Banshees, i Joy Division, e The Stranglers. Sono anche correlati al post-punk, e classificati con varie sfumature di musica rock quali quello alternativo, il pop rock, e il rock 'n' roll."}
{"id": "2365472", "revid": "21583", "url": "https://it.wikipedia.org/wiki?curid=2365472", "title": "Cl\u00e9ment Janequin", "text": "Biografia.\nCl\u00e9ment Janequin nacque forse a Ch\u00e2tellerault, dove morirono entrambi i genitori; nella cittadina francese Janequin potrebbe aver iniziato anche i suoi studi musicali. Le prime notizie certe sul compositore risalgono al 1505, data in cui fu registrato a Bordeaux come \"clericus\" al servizio di Lancelot Du Fau, umanista e influente uomo politico e religioso. Nel 1523, alla morte di Du Fau, pass\u00f2 a servire Jean de Foix, vescovo di Bordeaux.\nFu probabilmente in questo periodo che complet\u00f2 gli studi sacerdotali, perch\u00e9 da allora cominci\u00f2 a ricevere una serie di prebende, relativamente poco redditizie; la penuria finanziaria sar\u00e0 infatti un problema che lo accompagner\u00e0 per tutta la vita.\nTra il 1526 e il 1530 ebbe diversi piccoli incarichi religiosi. In questo periodo Janequin acquis\u00ec una discreta fama come compositore, presto accresciuta dalla stampa delle sue musiche effettuata a Parigi. A Bordeaux incontr\u00f2 il poeta e musicista Eustorg de Beaulieu, che descriver\u00e0 in seguito una serata passata con lui a casa dell'avvocato Bernard de Lahet, in cui cantarono chansons a tre parti fino a tarda notte.\nMolto apprezzato dai contemporanei, ottenne il titolo di \"chantre\" del re, probabilmente anche grazie alla chanson \"Chantons\", scritta per celebrare l'ingresso di Francesco I a Bordeaux; nonostante questo successo, non sembra per\u00f2 che sia mai stato assunto a servizio regolare a corte.\nAlla morte di Foix nel 1529, furono dichiarate vacanti tutte le prebende a lui legate e Janequin dovette nuovamente cercarsi da vivere.\nDal 1534 al 1537 prest\u00f2 servizio come maestro di cappella nella cattedrale di Angers, dove era cappellano dal 1527; dopo questa data non si hanno notizie sui suoi spostamenti e i documenti riportano solo che fu sostituito da Henry Loys.\nIl nome di Janequin ricompare negli archivi del 1548, quando \u00e8 indicato come \"estudiant\" all'Universit\u00e0 di Angers, forse solo per usufruire di alcuni privilegi concessi agli studenti. In questo periodo incorse infatti in altre difficolt\u00e0 economiche a causa di un prestito ricevuto dal nipote, che per\u00f2, nonostante gli avesse versato interamente i suoi proventi, non fu in grado di estinguere; a seguito di questa insolvenza, sembra che ruppe definitivamente con la sua famiglia. Tuttavia, nonostante i problemi, gli anni di Angers, e in particolare il 1530, furono per Janequin i pi\u00f9 prolifici, come attesterebbe il suo crescente numero di pubblicazioni. Durante questo decennio, Attaingnant pubblic\u00f2 almeno quattro volumi interamente dedicati alle \"chanson\" di Janequin e forse uno, ora perduto, di mottetti.\nNegli ultimi anni di vita divenne \"compositeur ordinaire du roi\", un titolo che solo Sandrin prima di lui sembra aver avuto.\nJanequin fece testamento il 18 gennaio 1558, lasciando i suoi pochi averi non alla famiglia, ma in beneficenza, dopo aver pagato la sua governante che aveva sempre lavorato per lui senza retribuzione; mor\u00ec poco dopo.\nLa sua carriera fu singolare poich\u00e9, pur essendo un eccellente e famoso compositore, riconosciuto da tutti come tale mentre era ancora in vita, non ebbe mai una posizione musicale importante e continuativa in nessuna istituzione. Forse per questo motivo, nessun \"lamento\", n\u00e9 poetico, n\u00e9 musicale, fu scritto quando mor\u00ec; a sua memoria rimane per\u00f2 l'ininterrotta popolarit\u00e0 della sua musica.\nAlcune opere.\nAlcune sue composizioni sono: \"Chansons\", \"Sacrae cantiones seu motectae\", \"Octante psaumes de David\", \"Inventions\", \"La jalousie\", \"La chasse au li\u00e8vre\", \"L'alouette\", \"Le rossignol\", \"La prise de Boulogne\".\n\"La bataille\", scritta per celebrare la vittoria francese della battaglia di Marignano, riproduce una serie di suoni onomatopeici a imitazione di quelli della guerra; un procedimento analogo fu adottato per \"Le chant des oiseaux\", in cui \u00e8 appunto imitato il canto degli uccelli di bosco.\nJanequin scrisse anche musica liturgica, 250 canzoni non sacre, e circa 150 salmi e canzoni spirituali; molte composizioni religiose furono realizzate sulle melodie del pi\u00f9 celebre compositore ginevrino, Loys Bourgeoise, evidenziando la posizione filoprotestante del musicista."}
{"id": "2365477", "revid": "119667418", "url": "https://it.wikipedia.org/wiki?curid=2365477", "title": "Border terrier", "text": "Il Border Terrier \u00e8 una razza canina britannica riconosciuta dalla FCI (Standard N. 10, Gruppo 3, Sezione 1) che deve il suo nome alla regione tra la Scozia e l'Inghilterra.\nStoria.\nQuesta razza, come quasi tutte le razze terrier, venne selezionata per la caccia in tana ai piccoli animali quali topi, tassi, volpi e piccoli roditori nella regione che divide geograficamente l'Inghilterra dalla Scozia (che corrisponde alle aree in cui l'imperatore Adriano fece costruire il famoso Vallo) chiamata \"the borders\". La razza fu selezionata nelle contee pi\u00f9 meridionali della Scozia cos\u00ec come in quelle pi\u00f9 settentrionali dell'Inghilterra. \nIl Border Terrier era ben conosciuto nella propria zona di selezione gi\u00e0 dagli ultimi decenni del 1800, ma solo dopo il riconoscimento ufficiale dal parte del Kennel Club inglese 1920) cominci\u00f2 a diffondersi ben oltre i territori originari diventando una delle razze terrier pi\u00f9 note in UK."}
{"id": "2365480", "revid": "124302231", "url": "https://it.wikipedia.org/wiki?curid=2365480", "title": "Squadra antimafia - Palermo oggi", "text": "Squadra antimafia - Palermo oggi, nota dalla quinta alla settima stagione solo come Squadra antimafia, e per l'ottava e ultima stagione con il sottotitolo Squadra antimafia - Il ritorno del boss, \u00e8 stata una serie televisiva italiana trasmessa dal 31 marzo 2009 al 10 novembre 2016. Ideata da Pietro Valsecchi e prodotta da Taodue, \u00e8 stata trasmessa in prima visione da Canale 5. Nel 2017 ha generato uno spin-off, \"Rosy Abate - La serie\", e, successivamente, un prequel, \"Rosy Abate - Le origini del male\" poi sospeso.\nTrama.\nNelle prime quattro stagioni, ambientate a Palermo, vengono narrate le vicende della lotta tra Stato e mafia attraverso il vice questore aggiunto Claudia Mares, a capo della squadra antimafia di Palermo, e Rosy Abate, ragazza legata a un clan mafioso. Le due donne sono unite da un passato tragico che le ha fatte incontrare, e divise dall'amore per il poliziotto Ivan Di Meo. Il termine di questo ciclo vedr\u00e0 la morte della Mares nella quarta stagione.\nDalla quinta stagione le vicende si spostano a Catania. Protagonista \u00e8 ancora una volta Rosy Abate, diventata collaboratrice di giustizia, e il vice questore aggiunto Domenico Calcaterra, mentre lo Stato viene rappresentato dal vice questore Lara Colombo, in una sorta di sfida tra mafia e giustizia. Il ciclo si chiude con la morte di Lara e della sorella Veronica Colombo, collusa con una societ\u00e0 segreta di nome Crisalide, di cui fanno parte anche servizi segreti deviati, e responsabile, insieme ad Achille Ferro, del presunto omicidio del figlio di Rosy.\nNella settima stagione il personaggio di Rachele Ragno prende a tutti gli effetti il posto dell'antagonista appartenuto a Rosy, mentre diventano protagonisti il vice-questore aggiunto Davide Tempofosco e l'analista finanziaria Anna Cantalupo; Calcaterra vede il suo ruolo ridimensionato. L'ottava e ultima stagione segue le vicende della settima ed \u00e8 incentrata sulla morte di Tempofosco e sul ritorno a Catania di un boss misterioso. Inoltre la Duomo viene totalmente rinnovata e non ci \u00e8 data sapere la fine dei vecchi protagonisti. \nPrima stagione.\nPalermo, 1992. Sono passati due mesi dalla strage di via D'Amelio, e un nuovo attentato scuote l'opinione pubblica, perpetrato stavolta ai danni degli Abate, piccola famiglia mafiosa del luogo. Miracolosamente illesa dopo lo scoppio della bomba \u00e8 la piccola Rosy, tratta in salvo dall'agente Claudia Mares.\n2009. Trascorsi diciassette anni quest'ultima diventa vice questore aggiunto dello SCO di Roma, ma, per motivi di lavoro, si trova nuovamente a Palermo. Claudia \u00e8 richiamata a Palermo dal vice questore Stefano Lauria, suo vecchio collega ed ex compagno, per indagare sulla scomparsa di un ingegnere delle telecomunicazioni. Lauria viene ucciso sotto gli occhi di Claudia, prima che possa parlare di ci\u00f2 che aveva scoperto. Claudia prende il suo posto a capo della Duomo, la squadra che arrest\u00f2 tre anni prima Bernardo Provenzano, l'ultimo \"Padrino\" di cosa nostra. Il gruppo \u00e8 composto da Alfiere, Africa, Gigante e l'agente esperta di informatica Viola Fantini. La squadra inizia a indagare sull'omicidio di Lauria, ma nel frattempo sta facendo anche ricerche sulla scomparsa di un ragazzo, Nicola Licastro, figlio di un commerciante di mobili appartenente all'associazione \u00abBasta pizzo\u00bb, e continuando l'indagine sull'ingegnere. Le piste che segue la portano a scoprire una guerra tra vecchi e nuovi boss: tra Michele Lo Pane e Giacomo Trapani, capo delle famiglie scacciate da Palermo negli anni 1980 per mano dei corleonesi. La nuova guerra per il territorio coinvolge anche Rosy Abate, una donna che Claudia conosce bene, esponente di una delle vecchie famiglie sul territorio controllate da Giacomo Trapani, e che, dopo un lungo periodo di esilio passato negli Stati Uniti, rientra a Palermo. Avvalendosi anche della collaborazione del vice questore Ivan Di Meo, la Duomo inizier\u00e0 a entrare nei traffici e nelle nuove dinamiche delle famiglie, ma non \u00e8 pi\u00f9 il tempo solo dei pizzini: intercettazioni, comunicazioni criptate, satelliti e sofisticate tecnologie di spionaggio. I nostri uomini scopriranno presto che la guerra \u00e8 lunga e piena di insidie anche interne.\nSeconda stagione.\n\u00c8 trascorso un anno dagli avvenimenti che hanno segnato la vita di Claudia Mares, confermata nel suo incarico di vice questore capo della squadra antimafia di Palermo. Al suo fianco ci sono tre nuovi elementi: Sandro Pietrangeli, detto \"Pietra\", un ex agente sotto copertura dai metodi spicci, grezzi e diretti, Luca Serino, milanese d'ufficio trapiantato nella difficile realt\u00e0 siciliana, e la giovane Fiamma Rigosi, per inclinazione e indole sempre dalla parte dei pi\u00f9 deboli, esperta d'informatica e sorveglianza elettronica. La squadra \u00e8 subito impegnata a seguire l'avvocato Cifal\u00e0, uomo di fiducia della famiglia Abate, che sta per chiudere nuove alleanze. La Duomo \u00e8 in missione in un ristorante dove sta per avvenire un incontro tra siciliani, calabresi, un sudamericano e un quarto misterioso personaggio. Claudia crede di aver riconosciuto in quell'uomo Ivan Di Meo. Prima un sospetto, poi la sconcertante conferma: Ivan, il poliziotto corrotto che Claudia ha amato alla follia, dato ufficialmente per morto, a quanto pare \u00e8 vivo ed \u00e8 passato definitivamente dalla parte della mafia. Per Claudia \u00e8 un duro colpo, ad aiutarla nel suo sconforto c'\u00e8 anche Rosy Abate la cui famiglia continua a essere bersaglio dei clan rivali e delle imboscate della polizia. In una di queste perdono la vita Vito e Carmine, due dei tre fratelli di Rosy. Le indagini della squadra si concentrano sulla scalata della famiglia Abate (guidata da Nardo), che \u00e8 pi\u00f9 che mai decisa a riprendersi Palermo. Il vero business questa volta per\u00f2 viene dall'estero, in particolare dalla Colombia: il super ricercato Gaetano Lipari, detto il \"Santo\", \u00e8 in arrivo in Italia, con l'intenzione di riunire gli esponenti delle cosche mafiose, dei clan camorristici campani e della 'ndrangheta calabrese; un summit tra capi che riscrive la struttura del traffico di droga internazionale. La squadra di Claudia cerca di catturare il pericoloso gangster sudamericano, di cui nessuno conosce il vero volto, e di sgominare l'operazione.Nell affare c'\u00e8 anche Rosy, ormai mafiosa come i fratelli. \nIn questo scenario Ivan Di Meo agisce nell'ombra, su pi\u00f9 fronti, sempre in bilico tra il bene e il male. Proprio per questo sar\u00e0 ucciso da Rosy quando scopre che \u00e8 un infiltrato e ha fatto finta di essere innamorato di lei. Ad aiutare Claudia c'\u00e8 l'uomo di cui si fida di pi\u00f9, Alfiere, che per la sua grande esperienza \u00e8 determinante nel corso delle indagini, anche se il destino non gioca a suo favore, dato che sacrifica la propria vita per proteggere Claudia. Al fianco degli uomini della Duomo si inserisce una figura dai connotati e dai trascorsi non propriamente limpidi: l'agente dei servizi segreti Filippo De Silva. Appartenente a una frangia dei servizi deviati, l'agente avvicina Claudia inizialmente per affiancarla nella ricerca di Ivan Di Meo. Presto per\u00f2 De Silva si rivela un soggetto molto pericoloso, corrotto e senza scrupoli, interessato solo a perseguire i suoi scopi, che diventa come un'ombra nera, sempre presente sulla strada delle indagini di Claudia.\nTerza stagione.\nOtto mesi dopo la morte di Ivan Di Meo e la fuga della boss mafiosa Rosy Abate, in conseguenza alla sconfitta del suo clan, il vice questore Claudia Mares si trova temporaneamente sospesa dal servizio, ma durante un'immersione al largo dell'Isola delle Femmine, si imbatte in un fusto contenente una serie di liquami tossici che sembrano celare il cadavere di un uomo. Questo era l'ultimo rimasto fedele a Rosy Abate, e con un'indagine non autorizzata, Claudia ora coadiuvata dal procuratore Giorgio Antonucci, scopre che Rosy \u00e8 ripiegata in Colombia nella villa del narcotrafficante Vincent Truebla. La Duomo, (ancora composta da Sandro Pietrangeli, Luca Serino e Fiamma Rigosi) \u00e8 nel frattempo passata sotto il comando del vicequestore Domenico Calcaterra, inizialmente in conflitto con l'intera squadra e sempre contrario ai metodi poco ortodossi di Claudia Mares. Rosy, in Colombia, ha nel frattempo dato alla luce insieme al nuovo compagno Vincent, suo figlio Leonardo. Con un'informativa della DEA, Claudia con la mediazione di Antonucci e la partnership con Calcaterra, si reca in Colombia per prendere parte a un blitz all'interno della villa del narcotrafficante che sembra per l'appunto ospitare Rosy Abate, ma quest'ultima ne ha approfittato per uccidere Vincent e scappare insieme al figlio.\nUna volta fatto ritorno in Sicilia, Rosy trova rifugio presso un vecchio amico di famiglia, Don Ruggero Geraci \"Il Puparo\", e grazie ai suoi legami con la camorra mette in piedi una nuova organizzazione (che fa capo a un gruppo di fuoco comandato da Vito Portanova, operante ora in Sicilia dopo la sconfitta per mano dei Casalesi, che inizier\u00e0 una relazione con Rosy) per muovere guerra contro i Manzella, i principali artefici della sconfitta di Rosy Abate. Durante la serie Rosy scoprir\u00e0 che Leo \u00e8 figlio in realt\u00e0 di Ivan Di Meo riuscendo cos\u00ec a primo impatto a \"distruggere\" Claudia.\nQuarta stagione.\nMolte cose sono cambiate e stanno per cambiare di nuovo nella squadra Duomo e nelle vite di Claudia Mares e Rosy Abate. La prima aspetta da cinque mesi un bambino da Domenico Calcaterra, con cui per\u00f2 ha un rapporto altalenante. Rosy, invece, \u00e8 stata condannata all'ergastolo ed \u00e8 decisa a non collaborare con la giustizia per non trasgredire la regola d'onore della sua famiglia. Suo figlio \u00e8 stato dato in affidamento a Claudia, che lo tiene in casa sua e lo tratta come un figlio. Alla Duomo si \u00e8 aggiunto un nuovo esperto informatico, il siciliano Gaetano Palladino, un agente sospeso in passato per problemi di alcolismo. Filippo De Silva, dopo essere stato urgentemente operato per un tumore al cervello, viene messo in una clinica specializzata perch\u00e9 affetto da amnesia dopo l'intervento, dal quale per\u00f2 si riprende velocemente riuscendo a evadere dalla clinica. Una volta capito chi era, ovvero un nemico di Rosy Abate, riesce a evadere. Intanto viene ucciso Don Ninuzzo, un anziano boss latitante di ritorno a Palermo. L'Abate stava aiutando la sua amica Claudia a scoprire chi potessero essere i suoi \"accompagnatori\", ma un killer a bordo del treno su cui viaggiava il vecchio mafioso anticipa tutti uccidendo lui e i suoi fedelissimi. Nello scontro a fuoco nato con gli agenti della Duomo intervenuti sul luogo Luca Serino viene colpito per proteggere Pietrangeli e morir\u00e0 poco dopo in ospedale. I primi indiziati per la morte di Ninuzzo, in cui \u00e8 finito di mezzo anche Serino, sono Dante e Armando Mezzanotte, due fratelli facoltosi e nipoti del boss. Ad aiutare la squadra arriva anche un nuovo elemento, che dovr\u00e0 sostituire la Mares nei mesi di maternit\u00e0: si chiama Francesca Leoni ed \u00e8 una giovane ma determinata ispettrice. I fratelli Mezzanotte continuano nel loro piano e rapiscono il boss Frank Turiello, dal quale ottengono l'informazione che \u00e8 l'Abate ad avere la parte mancante della Lista Greco. Cos\u00ec, Armando rapisce Rosy quando lei \u00e8 in ospedale, dopo un'operazione in cui le hanno tolto un organo per darlo a Leonardino, malato di leucemia acuta. Per\u00f2, l'Abate, dopo poco, riesce a fuggire. Claudia \u00e8 delusa dalla sua \"nemesi\", con cui stava cercando di ricucire quel saldo rapporto che le univa in passato, mentre Domenico, a capo della Duomo, vuole arrestarla. L'Abate cerca di fuggire all'estero lasciando al figlio una redditizia eredit\u00e0 frutto del ricatto a un politico della Lista. La Mares per\u00f2 riesce a fermerala in tempo, rivelando che Leo sta rigettando il midollo osseo del trapianto. L'Abate cos\u00ec torna in carcere dopo un periodo di isolamento e trova come compagna di cella la misteriosa Ilaria La Viola. Dopo la scarcerazione di Rosy, divenuta collaboratrice di giustizia, l'alleanza tra i Mezzanotte e De Silva, che \u00e8 riuscito a rintracciarli, anche Ilaria esce di galera e si scopre che in realt\u00e0 \u00e8 la cugina di Rosy, figlia del fratello di Santo Abate. Il suo capo \u00e8 il fratello, che si scopre sorprendentemente essere Umberto Nobile, l'imprenditore anti-mafia. Umberto non vuole essere un mafioso, ma vuole solo vendetta. Ilaria una volta scoperto dove Rosy ha nascosto la parte di Lista riesce a impossessarsene e piazza al suo posto una bomba, per\u00f2 finir\u00e0 per uccidere la Mares, che stava andando a recuperare la lista insieme a Rosy. Da quel momento in poi, l'Abate, che si sente in colpa perch\u00e9 Claudia \u00e8 morta al posto suo, comincia a collaborare con Domenico Calcaterra. Ilaria intanto viene sia identificata dalla Duomo come responsabile della morte di Claudia sia rintracciata dai fratelli Mezzanotte, e fatta prigioniera insieme con il suo complice Nerone. Successivamente diviene amante di Dante Mezzanotte. Francesca intreccia una relazione con Nobile, che per\u00f2 viene ucciso da sua sorella Ilaria per ordine dei Mezzanotte. Mentre Domenico e Rosy cominciano una storia, Ilaria e Dante si sposano e lei diventa complice dei loro traffici, mirando a diventare il capo della famiglia mafiosa, di cui fa parte anche De Silva, che si \u00e8 ammalato di tumore.\nQuinta stagione.\nDiversi mesi dopo la sconfitta del clan Mezzanotte e la morte di Claudia Mares, Calcaterra \u00e8 ancora confuso e tormentato dalla figura misteriosa che gli ha salvato la vita, ma prima di riprendere servizio alla Duomo \u00e8 a malincuore costretto a dire addio al piccolo Leonardo (ancora sotto la sua tutela anche dopo la morte di Claudia) che presto verr\u00e0 affidato a una nuova famiglia. Quando il vicequestore va a fargli visita per l'ultima volta in localit\u00e0 segreta, un commando guidato da Rosy Abate (ripiegata all'estero sul finire della quarta serie) fa irruzione nella casa protetta portandosi via il piccolo. Quando Rosy si fa identificare da Calcaterra i due si lasciano andare a un ultimo appassionato bacio (segno della tormentata storia d'amore vissuta nel corso della quarta serie). Anche l'ultimo disperato tentativo da parte di Rosy di fuggire per sempre insieme al figlio purtroppo non andr\u00e0 a buon fine, in quanto qualcuno rapir\u00e0 a sua volta il piccolo dando il via a una nuova tragica catena di eventi. Le indagini portano la Duomo (nel frattempo ancora composta da Sandro Pietrangeli, Francesca Leoni e Gaetano Palladino) sulle tracce della famiglia Ferro, un giovane clan in piena espansione che si sta imponendo a Catania, quindi i nostri sono costretti a spostare la loro base operativa nella citt\u00e0 dell'Etna dove si congiungeranno con l'Antimafia locale capitanata dal vicequestore Lara Colombo (una giovane poliziotta da mesi sotto copertura) e il suo braccio destro Vito Sciuto (affabile poliziotto con grande esperienza sul campo, che ricorda per certi versi la figura di \"Alfiere\"). La Duomo quindi, fresca di rinforzi, durante le indagini sul rapimento di Leonardo Abate si vanno a scontrare con un gruppo di stiddari guidati da Ruggero Spina (un criminale apparentemente di basso livello), che sembrano essere coinvolti nel rapimento del piccolo, anche se la mente dietro l'operazione, almeno secondo le ipotesi di Calcaterra, deve essere qualcun altro, visto che la scomparsa di Leonardo sembra essere legata a doppio filo con una speculazione edilizia che sta avendo luogo a Baia D'Angelo (piccola cittadina sulla valle dell'Etna), e sar\u00e0 proprio qui che Lara Colombo ritrover\u00e0 sua sorella Veronica, (ora sindaco di Baia e futura candidata alle elezioni regionali) una donna che sembra nascondere un misterioso passato. Parallelamente a tutto ci\u00f2 Calcaterra e i suoi dovranno vedersela ancora una volta con Rosy Abate, ora in circolazione e sulle tracce del figlio, e sul suo presunto nuovo legame con la famiglia Ferro; ma c'\u00e8 anche Dante Mezzanotte, seppur in galera, probabilmente desideroso di vendetta.\nSesta stagione.\nSei mesi dopo gli eventi della quinta stagione, il vice questore Domenico Calcaterra \u00e8 in trasferta in Montenegro, dove contattato dalle forze di polizia montenegrine prende parte a un blitz all'interno di una villa che a quanto pare sembra ospitare Arcadij Pojiatiev, detto \"Afrikanietz\", il potente boss della mafia Russa che la Duomo si era lasciato sfuggire. Una volta fatta irruzione, Calcaterra si trova di fronte a uno scenario a tratti surreale: un killer mascherato sta fuggendo, dopo aver ucciso \"Afrikanietz\"; quest'ultimo, prima di morire, ha scritto con il proprio sangue un messaggio in cirillico. Il messaggio risulter\u00e0 poi essere basato su un vecchio codice dei servizi segreti italiani: una volta decrittatolo, ne emerger\u00e0 il nome di una sorta di organizzazione non ufficiale chiamata \"Crisalide\". Prima che il killer riesca a scappare, per\u00f2, Calcaterra lo identifica come il vecchio agente corrotto dei servizi segreti Filippo De Silva, dato per morto sul finire della quarta serie. Rientrato in Italia il vicequestore si ricongiunge alla Duomo, nel frattempo ancora composta dalla sua ora compagna Lara Colombo, Francesca Leoni, Vito Sciuto e Sandro Pietrangeli, con l'unica nota dolente di Gaetano Palladino che sembra aver lasciato la squadra dopo la sua rottura con Francesca. La sconfitta del clan Ferro e la completa decaduta di Rosy Abate, ora rinchiusa in un ospedale psichiatrico dopo la morte del figlio, sembra aprire nuovi scenari sulla citt\u00e0 di Catania. Ora una nuova famiglia \u00e8 pronta a farsi largo sullo scacchiere mafioso; si tratta dei Ragno, un piccolo e giovane clan composto dal maggiore Nicola, la sorella Rachele, una affascinante e ambigua ragazza, i cugini Saro e Angelino, e infine il pi\u00f9 ambizioso e spietato Ettore. Quest'ultimo durante la sua permanenza in carcere ha stretto un importante legame con Don Carmine Spinone, ex reggente del quartiere di San Vincenzo, e sar\u00e0 proprio attraverso questo legame che Ettore comincer\u00e0 la sua scalata, e una volta uscito di prigione verr\u00e0 per l'appunto incoronato nuovo re del mandamento. Le indagini su questa nuova famiglia sembrano coinvolgere subito molto personalmente Sciuto in quanto si ritrova a prendere contatti con Carmela Ragno, sua vecchia conoscenza che a quanto pare non sembra essere coinvolta con gli affari del clan, mentre Lara Colombo \u00e8 costretta in un certo senso a riavvicinarsi a sua sorella Veronica, (ancora in carcere in quanto accusata di associazione mafiosa e del coinvolgimento nell'omicidio del piccolo Leonardo Abate) in quanto sembra nascondere vecchi contatti con Spinone. Sar\u00e0 proprio l'uscita di prigione di Veronica Colombo ad aprire nuovi interrogativi per Calcaterra e i suoi: come avr\u00e0 fatto quest'ultima a far scomparire l'unica reale prova che potesse inchiodarla? (il DNA sul cadavere del bambino). Ed \u00e8 qui che rientra in gioco De Silva; quest'ultimo sembra essere ritornato in una veste alquanto misteriosa, visto che con l'ausilio dei servizi segreti ha fatto in modo di rimettere in gioco Veronica Colombo e usarla come una sorta di interlocutrice tra la gi\u00e0 citata Crisalide e la famiglia Ragno, ma qual \u00e8 il reale obiettivo di De Silva? Una volta aperte le indagini sul probabile ritorno in scena di quest'ultimo, Calcaterra e la Duomo vanno a sbattere non a caso proprio sul muro di gomma dei servizi segreti, che anni prima a quanto pare hanno sciolto il SISMI per dare vita a una misteriosa organizzazione che prende appunto il nome di \"Crisalide\", con obiettivi non del tutto chiari.\nSettima stagione.\nDomenico Calcaterra viene rapito da Graziano e Calogero Maglio, i quali sono alla ricerca della chiave in grado di aprire gli archivi segreti di Crisalide che permetterebbero loro di ricattare molti esponenti del mondo politico ed imprenditoriale. La Duomo si mette alla ricerca di Mimmo con un nuovo capo, Davide Tempofosco, che da Roma si trasferisce a Catania e declassa di fatto l'autorit\u00e0 del vicequestore Lara Colombo. La donna prosegue la sua relazione sentimentale con Sandro Pietrangeli e vive con disperazione il rapporto con la sorella Veronica, arrestata per associazione mafiosa e concorso in omicidio. Proprio Veronica evade dal carcere ed insieme ai Maglio si pone a capo del clan che lavora per il Broker, un misterioso criminale informatico responsabile del riciclaggio del denaro sporco delle famiglie mafiose. Quando Tempofosco intuisce che dietro a tutto c'\u00e8 proprio l'hacker, chiede l'aiuto della sua ex collega Anna Cantalupo, che proprio durante questa indagine rischi\u00f2 la vita e perse il marito in un attentato. Mentre Rachele Ragno aderisce al clan dei Corvo, che si appresta a scontrarsi coi Maglio, Rosy Abate vive il tormento amoroso per Calcaterra reclusa nel convento dove ha deciso di prendere i voti, e Filippo De Silva \u00e8 pronto a tessere nuove ragnatele che coinvolgeranno il potere mafioso e lo Stato.\nOttava stagione.\nIl vice questore Davide Tempofosco rimane vittima di un attentato dinamitardo nel quale l'ispettore Vito Sciuto rimane paralizzato. La donna di Tempofosco, Anna Cantalupo, decide di formare la nuova Squadra Duomo e di dare la caccia agli assassini dell'uomo che amava. Incontrando le non poche resistenze del Questore Licata, Anna contatta tre nuovi elementi per la squadra: Giano Settembrini, esperto ispettore capo della sezione antidroga della Polizia, Carlo Nigro, ispettore capo proveniente dalla sezione omicidi della polizia di Roma e Rosalia Bertinelli, ispettore capo dell'anticrimine figlia del boss Francesco Corvo (fratello maggiore di Alfio Corvo) ucciso in un scontro a fuoco con la polizia, e di Assunta Bertinelli, donna d'onore condannata all'ergastolo. A Catania torna un mafioso fuggito quarant'anni prima: Giovanni Reitani (risultando poi Ulisse Mazzeo), il quale vuole scalare la gerarchia mafiosa e vendicarsi di coloro che gli hanno rovinato la vita. Le continue morti che insanguinano Catania fanno tornare sulla scena il pluriomicida Filippo De Silva e fanno evadere dall'ospedale nel quale era in cura Rachele Ragno, entrambi intenti a rientrare negli equilibri mafiosi della citt\u00e0. Nel frattempo la Duomo apprende che Rosy Abate \u00e8, all'apparenza, morta nell'esplosione di una pompa di benzina.\nProduzione.\nRealizzata dalla Taodue di Pietro Valsecchi per Mediaset. La storia raccontata, ovvero i segreti di Cosa nostra, \u00e8 un argomento gi\u00e0 affrontato in passato dalla Taodue, con produzioni come \"Paolo Borsellino\", \"Il capo dei capi\" e \"L'ultimo padrino\".\nIl regista Beniamino Catena ha definito la serie \u00abun action poliziesco. Ha un elemento comics, da romanzo d'appendice, un tono molto romanzato e svincolato dalla realt\u00e0 contingente. Quasi mitico. E la regia amplifica questo tono immaginifico, svincolandosi dal linguaggio tipico della fiction. \u00c8 pi\u00f9 polveroso, pi\u00f9 sporco e pi\u00f9 pop nel senso che la presenza di certi attori nel cast che si comportano in un determinato modo \u00e8 legata a un certo immaginario grazie al quale abbiamo portato anche i giovanissimi a seguire \"Antimafia\". \"La piovra\" \u00e8 realistica, questo \u00e8 iper-realista, e diventa a tratti surreale. I personaggi diventano pi\u00f9 icone\u00bb.\nDopo il successo della prima stagione, che vede protagoniste Simona Cavallari e Giulia Michelini che interpreta Rosy Abate, sorella minore del boss e capo famiglia Nardo, interpretato da Sergio Friscia, Valsecchi dichiar\u00f2 che ci sarebbe stata anche una seconda stagione della serie, andata poi in onda sempre su Canale 5 a partire dall'aprile 2010. Tra le guest star della nuova stagione, Fabrizio Corona che ha interpretato il ruolo di un killer, \"Il Catanese\". Le riprese sono state realizzate da aprile 2009 a febbraio 2010. La stagione \u00e8 stata trasmessa su Canale 5 dal 27 aprile con il nome di \"Squadra antimafia - Palermo oggi 2\".\nLa terza stagione ha debuttato su Canale 5 l'8 aprile 2011, e vede ancora protagoniste Simona Cavallari e Giulia Michelini. Con la terza stagione il successo della serie \u00e8 arrivato all'apice con uno share di pi\u00f9 del 20%.\nLe riprese della quarta stagione sono iniziate il 20 luglio 2011 e sono terminate nel marzo 2012. Il cast conferma le presenze certe di Giulia Michelini e Gianmarco Tognazzi. Anche Simona Cavallari ha confermato la sua presenza, nonostante la gravidanza in corso. I nuovo arrivi sono quelli di Greta Scarano nei panni dell'ispettrice Francesca Leoni, e Ludovico Vitrano che sar\u00e0 invece l'agente Gaetano Palladino. Ci sar\u00e0 poi anche Serena Iansiti nei panni di Ilaria La Viola, una ragazza misteriosa vicina a Rosy Abate. Lo sceneggiatore Sandrone Dazieri ha anticipato che la stagione tratter\u00e0, tra gli altri, il tema delle energie alternative. La trama principale si baser\u00e0 sulla cattura da parte della squadra Duomo (di cui nel frattempo Domenico Calcaterra \u00e8 diventato capo, data la gravidanza della sua compagna Claudia Mares) nei confronti di Dante (Andrea Sartoretti) e Armando Mezzanotte (Massimo De Santis), due fratelli malavitosi. La squadra sar\u00e0 aiutata da Rosy Abate, diventata collaboratrice di giustizia. La stagione verr\u00e0 trasmessa da Canale 5 dal 10 settembre 2012.Simona Cavallari lascia la serie.\nLe riprese della quinta stagione sono iniziate il 10 settembre 2012, giorno della messa in onda della quarta serie, e sono terminate nel marzo 2013. La messa in onda \u00e8 prevista per il 9 settembre 2013. Tra gli attori sono confermati Giulia Michelini (Rosy Abate), Greta Scarano (Francesca Leoni), Ludovico Vitrano (Gaetano Palladino), Marco Bocci (Domenico Calcaterra), Giordano De Plano (Sandro Pietrangeli), Andrea Sartoretti (Dante Mezzanotte), Bruno Torrisi (Licata) ed entreranno in scena Dino Abbrescia (Vito Sciuto), Alessandro Rugnone (Ruggero Spina), Francesco Montanari (Achille Ferro), Edoardo Pesce (Michele Catena), Valentina Carnelutti, che sar\u00e0 Veronica Colombo, sindaco di Baia D'Angelo (in realt\u00e0 Acicastello), e Ana Caterina Morariu nelle vesti del nuovo vice questore, Lara Colombo. Queste ultime due saranno impegnate a rivestire i panni di due sorelle unite da un rapporto difficile che le render\u00e0 ben presto antagoniste. Il nuovo capitolo della fiction ha lasciato la citt\u00e0 di Palermo per approdare a Catania dove le squadre Antimafia delle due citt\u00e0 si uniranno per dare battaglia a nuovi criminali. Per la prima volta un poliziesco seriale approda nella citt\u00e0 etnea.\nLe riprese della sesta stagione sono cominciate il 26 agosto 2013 e terminate a fine marzo 2014. Si svolgono ancora tra Roma e Catania. Sono confermati Giulia Michelini, Marco Bocci, Ana Caterina Morariu, Giordano De Plano, Dino Abbrescia e Valentina Carnelutti.\nAncora prima della messa in onda della sesta stagione sono iniziate le riprese della settima. Tra gli attori confermati ci sono Marco Bocci, Ana Caterina Morariu, Dino Abbrescia, Greta Scarano, Paolo Pierobon, Giordano De Plano, Valentina Carnelutti, Francesca Valtorta, Ernesto D'Argenio e Giulia Michelini (ruolo marginale). Tra i nuovi arrivati invece Giovanni Scifoni, Daniela Marra, Pino Caruso e Fabio Troiano. Nella settima stagione ci saranno due cosche mafiose, la famiglia Corvo e la famiglia Maglio quest'ultima composta da zio e nipote: Calogero e Graziano Maglio interpretati rispettivamente da Maurizio Marchetti e Gabriele Greco. Le riprese sono terminate il 17 aprile 2015.\nAncora prima della messa in onda della settima stagione, il 1\u00ba settembre 2015 sono iniziate le riprese dell'ottava che sono terminate nell'aprile 2016. Tra gli attori sono confermate le presenze di Paolo Pierobon, Francesca Valtorta, Daniela Marra, Dino Abbrescia, Selene Caramazza, Fabio Troiano; escono di scena invece Giovanni Scifoni, Giulia Michelini, (che appariranno solo come guest-star) Marco Bocci, Giordano De Plano, Ernesto D'Argenio, Greta Scarano, Valentina Carnelutti e Ana Caterina Morariu. Tra le new entry troviamo Davide Iacopini, Ennio Fantastichini, Giulio Berruti, Caterina Shulha, Silvia D'Amico, Iaia Forte, Biagio Pelligra, Vladimir Randazzo, Carlo Palmeri e Giuliano Del Gaudio.\nL'11 novembre 2016 \u00e8 andato in onda il finale dell'ottava stagione, l'ultima della serie.\nRiprese.\nDurante le riprese della fiction \u00e8 stato privilegiato l'uso della macchina da presa a spalla per rendere pi\u00f9 realistico e dinamico il rapporto spettacolare tra realt\u00e0 attuale e finzione cinematografica.\nLe riprese sono state effettuate nel Lazio: presso Guidonia Montecelio, Monterotondo, Roma e Tivoli . In Sicilia: presso Aci Castello, Acireale (piazza Duomo), , Catania, Monreale e Palermo.\nOpere correlate.\nSpin-off.\nNel 2017 ha debuttato lo spin-off \"Rosy Abate - La serie\", incentrato sulle nuove vicende di Rosy Abate.\nPrequel.\nIl 12 novembre 2019 Pietro Valsecchi annuncia che alla seconda serie dello spin-off seguir\u00e0 un prequel, \"Rosy Abate - Le origini del male\", incentrato sull\u2019adolescenza di Rosy Abate. Ad interpretarla, per\u00f2, non sar\u00e0 pi\u00f9 Giulia Michelini.\n\"La regina di Palermo\".\nDal 2 al 30 agosto 2017, col titolo \"La regina di Palermo\", viene trasmesso da Canale 5 un riassunto in cinque episodi di tutte le vicende di Rosy Abate all'interno di \"Squadra antimafia\", in attesa dello spin-off \"Rosy Abate - La serie\" in onda nell'autunno dello stesso anno.\nRemake.\nNell'ottobre 2011, durante il Roma Fiction Fest, la produttrice statunitense Gina Matthews aveva accennato all'interesse dell'industria televisiva americana verso il format di \"Squadra antimafia\". Nelle settimane successive era stato confermato l'avvio dello sviluppo della sceneggiatura per un possibile episodio pilota per la ABC, scritto da David Hollander (gi\u00e0 creatore di \"The Guardian\" e produttore di \"The Cleaner\") e ambientato a Filadelfia. Il progetto non and\u00f2 poi oltre le prime fase iniziali.\nRomanzo.\nIl 28 agosto 2013 \u00e8 stato pubblicato l'omonimo romanzo \"Squadra antimafia - Palermo oggi\", scritto da Pietro Valsecchi, che novellizza le vicende della quarta stagione \u2013 raccontando pi\u00f9 nel dettaglio i retroscena della storia d'amore tra Domenico Calcaterra e Rosy Abate, e della morte di Claudia Mares."}
{"id": "2365482", "revid": "1573940", "url": "https://it.wikipedia.org/wiki?curid=2365482", "title": "Platalea leucorodia", "text": "La spatola o spatola bianca (Platalea leucorodia ) \u00e8 un uccello appartenente alla famiglia Threskiornithidae, diffuso in Eurasia e Nordafrica.\nDescrizione.\nLa spatola \u00e8 un uccello abbastanza grande: \u00e8 alta fino a 85\u00a0cm e pu\u00f2 pesare anche 2\u00a0kg. La caratteristica pi\u00f9 evidente \u00e8 il becco: \u00e8 a forma di spatola, da cui il nome; l'estremit\u00e0 \u00e8 giallastra.\nIl piumaggio della spatola varia in base alla stagione: d'inverno \u00e8 completamente bianco, mentre nella stagione riproduttiva sono presenti alcune macchie giallastre, principalmente alla base del collo e sulla nuca.\n\u00c8 facile confondere la spatola con un airone, specialmente con l'airone bianco maggiore, con cui ha in comune molti aspetti (dimensioni, habitat), ma basta guardare il becco per capire la specie avvistata: l'airone bianco maggiore ha il becco giallo a punta.\nDistribuzione e habitat.\nLa spatola vive in Europa, Asia e Africa del Nord. In Italia lo si trova raramente e nidifica nei pressi di corsi d'acqua, sulla pianura Padana e anche in Toscana. \u00c8 molto legata alle zone umide e forma spesso grandi colonie con altri uccelli acquatici (sgarze ciuffetto, garzette e aironi). \u00c8 stata oggetto di caccia, ma la popolazione mondiale \u00e8 in forte incremento, come si pu\u00f2 osservare nel Delta del Po e nella Laguna di Venezia.\nBiologia.\nAlimentazione.\nLa spatola si nutre prevalentemente di piccoli invertebrati (insetti, molluschi e crostacei) ma anche di piccoli pesci ed anfibi.\nPer catturare la preda diversi uccelli si posizionano fianco a fianco nell'acqua bassa muovendo i becchi all'unisono, setacciando cos\u00ec il fondo melmoso. L'estremit\u00e0 piatta e larga del becco, sondando l'acqua e il fondo della palude, permette alla spatola di avvertire la presenza della preda prima di catturarla. Quando la preda tocca la parte interna del becco lo stesso si chiude istantaneamente intrappolandola.\nRiproduzione.\nLa spatola nidifica da marzo ad agosto in colonie; la collocazione dei nidi varia da posto in posto: nelle zone palustri il nido \u00e8 nei canneti, mentre nei boschi o ovunque ci siano alberi il nido pu\u00f2 essere molto in alto, posto su rami resistenti. Essendo per\u00f2 la Spatola un uccello molto maldestro, numerosi esemplari (cuccioli e adulti) cadono dagli alberi dove nidificano.\nLa spatola depone da 3 a 5 uova bianche con macchie marroni. Entrambi i genitori covano le uova per circa 21 giorni: il pulcino, quando esce, \u00e8 ricoperto da un piumino bianco, ma il becco ha gi\u00e0 la forma caratteristica. I pulcini vengono nutriti in media per quasi 7 settimane (tempo in cui il pulcino impara a volare), ma molto spesso i pulcini continuano a voler essere nutriti per pi\u00f9 tempo.\nSistematica.\nSono riconosciute tre sottospecie:"}
{"id": "2365483", "revid": "634851", "url": "https://it.wikipedia.org/wiki?curid=2365483", "title": "Barbara (cantante)", "text": "Il suo nome d'arte deriva dal nome di sua nonna, Varvara Brodsky, di origine russa.\nBiografia.\nMonique Serf nacque a Parigi, figlia di un ebreo alsaziano e di un'ebrea russa. La sua adolescenza fu segnata profondamente dalla guerra (di origini ebraiche, la poco pi\u00f9 che decenne Monique dovette nascondersi per sfuggire all'occupazione nazista in Francia) e dagli abusi sessuali di suo padre. Nella sua autobiografia lasciata incompiuta, la cantante accenna a queste terribili esperienze e alle indelebili ferite che la portarono giovanissima ad allontanarsi definitivamente dalla famiglia.\nTerminata la guerra, Monique viene notata da un insegnante di musica che, oltre a darle lezioni di canto e di piano, la incoraggia ad iscriversi alla \"\u00c9cole Sup\u00e9rieure de Musique\". Intanto il padre abbandona la famiglia e per Barbara cominciano i problemi economici: costretta a interrompere gli studi e a restituire il pianoforte a noleggio su cui si esercitava, comincia a cercare lavoro e a sottoporsi alle prime audizioni.\nNel 1950, grazie al prestito di un'amica, decide di trasferirsi a Bruxelles, ma l'anno dopo \u00e8 costretta a rientrare per mancanza di fondi e a cercare lavoro. Si presenta per un'audizione a \"La Fontaine des Quatre Saisons\", un popolare cabaret parigino. Il programma \u00e8 completo, ma i fratelli Pierre e Jacques Pr\u00e9vert, gestori del locale, le offrono ugualmente un lavoro come cameriera. Monique non riuscir\u00e0 mai ad esibirsi, ma grazie a questo lavoro avr\u00e0 l'opportunit\u00e0 di conoscere numerosi esponenti del mondo intellettuale parigino e di assistere ogni sera ai \"recital\" di poesie scritte da Jacques Pr\u00e9vert.\nNel 1952 torna in Belgio, dove si unisce a una comunit\u00e0 di artisti che, appropriatisi di un vecchio edificio, lo trasformano in un laboratorio di pittura e letteratura e danno spettacoli musicali in cui lei, con lo pseudonimo di \"Barbara Brodi\" (da Varvara Brodsky) esegue al pianoforte le canzoni di \u00c9dith Piaf, Juliette Gr\u00e9co e Germaine Montero. Nel 1953 sposa Claude John Luc Sluys, uno studente in giurisprudenza da cui si separa tre anni dopo.\nTornata a Parigi, prende definitivamente il nome d'arte di \"Barbara\" ed entra nel vivo della vita artistica del Quartiere latino esibendosi nei piccoli locali frequentati dagli studenti. In questo periodo include nel suo repertorio canzoni di L\u00e9o Ferr\u00e9 e dell'emergente Georges Brassens. Proprio grazie all'interessamento di quest'ultimo, Barbara riuscir\u00e0 a realizzare nel 1957 il primo 45 giri, che andr\u00e0 a incidere a Bruxelles. Nello stesso periodo comincia a cantare anche le prime sue composizioni, ma senza rivelarsi al pubblico come autrice.\nNel cabaret \"L'Ecluse\", dove si esibir\u00e0 per ben sei anni, conosce Jacques Brel e instaura con lui un durevole sodalizio artistico che la porter\u00e0 ad interpretare numerose sue composizioni. Nel 1959 esce un suo \"extended play\" dal titolo \"La chanteuse de minuit\". Il vero successo arriva per\u00f2 nel 1961 con il suo ingaggio presso il celebre Bobino Music-Hall a Montparnasse. In quell'occasione canta Brassens, Brel, Moustaki, ma anche i primi pezzi scritti da lei, come \"Chapeau bas\". La critica \u00e8 particolarmente severa con lei: sempre vestita di nero, rigida e formale, la cantante viene accusata di essere innaturale e poco spontanea.\nIl successo.\nDue anni pi\u00f9 tardi, al \"Th\u00e9\u00e2tre des Capucines\", si presenta con un nuovo repertorio che comprende numerosi pezzi scritti da lei stessa e la sua carriera discografica decolla dal 1964 grazie a un contratto con la Philips Records e all'uscita nel 1965 di \"Barbara chante Barbara\", album interamente scritto da lei.\nLe sue serate al Bobino, all'Olympia e in molti altri templi dello spettacolo parigino vedono il tutto esaurito e il suo album \"Barbara chante Barbara\" diventa un enorme successo sia di pubblico che di critica, vincendo il \"Grand Prix du Disque\" dell'Accademia Charles Cros. Alla cerimonia della premiazione, un'emozionata Monique Serf rompe l'attestato in quattro frammenti, donando ciascun pezzo ai tecnici che avevano partecipato alla realizzazione del disco, in segno di gratitudine.\nPresto la cantautrice si afferma con il suo stile unico e singolare. I suoi versi drammatici e le sue intense esibizioni dal vivo fanno di lei un'artista-simbolo per il pubblico francese e le sue canzoni pi\u00f9 conosciute diventano dei classici: \"Ma plus Belle Histoire d'Amour c'est Vous\", \"L'Aigle noir\", \"Nantes\", \"La Solitude\", \"G\u00f6ttingen\" e \"Une Petite Cantate\".\nNel 1967 Barbara compie la prima tourn\u00e9e all'estero, presentando i suoi brani nei teatri di molti paesi d'Europa e in Canada. In Italia si esibisce al Piccolo Teatro di Milano, a Genova, Parma, Bologna e Napoli. In Germania la municipalit\u00e0 di Gottinga (citt\u00e0 alla quale Barbara aveva dedicato nel 1964 una canzone) la invita espressamente per uno spettacolo.\nNel 1969 Barbara canta \"Moi, j'm'en balance\" composta da George Moustaki per il film di Nelly Kaplan, \"La Fianc\u00e9e du pirate\", e annuncia la sua decisione di non voler pi\u00f9 fare serate in pubblico anche se assicura che onorer\u00e0 gli impegni gi\u00e0 presi in precedenza. Nel 1970 debutta come attrice nel lavoro \"Madame\" che si rivela un insuccesso e viene presto smontato dalle scene. Nel 1971 prende parte con Jacques Brel al film da lui diretto e intitolato \"Franz\". Due anni dopo compare in \"L'oiseau rare\", per la regia di Jean-Claude Brialy. L'ultimo ruolo interpretato in pellicola \u00e8 del 1977 in \"Je suis n\u00e9 \u00e0 Venise\", film televisivo scritto e diretto dal celebre coreografo Maurice B\u00e9jart.\nLily Passion.\nNegli anni settanta Barbara compare in molti spettacoli televisivi, al fianco di celebrit\u00e0 quali Johnny Hallyday; effettua una lunga tourn\u00e9e toccando Giappone, Russia, Spagna, Canada, Portogallo, Italia, Belgio, Israele, Paesi Bassi e Svizzera. Gli anni ottanta la vedono ancora attiva come protagonista di spettacoli dal vivo e come cantautrice. Il suo album \"Seule\" \u00e8 uno dei pi\u00f9 venduti del 1981 in Francia. L'anno successivo riceve il \"Grand Prix du Disque\" per il suo contributo alla cultura francese. Sempre nel 1982 si esibisce a New York al Metropolitan Opera in uno spettacolo di canzoni e balletti al fianco di Mikhail Baryshnikov. In questo periodo stringe un solido rapporto di amicizia con l'emergente G\u00e9rard Depardieu e con sua moglie \u00c9lisabeth. Di qui nasce la collaborazione al lavoro teatrale \"Lily Passion\" scritto da lei e da Luc Plamondon nel quale lei lavora appunto con G\u00e9rard Depardieu. \u00c8 la storia di un assassino, David, che sente l'istinto di uccidere ogni volta che sente Lily cantare. Barbara raccont\u00f2 di aver scelto il nome in onore del suo compagno David Bret, giornalista.\nNel 1986 parte una nuova, lunga tourn\u00e9e che copre tutta la Francia, con alcune tappe anche in Belgio e in Italia.\nGli ultimi anni.\nAlla fine degli '80 si mette in luce come attivista nella lotta all'AIDS. Sfortunatamente, perde la sua voce unica ma continua a cantare. Nel 1988 il governo francese le conferisce la Legion d'Onore. Negli anni novanta la sessantenne Barbara continua a pubblicare dischi, anche se alcuni problemi di salute le impediscono di esibirsi dal vivo. Il suo album del 1996, intitolato semplicemente \"Barbara\", sar\u00e0 un successo da un milione di copie.\nNel novembre 1997 Barbara muore a Neuilly-sur-Seine, in seguito a complicazioni respiratorie. \u00c8 sepolta a Montrouge al Cimitero parigino di Bagneux, pochi chilometri a sud di Parigi.\nConsiderata un'icona della storia della musica leggera francese, Barbara \u00e8 stata onorata anche attraverso l'emissione, alcuni anni dopo la sua morte, di un francobollo commemorativo. Le sue memorie, incompiute, sono state pubblicate con il titolo \"Il \u00e9tait un piano noir\"."}
{"id": "2365484", "revid": "363629", "url": "https://it.wikipedia.org/wiki?curid=2365484", "title": "Tat (proteina)", "text": "La Tat \u00e8 una proteina regolatoria di circa 14 kDa codificata dal genoma di HIV. Pi\u00f9 precisamente si tratta di un transattivatore, essenziale per la replicazione di HIV. \n\u00c8 una proteina particolare in grado di legare l'RNA, cosa che non \u00e8 convenzionale, dal momento che la maggior parte dei transattivatori lega il DNA. Tat lega una piccola struttura a \"stem-loop\", conosciuta col nome di \"transactivation responsive element (TAR)\", localizzata all'estremit\u00e0 5' dell'RNA di HIV. \nIl transattivatore promuove la fase di allungamento della trascrizione del provirus di HIV, cos\u00ec da poter produrre l'intero trascritto. In assenza di Tat, HIV genera solo piccoli trascritti e non \u00e8 in grado di codificare tutte le proteine che servono per la sua sopravvivenza ed infezione."}
{"id": "2365490", "revid": "1776051", "url": "https://it.wikipedia.org/wiki?curid=2365490", "title": "Famiglia di San Francisco", "text": "La famiglia di San Francisco, conosciuta anche con il nome di famiglia Lanza, era una famiglia di Cosa nostra statunitense, nello Stato della California.\nNel corso degli anni la cosca di San Francisco ha mantenuto stretti rapporti di affari e di collaborazione soprattutto con le altre due famiglie mafiose californiane delle citt\u00e0 di Los Angeles e San Jose e con le cinque famiglie di New York. La \"famiglia\" fu fondata alla fine dell'800, con l'arrivo dei numerosi immigrati siciliani, ma aument\u00f2 notevolmente il suo potere nel 1920, con l'inizio del proibizionismo.\nStoria.\nOrigini.\nDalla met\u00e0 degli anni dieci fino alla met\u00e0 degli anni venti all'interno della cosca di San Francisco scoppiarono numerose faide per il controllo della \"famiglia\" e per il controllo dei numerosi racket della citt\u00e0, soprattutto nell'ambito del controllo del contrabbando di alcolici. La cosca si divise in tre gruppi, uno comandato da Jerry Feri, un altro da Alfredo Scariso e un terzo gruppo guidato da Francesco \"Frank\" Lanza.\nIl 28 aprile 1928 Jerry Feri viene assassinato nel suo appartamento. Come mandante dell'omicidio fu sospettato il boss rivale Alfredo Scariso, ma lo stesso Scariso fu assassinato il 19 dicembre dello stesso anno ed il suo corpo fu ritrovato nel quartiere di Fair Oaks. Mario Filippi, un altro mafioso rivale sospettato di aver partecipato all'omicidio di Scariso, viene assassinato alcuni giorni dopo, il 23 dicembre 1928. Frank Bocca, altro sospettato dell'omicidio di Scariso, viene assassinato il 30 luglio 1929, mentre si trovava all'interno della sua automobile. Con questo ennesimo omicidio, esce vincitore dalla faida il palermitano Francesco \"Frank\" Lanza, di 46 anni, che diventer\u00e0 il boss incontrastato della mafia di San Francisco dal 1932 fino alla sua morte.\nEra di Frank Lanza.\nLanza fond\u00f2 di fatto la \"famiglia\", che in quel periodo contava circa 60 \"uomini d'onore\" e decine e decine di \"associati\" e fiancheggiatori, e ne ampli\u00f2 gli interessi nei vari racket: contrabbando, estorsioni, usura, gioco d'azzardo, prostituzione, scommesse clandestine, edilizia, appalti truccati e numerosi altri racket. Rafforz\u00f2 inoltre i suoi legami con la politica e l'imprenditoria della citt\u00e0. La \"famiglia\" controllava completamente il porto della citt\u00e0 e i vari sindacati. Anche Jimmy Lanza, figlio di Frank, era un importante \"uomo d'onore\" della cosca. \"Don Ciccio Lanza\" consolid\u00f2 i rapporti con Jack Dragna, capo della famiglia di Los Angeles, e con gli esponenti delle famiglie mafiose di New York, New Orleans, Chicago e Dallas. Nel 1930, Lanza come attivit\u00e0 legale aveva aperto la \"International Fish Company\", una societ\u00e0 di vendita all'ingrosso di pesce, ed inoltre era il proprietario del \"Fisherman Wharf\", uno dei migliori ristoranti siciliani di San Francisco. Il 14 luglio 1937, Lanza muore di cause naturali all'et\u00e0 di 54 anni.\nTony Lima e Mike Abati.\nAlla morte di Francesco Lanza, e con l'approvazione della \"Commissione\", prende il potere Anthony Lima. Lima era sin dalla fine degli anni dieci un importante esponente della mafia di San Francisco. Ufficialmente proprietario di alcune grosse concessionarie di automobili nella cittadina di San Mateo, appena fuori dalla baia di San Francisco, Lima nomin\u00f2 come vicecapo Michael Abati. Insieme negli anni quaranta ordinarono l'omicidio di Nick DeJohn, mafioso di Chicago. Il 27 aprile 1953, Anthony Lima fu condannato a 20 anni di prigione per racket e associazione a delinquere.\nMichael Abati, vicecapo della famiglia, sostitu\u00ec Lima come boss sin dal 1953. Abati era \"uomo d'onore\" delle famiglie mafiose della Pennsylvania. Trasferitosi a San Francisco all'inizio degli anni quaranta, divenne presto una delle figure pi\u00f9 importanti della locale famiglia mafiosa. Si guadagn\u00f2 la stima e la fiducia del suo boss alla met\u00e0 degli anni quaranta quando, su ordine dello stesso Lima, organizz\u00f2 l'omicidio di Nick DeJohn, esponente della Chicago Outfit che si era stabilito in citt\u00e0 ed aveva iniziato ad impiantare bische e un traffico di narcotici con alcuni dei suoi uomini, senza chiedere l'autorizzazione a Lima. Divenuto Boss, Abati elev\u00f2 al rango di vicecapo Jimmy Lanza, figlio del vecchio boss Francesco Lanza. Entrambi furono sospettati dalle autorit\u00e0 di aver partecipato nel 1957 alla famosa Riunione di Apalachin. Dopo molte indagini dell'FBI sulle sue attivit\u00e0, il dipartimento dell'immigrazione scopr\u00ec che Abati non era mai stato naturalizzato cittadino statunitense: cos\u00ec, dopo una lunga battaglia legale, l'8 luglio 1961 Abati fu espulso dagli Stati Uniti e rimpatriato nella natia Sicilia. Michael Abati mor\u00ec di cause naturali 14 mesi dopo, il 5 settembre 1962, all'et\u00e0 di 62 anni.\n1961-1989: Jimmy Lanza.\nA sostituire Abati come capo della famiglia ci fu il suo vice Jimmy Lanza, considerato il boss pi\u00f9 importante della storia della famiglia di San Francisco. A curare gli interessi della cosca nei casin\u00f2 di Las Vegas, c'era uno degli uomini di fiducia di Lanza, William \"Bones\" Remmer. Jimmy Lanza era molto amico soprattutto di Joseph Cerrito, capo della famiglia di San Jose, Dominick Brooklier capo della famiglia di Los Angeles, e Joe Civello, capo della famiglia di Dallas. Per lungo tempo il vicecapo di Lanza \u00e8 stato Gaspare Sciortino, cugino di primo grado di Samuel Sciortino, uno dei pezzi grossi della famiglia di Los Angeles. Nel 1976, Lanza diede il permesso alla famiglia patriarca di Boston, di uccidere Joseph Barboza, un loro associato della cosca del New England, che era diventato informatore della polizia, e si trovava nascosto proprio a San Francisco. L'omicidio fu commesso da Joseph Russo, elemento di spicco e killer di fiducia della famiglia di Boston, con l'aiuto di alcuni uomini di Lanza. Il 14 febbraio 2006, all'et\u00e0 di 103 anni, Jimmy Lanza muore di cause naturali.\nL'operazione Portofino e gli ultimi anni.\nAlla guida della mafia di San Francisco, a sostituire Lanza viene messo, stando alle dichiarazioni di Jimmy Fratianno, Frank Velotta (che secondo le autorit\u00e0 non fu mai un uomo d'onore). Maita \u00e8 stato il proprietario del \"Porno Easy Street Theater\", di Redwood City, mentre Maranghi era il proprietario dell'\"Anchor caf\u00e9\". Nel dicembre del 1988, la polizia italiana, coordinata dal giudice Giovanni Falcone, assieme all'FBI e alla DEA, stroncano un grosso traffico di droga da Palermo verso San Francisco, arrestando 75 persone in America e 133 in Italia.\nUna delle basi del traffico di stupefacenti era il \"Portofino Caf\u00e9\", un noto locale del quartiere di North Beach. Tra gli arrestati figuravano Maranghi, all'interno della cui abitazione furono sequestrati 11 chili di cocaina, ed il figlio Giancarlo. Negli ultimi anni la famiglia di San Francisco \u00e8 stata notevolmente indebolita dalle numerose operazioni di polizia. \nOggi la famiglia viene considerata estinta, in quanto gi\u00e0 negli anni'80 vi erano solo 20-25 membri."}
{"id": "2365491", "revid": "122804593", "url": "https://it.wikipedia.org/wiki?curid=2365491", "title": "Enrico Mattei - L'uomo che guardava al futuro", "text": "Enrico Mattei - L'uomo che guardava al futuro \u00e8 una miniserie televisiva italiana andata in onda in \"prime time\" su Rai 1 il 3 maggio e il 4 maggio 2009.\nTrama.\nIl film comincia con uno sguardo alle ultime ore di vita dell'ingegnere, fondatore dell'Eni, Enrico Mattei. La mattina del 27 ottobre del 1962, Enrico Mattei, dopo la sua visita a Gagliano Castelferrato dove tiene il suo ultimo discorso, prende un aereo che lo condurr\u00e0 da Catania a Milano, intanto il giornalista William McHale che intende intervistarlo, sale a bordo con lui, insieme al pilota Irnerio Bertuzzi e all'ingegner Mattei.\nInizia cos\u00ec un lungo flashback che riporta Mattei al 1936, a Milano, quando iniziava la sua attivit\u00e0 lavorativa, passando poi al momento in cui fa la conoscenza di sua moglie Greta e la sposa, ai difficili momenti in cui tenta di riportare, dopo la Guerra, l'Agip alla vetta, mettendosi contro tutti.\nMa ben presto tutti quei sogni finiscono per infrangersi, quando, terminata l'intervista, l'aereo precipita a Bascap\u00e8 la sera del 27 ottobre del 1962, precipitando in aperta campagna.\nA ricevere per primo la notizia della scomparsa del suo caro amico sar\u00e0 Marcello Boldrini che, col semplice sguardo, lo comunicher\u00e0 inaspettatamente a sua moglie Greta che sperava di rivedere il marito nonostante sapesse i pericoli a cui andava incontro.\nLa morte di Mattei verr\u00e0 archiviata come puro incidente. Solo 32 anni dopo l'accaduto, nel 1994, la Procura di Pavia riaprir\u00e0 l'inchiesta e la richiuder\u00e0 nel 2005 accertando la presenza di esplosivi sui resti dell'aereo e dell'orologio di Mattei e archiviandola quindi con omicidio colposo, tuttora senza colpevoli."}
{"id": "2365496", "revid": "305248", "url": "https://it.wikipedia.org/wiki?curid=2365496", "title": "Fiat 1100 Lombardo Sport Barchetta", "text": "La Fiat Lombardo 1100S \u00e8 una vettura costruita in unico esemplare dall'officina meccanica Lombardo e Marsala di Palermo, nel 1953.\nIl contesto.\nNel secondo dopoguerra molti piccoli preparatori realizzarono modelli sportivi su meccaniche di grande serie, allo scopo di partecipare alle innumerevoli competizioni di velocit\u00e0 su circuiti stradali che si svolgevano in tutta Europa. Tra questi l'officina meccanica sicula \"Sutera e Guelfo\" che costru\u00ec una versione sport su meccanica Fiat 1100, poi schierata al Giro di Sicilia del 1948 e 1949 e in altre gare. Dopo un grave incidente, il relitto della vettura, spezzato in due parti, fu recuperato dall'officina \"Lombardo e Marsala\" di Palermo.\nLa vettura.\nIn un primo tempo la vettura venne riparata seguendo la precedente tipologia costruttiva, ma i modesti risultati dovuti alle ormai superate concezioni tecniche non soddisfarono Vito Lombardo. Dopo la conclusione di questa prima parte dell'intervento, nel 1953, Matteo Marsala cambi\u00f2 attivit\u00e0, lasciando all'ex socio ogni potest\u00e0 in merito al prototipo. Lombardo decise di costruire un nuovo telaio tubolare e di realizzare una carrozzeria del tipo barchetta, ispirata alla foggia della Maserati A6 GCS. Per il motore, sempre Fiat 1100, Lombardo ide\u00f2 un nuovo sistema di alimentazione con tre carburatori monocorpo, invertendo la direzione dei fori di alimentazione e scarico. L'originale soluzione riscontr\u00f2 l'interesse anche di Piero Taruffi che si rec\u00f2 nell'officina di Lombardo per prenderne diretta visione.\nL'avvento dei motori Fiat 1100 con trasformazione bialbero della OSCA non permise a questa vettura, che montava la vecchia distribuzione ad aste e bilancieri, di cogliere significativi risultati nelle gare e la modifica di regolamento che elevava la cilindrata delle vetture sport a 2000 cm\u00b3, ne segn\u00f2 il prematuro pensionamento."}
{"id": "2365501", "revid": "122883338", "url": "https://it.wikipedia.org/wiki?curid=2365501", "title": "World fusion music", "text": "La world fusion music rappresenta un genere fusion di world music, nel quale si fondono le tradizioni musicali di tutto il mondo, che spesso vengono contaminate e miscelate con musica moderna come il jazz o il rock. Tra i primi esperimenti di fusione del jazz con elementi di musiche del terzo mondo si possono annoverare alcuni lavori degli anni cinquanta e sessanta di artisti come Sun Ra, Dizzy Gillespie; negli anni settanta ci fu una maggiore sperimentazione con i lavori di John McLaughlin, che ricerc\u00f2 nuove sonorit\u00e0 in India, ma anche di Don Cherry, Keith Jarrett, Don Ellis.\nIl termine \"world fusion music\" \u00e8 stato coniato nel 1978 dalla band Ancient Future per definire il loro nuovo stile di musica. Affini alla world fusion sono il worldbeat e l'ethno-jazz.\nArtisti.\nAl genere appartengono molti musicisti di fama internazionali, tra i quali possiamo segnalare:"}
{"id": "2365503", "revid": "126257", "url": "https://it.wikipedia.org/wiki?curid=2365503", "title": "Maldive", "text": "La Repubblica delle Maldive (in maldiviano: \"\u078b\u07a8\u0788\u07ac\u0780\u07a8\u0783\u07a7\u0787\u07b0\u0796\u07ad\u078e\u07ac \u0796\u07aa\u0789\u07b0\u0780\u07ab\u0783\u07a8\u0787\u07b0\u0794\u07a7\") \u00e8 uno Stato insulare di 344.080 abitanti (censimento del 2014) composto da un gruppo di atolli situati nell'oceano Indiano a sud-ovest dell'India. La costa orientale dell'arcipelago costituisce il confine occidentale del mar delle Laccadive.\nStoria.\nOrigini e conquista musulmana.\nI reperti archeologici ritrovati alle Maldive sono stati tutti datati a epoche successive al 1500 a.C.; si ritiene infatti che in precedenza l'arcipelago fosse disabitato. La popolazione attuale discende da popoli di religione buddhista migrati dall'India meridionale e dallo Sri Lanka intorno ai secoli IV e V.\nQuando gli arabi iniziarono a percorrere frequentemente le rotte commerciali verso il sud-est asiatico, le Maldive divennero un importante punto di scalo. I commercianti arabi esercitarono una forte influenza culturale sulla popolazione locale, che a partire dall'XI secolo si convert\u00ec gradualmente all'Islam. Nel 1153 le Maldive divennero un sultanato. Una revisione della costituzione del 2008 stabilisce che \"un non-musulmano non pu\u00f2 diventare cittadino delle Maldive.\" (Art. 9, Sez. D).\nIl periodo coloniale.\nNel XVI secolo le potenze europee iniziarono a minacciare le Maldive. I primi a conquistare l'arcipelago furono i Portoghesi, che vi crearono un insediamento nel 1558. Questi furono per\u00f2 cacciati nel 1573 dai Devehi guidati da Muhammad Thakurufar Al-Azam e il sultanato riacquist\u00f2 la sua indipendenza. Alla met\u00e0 del XVII secolo gli Olandesi, insediatisi a Ceylon, stabilirono sulle Maldive un'egemonia commerciale fino al 1796, quando si ritirarono da Ceylon cedendola ai britannici. Il sultanato delle Maldive rimase comunque indipendente fino al 1887, anno in cui esso fu dichiarato protettorato britannico.\nL'indipendenza.\nDurante la seconda guerra mondiale le Maldive rappresentarono un possedimento strategico per la marina britannica. Negli anni successivi alla guerra, la vita politica e sociale del sultanato fu sostanzialmente stabile, fatta eccezione per un fallito tentativo di instaurazione del sistema repubblicano nel 1953.\nNei primi anni sessanta si form\u00f2 uno Stato separatista: la Repubblica Unita delle Suvadive. La neo repubblica comprendeva le isole pi\u00f9 meridionali dell'arcipelago, a sud dell'One and Half Degree Channel, e cio\u00e8 gli atolli di Suradiva, Addu e Gan pi\u00f9 una serie di isolotti minori. La Repubblica fu riassorbita nel 1963 e scomparve.\nL'indipendenza dal Regno Unito fu sancita il 26 luglio 1965; nel 1968, il sultanato divenne una Repubblica presidenziale. Dal 1978 al 2008 il presidente \u00e8 stato Maumoon Abdul Gayoom; egli ha governato il paese in modo totalitario, esercitando un rigoroso controllo dei mezzi di informazione e impedendo di fatto l'esistenza di un movimento di opposizione. Gayoom denunci\u00f2 due abortiti tentativi di colpo di Stato per spodestarlo, nel 1980 e nel 1983. Il 3 novembre 1988 un gruppo di suoi oppositori politici, spalleggiati da mercenari tamil del People's Liberation Organisation of Tamil Eelam, mise in atto un tentativo di golpe impossessandosi della capitale Mal\u00e9; Gayoom richiese assistenza militare all'estero, e con l'operazione Cactus un contingente di truppe scelte dell'esercito indiano fu inviato dal primo ministro Rajiv Gandhi a ristabilire l'ordine nell'arcipelago: i mercenari furono rapidamente sconfitti e Gayoom reintegrato nelle sue piene funzioni.\nNel luglio del 2003 Amnesty International ha pubblicato un rapporto sulle violazioni dei diritti umani perpetrate dal regime del presidente Gayoom; esso cita casi di maltrattamenti nelle carceri maldiviane, imprigionamenti di giornalisti e politici dell'opposizione e sviluppo di numerose carceri negli atolli pi\u00f9 distanti. Nel settembre dello stesso anno, in seguito al decesso di tre carcerati, vi sono state alcune manifestazioni. Il presidente Gayoom ha annunciato lo studio di riforme del sistema giudiziario e dei poteri del parlamento. Nell'agosto 2004 vi \u00e8 stata un'imponente manifestazione a Mal\u00e9 per chiedere il rilascio dei prigionieri politici e una riforma del sistema politico. La manifestazione \u00e8 stata dispersa dalle forze dell'ordine e nel Paese \u00e8 stato dichiarato lo stato di emergenza; in seguito a queste vicende si sono accese altre manifestazioni contro il regime che, secondo l'opposizione esiliata all'estero, hanno portato a ulteriori arresti di massa.\nCiononostante parte della popolazione maldiviana riteneva che il progresso raggiunto dall'arcipelago negli ultimi due decenni sia merito del presidente Gayoom. Nel 2008 vi fu una transizione, in parte pilotata dallo stesso Gayoom (che nel 2000 aveva garantito le prime elezioni parzialmente libere), alla democrazia plurale, sebbene la costituzione garantisse i vecchi esponenti del regime e una sostanziale mancanza di libert\u00e0 di culto. Nel 2008 il partito democratico delle Maldive prese il potere e tent\u00f2 di modernizzare le isole in senso liberale e liberista, senza per\u00f2 fare i conti con il trentennio di dittatura precedente, n\u00e9 incarcerando o processando Gayoom e i suoi uomini. In compenso var\u00f2 diverse riforme sulla libert\u00e0 d'espressione, il rispetto dei diritti umani, la riforma del sistema carcerario, la libert\u00e0 di riunione ecc.\nPresidente divenne un oppositore di lungo corso di Gayoom, l'avvocato e giornalista Mohamed Nasheed (\u00e8 stato incarcerato per reati d'opinione a singhiozzo tra il 1990 e il 1998, dopo aver denunciato in alcuni articoli giornalistici gli scandali del regime e le elezioni truffa del 1989), fu eletto parlamentare nel 2000 (prima della liberalizzazione dei partiti politici), ma immediatamente dopo nuovamente incarcerato con vari pretesti fino al 2003, quando, uscito di prigione, entr\u00f2 nel partito democratico (che non era ancora ammesso dal regime), anche se fu costretto a un breve esilio in Gran Bretagna. Rientr\u00f2 nell'arcipelago nel 2005, quando il partito democratico venne riconosciuto dal governo, impegnato in una lenta e titubante transizione verso la democrazia. Nel 2005 il partito democratico, ormai guidato da Mohamed Nasheed ha organizzato alcune grandi manifestazioni contro il regime, cui il governo rispose con l'incarcerazione di molti dirigenti (ufficialmente \"per proteggere la loro incolumit\u00e0\"), mentre Mohamed Nasheed fu accusato di terrorismo e posto nuovamente in isolamento.\nScarcerato nel 2007 pot\u00e9 concorrere alle elezioni del 2008, che vinse a capo di un'eterogenea coalizione che raggruppava tutti i partiti d'opposizione \"storici\", ovvero il Gaumee Party (centro), il Jumhoory Party, l'Adhaalath Party, (Partito Islamico), il Social Democratic Party e il Gaumee Ithihaad (centro, nato da una scissione dell'ala moderata del partito democratico), ottenendo il 54% dei voti. La coalizione si \u00e8 per\u00f2 sciolta nel corso dei successivi due anni, sia per questioni inerenti alle politiche sociali (sottovalutate dal governo), sia per il carattere laico (mal visto dal Adhaalath Party) del governo. Inoltre nel 2010 tutti i ministri si dimisero e vi furono numerosi arresti di parlamentari accusati di corruzione, oltre a varie contestazioni che furono stigmatizzate come derivanti dalle macchinazioni del passato regime. Da allora Mohamed Nasheed guida un monocolore del partito democratico, che \u00e8 quello di maggioranza relativa con circa il 30% dei voti (35,3% alle politiche del 2009).\nUno dei successi del primo governo democratico delle isole \u00e8 stata la trasformazione dell'economia maldiviana nella prima economia verde del mondo, ovvero in un'economia indipendente da tutte le fonti d'energia fossili, e basata soprattutto sul vento, il sole e piccole quantit\u00e0 di biodiesel autoprodotto o importato; questo dipende anche dal fatto che le Maldive sono lo Stato a maggior rischio in caso di riscaldamento globale e conseguente aumento del livello del mare. Notevoli sono state anche le politiche di difesa dell'ambiente e della biodiversit\u00e0 della barriera corallina, unite al blocco di diversi progetti di speculazione edilizia, anche se quest'ultimo punto, in un paese che vive di turismo, ha provocato la dura opposizione di diversi esponenti della borghesia dell'arcipelago (e di grandi compagnie internazionali) molto interessati a costruire grandi alberghi senza regole stringenti a difesa delle coste.\nNel 2012, in vista anche di alcune possibili riforme costituzionali che avrebbero abolito la preminenza assoluta della religione islamica nella costituzione maldiviana, liberalizzato alcune professioni e consentito l'apertura di centro di massaggio anche al di fuori dei grandi alberghi, si ebbe un duro scontro politico tra il governo e Mohamed Abdulla, capo della suprema corte, che si risolse con l'incarcerazione di quest'ultimo con l'accusa di corruzione. L'opposizione sostenne che l'accusa di corruzione era stata artefatta per rimuovere uno scomodo sostenitore del carattere islamico della costituzione.\nIn conseguenza di questo fatto i sostenitori del passato regime, le forze di polizia, e i movimenti islamici hanno eseguito un colpo di Stato (7-9 febbraio 2012), preceduto da piccole manifestazioni e scontri di piazza (1-7 febbraio 2012), che ha provocato il ferimento di diversi deputati, l'arresto la scarcerazione e le dimissioni del presidente Nasheed. Le piccole forze militari dell'arcipelago si sono dichiarate invece favorevoli al governo, mentre alcuni esponenti politici sono andati in esilio volontario in Sri Lanka o hanno chiesto l'aiuto della comunit\u00e0 internazionale. Gli USA hanno tuttavia riconosciuto il governo golpista l'11 febbraio 2012. A capo del governo vi \u00e8 Mohamed Waheed Hassan Manik, ex vice presidente, ex importante burocrate delle nazioni unite, ex membro del partito democratico che aveva abbandonato nel decennio precedente, anche dopo un duro scontro per la leadership con Nasheed per fondare il Gaumee Itthihaad (partito d'unit\u00e0 nazionale, centro). Malgrado il Gaumee Itthihaad non sia pi\u00f9 al governo dal 2010, era rimasto comunque vice presidente in carica fino al colpo di Stato, quando giur\u00f2 subito dopo che le forze di polizia avevano costretto con la minaccia delle armi (anche verso alcuni collaboratori) Nasheed a firmare le proprie dimissioni.\nGeografia.\nL'arcipelago dista 735\u00a0km dallo Sri Lanka ed \u00e8 orientato in direzione nord-sud, estendendosi per 754\u00a0km in lunghezza e 188 in larghezza. \u00c8 posizionato in buona parte prossimo all'Equatore (Mal\u00e9 \u00e8 in una zona \"di confine\" comunque ancora vicina alla linea immaginaria equatoriale) e la parte estrema meridionale ne \u00e8 a cavallo; fra 7\u00b06'N e 0\u00b041'S e fra 72\u00b031'E e 73\u00b0 48'E.\nGeografia fisica.\nCompongono l'arcipelago 1.192 isole coralline poggiate su basamenti di roccia calcarea e corallina, formatasi con evoluzioni periodiche e caratterizzata da molteplici strati di calcare e coralli formatesi con le numerose variazioni di livello delle acque ad iniziare da circa 60 milioni di anni fa, a seguito dell'emersione d'imponenti montagne dal fondo dell'Oceano Indiano. Gli atolli dell'arcipelago maldiviano sono in effetti tra le tracce pi\u00f9 evidenti dell'attivit\u00e0 vulcanica del punto caldo di Riunione, un punto caldo attualmente situato sotto l'isola di Riunione, nell'arcipelago delle isole Mascarene.\nGli atolli naturali sono 26, ognuno \u00e8 formato da diverse centinaia di isole, di cui solo alcune abitate. Nell'intero arcipelago, le isole abitate sono circa 200, mentre poco pi\u00f9 di 100 sono adibite a villaggi turistici; le rimanenti sono deserte e talvolta costituite solo da un banco di sabbia in emersione. L'isola pi\u00f9 grande \u00e8 \"Fua Mulaku\", situata nell'atollo di \"Gnaviyani\", nel sud dell'arcipelago.\nLe isole sono situate sia all'interno degli atolli sia lungo la barriera oceanica che delimita l'atollo separandolo dalle profonde acque oceaniche e proteggendo le acque interne dalle mareggiate. Le barriere oceaniche sono interrotte da canali detti \"pass\" (\"kandu\" in dhivehi) che permettono il ricambio delle acque interne dell'atollo, determinando per\u00f2 forti correnti in entrata e in uscita, specialmente durante le maree. In aggiunta a ci\u00f2, quasi tutte le isole sono circondate da una propria barriera corallina che racchiude una laguna.\nLe isole sono formate da una base di sabbia bianca risultante dall'erosione delle barriere coralline ad opera del mare, ma anche di alcune specie ittiche (come il pesce pappagallo o il pesce balestra titano) che mangiano il corallo per restituirlo sotto forma di sabbia insieme con le feci; l'elevazione massima \u00e8 di 2\u00a0m s.l.m., non vi sono sorgenti d'acqua dolce e solo nelle isole di dimensioni maggiori \u00e8 possibile scavare pozzi per raccogliere l'acqua filtrata dagli strati di sabbia. Nell'isola di Fua Mulaku si trovano laghi di acqua dolce.\nClima.\nIl clima delle Maldive \u00e8 di carattere monsonico. Il monsone secco s'instaura da dicembre ad aprile ed \u00e8 caratterizzato da piogge deboli e poco frequenti; il cielo risalta nel suo azzurro intenso pi\u00f9 facilmente. Il monsone umido, da maggio a novembre, porta piogge torrenziali pi\u00f9 frequenti che possono durare alcune ore e talvolta giorni interi; il cielo risulta pi\u00f9 spesso velato o soggetto a passaggi nuvolosi. Il vento \u00e8 generalmente a regime di brezza debole (5-10 nodi), ma pu\u00f2 divenire moderato (15-20 nodi) anche per giorni o settimane, specialmente nei periodi di cambio del monsone; raramente i picchi superano i 40-50 nodi e il pi\u00f9 delle volte ci\u00f2 avviene prima di una breve pioggia torrenziale. Poich\u00e9 sono situate nella fascia tropicale equatoriale, le Maldive normalmente non sono soggette agli uragani.\nTemperatura e precipitazioni.\nLa temperature medie oscillano tra i 26\u00b0 (min) e i 31\u00a0\u00b0C (max) tutto l'anno nelle zone intermedie tra il nord ed il sud dell'arcipelago, con ovunque escursioni termiche giornaliere e notturne molto contenute; la minima temperatura mai registrata fu di 17,2 gradi (probabilmente molto vicina alla minima assoluta che si sarebbe mai potuta registrare all'interno dell'intera area dell'arcipelago) l'11 aprile 1978, mentre una famosa alta, 36,8\u00a0\u00b0C, fu raggiunta il 19 maggio 1991.\nMa \u00e8 accertato sia stata superata in qualche altra occasione, per\u00f2 dove non fossero presenti rilevatori sufficientemente attendibili per divulgare un dato preciso, il tutto per deduzione (vi sono stati sprazzi veramente molto caldi e afosi, e ci sono periodicamente, comunque tutt'altro che di frequente). Il mese pi\u00f9 caldo \u00e8 aprile, anche se i pi\u00f9 secchi e soleggiati risultano febbraio e marzo; inoltre la costante presenza della brezza monsonica riesce ad attenuare la sensazione (senza eliminarla) di calore e di afa, rendendo il clima, al di fuori dei periodi piovosi, sicuramente apprezzabile o tollerabile nonostante l'umidit\u00e0 relativa media decisamente elevata (per\u00f2 costante nel corso della giornata, quindi attorno al 75%-80% tanto di giorno quanto di notte).\nLa temperatura dell'acqua oscilla fra i 28-29\u00a0\u00b0C delle acque extralagunari e i 30-32\u00a0\u00b0C delle lagune; inoltre all'interno degli atolli il termoclino \u00e8 pressoch\u00e9 nullo. Le massime precipitazioni si verificano nei mesi fra maggio e dicembre (200\u2013250\u00a0mm/mese), mentre in febbraio e marzo sono molto ridotte (50\u201380\u00a0mm/mese); gennaio e aprile sono mesi di transizione, con precipitazioni che variano di anno in anno (intorno ai 160\u00a0mm/mese). In corrispondenza del cambio del monsone (met\u00e0 maggio e fine novembre) si producono spesso violenti acquazzoni o temporali, con venti intensi costanti o a raffica che possono durare diversi giorni.\nGli effetti del Ni\u00f1o nel 1998.\nNel 1998 le Maldive furono colpite dagli effetti devastanti del Ni\u00f1o, cominciato gi\u00e0 l'anno precedente, e d'intensit\u00e0 mai registrata a memoria d'uomo. L'acqua all'interno dell'atollo raggiunse temperature di 4-5 gradi superiori alla media, determinando lo sbiancamento dei coralli e la successiva morte di oltre il 90% del genere \"Acropora\". Ancor oggi le barriere coralline maldiviane non si sono riprese completamente e anzi molte risultano ancora completamente spoglie; tuttavia alcune isole (ad esempio Kandholhudhoo, nell'Atollo di Ari) hanno recuperato egregiamente e molte specie di coralli ramificati sono tornate a sfoggiare una straordinaria variet\u00e0 di colori.\nGeografia umana.\nLa popolazione stimata a luglio 2005 \u00e8 pari a 349.106 abitanti cos\u00ec distribuiti:\nL'et\u00e0 media \u00e8 pari a 17,69 anni e la popolazione ha un tasso di crescita pari al 2,82%.\nL'aspettativa di vita \u00e8 cresciuta negli ultimi anni in seguito al miglioramento delle condizioni di vita della popolazione e attualmente \u00e8 pari a 64,06 anni (62,76 per gli uomini e 65,42 per le donne)\nEtnie.\nLa popolazione maldiviana \u00e8 ritenuta di origine indiana o araba, in seguito mescolatasi con ondate migratorie provenienti dall'Africa del Nord e dallo Sri Lanka.\nL'unica minoranza etnica \u00e8 costituita da un gruppo di commercianti indiani insediatisi a Mal\u00e9 nei primi anni del XIX secolo; essa \u00e8 composta da alcune centinaia di individui che costituiscono anche l'unica minoranza religiosa, essendo di fede sciita.\nNegli ultimi anni si \u00e8 verificata una notevole immigrazione dallo Sri Lanka, dall'India e dal Bangladesh a scopo d'impiego presso i villaggi turistici.\nGeografia politica.\nA scopo amministrativo i 26 atolli naturali sono stati divisi in 19 atolli amministrativi, nominati secondo le lettere dell'alfabeto dhivehi, pi\u00f9 la capitale Mal\u00e8. Ogni atollo porta anche un nome popolare; per esempio, l'atollo di Baa ha conservato anche il nome popolare di \"Maalhosmadulu\".\nL'amministrazione locale \u00e8 affidata al Ministero dell'amministrazione degli Atolli che ha due uffici regionali, quello settentrionale e quello meridionale. Vi sono inoltre uffici per ogni atollo e isola abitata. Ciascun atollo \u00e8 amministrato da un Capo dell'Atollo (\"Atholhu Veriyaa\") nominato dal presidente mentre l'amministrazione di ogni isola \u00e8 affidata a un Capo dell'isola (\"Katheeb\"), nominato dal ministero dell'amministrazione degli atolli e direttamente dipendente dal capo dell'atollo.\nSociet\u00e0.\nLingua.\nLa lingua ufficiale \u00e8 il maldiviano, appartenente al gruppo delle Lingue indoarie.\nReligione.\nL'unica religione praticata nelle Maldive \u00e8 l'Islam sunnita, introdotto dagli arabi a partire dalla met\u00e0 del XII secolo, sostituendo la precedente religione buddista. Nel paese non esiste libert\u00e0 di culto, nel 2008 un emendamento costituzionale ha negato ai non musulmani di poter ottenere la cittadinanza maldiviana. Secondo la legislazione ivi vigente la conversione a un'altra religione o la rinuncia all'Islam \u00e8 considerata apostasia ed \u00e8 un reato capitale, sanzionabile anche con la pena di morte Nonostante ci\u00f2 la Chiesa cattolica, almeno a livello formale, considera il territorio maldiviano facente parte dell'arcidiocesi di Colombo, nello Sri Lanka, a partire dal 1886.\nEconomia.\nIl settore primario.\nPesca.\nLo sfruttamento delle risorse marine \u00e8 l'attivit\u00e0 tradizionale della popolazione maldiviana.\nL'attivit\u00e0 principale \u00e8 la pesca ma \u00e8 rilevante anche lo sfruttamento dei coralli per ricavarne materiale da costruzione.\nPer la pesca vengono usate le tipiche imbarcazioni a fondo piatto e costruite col legno di cocco e senza l'uso di chiodi, i cosiddetti \"dhoni\". La pesca viene effettuata col bolentino, con le reti o al traino. Il pescato, costituito prevalentemente da tonni, squali, barracuda e marlin, viene consumato o conservato essiccato per l'esportazione.\nIl governo maldiviano ha in corso da decenni un programma di sviluppo della pesca, che ha portato alla costruzione di alcune fabbriche di inscatolamento.\nAgricoltura.\nL'agricoltura risente ovviamente della scarsit\u00e0 di terreno coltivabile; su ogni isola abitata vi sono piccole piantagioni di palme da cocco, papaya e alberi del pane. Il cocco rappresenta la risorsa agricola principale: ne vengono lavorate le fibre e se ne ricava la copra. Il valore di un'isola viene stabilito in base al numero di palme da cocco esistenti, che viene controllato rigorosamente e annualmente dal capo dell'isola. Sulle isole pi\u00f9 grandi vi sono piantagioni di verdure e frutta, che risentono per\u00f2 della scarsit\u00e0 d'acqua e dell'elevata alcalinit\u00e0 del terreno. Su alcune isole sono in fase di sperimentazione colture idroponiche.\nIl settore terziario.\nTurismo.\nLa risorsa economica principale \u00e8 il turismo che costituisce circa il 20% del PIL. Gran parte delle entrate statali \u00e8 costituita da imposte e tasse legate al turismo o a dazi sulle importazioni.\nLe isole destinate a divenire resort turistici, con o senza animazione vengono date in concessione a societ\u00e0 estere, spesso basate negli Emirati Arabi Uniti, che vi costruiscono il resort e lo gestiscono per un certo numero di anni, stringendo accordi commerciali con le agenzie o gli operatori turistici esteri che inviano i propri clienti. Allo scadere della concessione, l'isola e tutto ci\u00f2 che vi \u00e8 stato costruito ritorna in possesso del governo maldiviano che solitamente rinnova la concessione o l'affida ad un'altra societ\u00e0.\nCittadini di tre paesi europei si dividono circa la met\u00e0 dell'afflusso turistico dell'arcipelago: 19,7% Italia, 17,9% Regno Unito, 11,8% Germania, 50,5% altri.\nTrasporti.\nIl principale aeroporto internazionale delle Maldive \u00e8 l'Aeroporto Internazionale di Mal\u00e9-Ibrahim Nasir.\nAltro.\nLe Maldive sono il paese non arabo con il pi\u00f9 alto numero pro capite di foreign fighters in Siria, circa duecento su una popolazione di trecentocinquantamila abitanti.\nAi locali \u00e8 vietato l'alcol, il sesso fuori dal matrimonio, il bikini (le donne nuotano vestite) e altre cose che sono per\u00f2 consentite ai turisti stranieri.\nUn'importante risorsa tradizionale dell'economia maldiviana era, fino al XVI secolo, il commercio delle conchiglie della specie \"Monetaria moneta\", molto apprezzate nei paesi affacciati sull'Oceano Indiano.\nPolitica.\nPolitica interna.\nIl Presidente, che \u00e8 anche capo delle forze armate e suprema autorit\u00e0 religiosa, viene eletto dal Parlamento per un periodo prorogabile di 5 anni.\nIl Parlamento resta in carica per 5 anni ed \u00e8 costituito da 50 membri, di cui due eletti da ciascuno dei 19 atolli amministrativi, due da Mal\u00e9 e 8 designati dal presidente. Nel Paese, anche se la costituzione ne consente la formazione, per lungo tempo non sono esistiti partiti politici.\nIl 2 giugno 2005 il parlamento ha votato in modo unanime una riforma politica che permette il multipartitismo. I partiti finora costituiti sono:\nA seguito di libere elezioni, nel 2008 \u00e8 stato designato presidente Mohamed Nasheed.\nNel gennaio 2012 le proteste e la sollevazione delle forze di polizia hanno portato alle dimissioni del presidente Nasheed, che ha abbandonato la carica tenendo un discorso pubblico.\nPoco dopo l'annuncio, il vice di Nasheed, Mohammed Waheed Hassan, ha giurato come presidente delle Maldive. Rester\u00e0 in carica fino al novembre del 2013, data di scadenza del mandato del predecessore. Si tratta del 3\u00ba presidente delle Maldive. \"Chiedo a tutti di rendere il nostro un Paese pacifico\", ha detto in un messaggio trasmesso in televisione il neopresidente, ha promesso che protegger\u00e0 il suo predecessore e ha chiesto alla popolazione di fermare il caos nelle strade. Secondo quanto riferisce la sua biografia ufficiale, Hassan ha studiato alla Stanford University in California ed \u00e8 stato il primo presentatore televisivo della storia delle Maldive e la prima persona a comparire in diretta quando la TV locale \u00e8 andata in onda nel 1978. Negli anni novanta ha iniziato a lavorare all'UNICEF, diventando rappresentante in Afghanistan, dove ha contribuito alla ricostruzione di scuole e fornito servizi di assistenza sanitaria dopo la caduta dei talebani.\nCucina.\nIl pesce e il riso sono gli ingredienti principali della cucina delle Maldive, carne e pollo sono mangiati solo in occasioni particolari. Il turista, scegliendo un viaggio alle Maldive, trover\u00e0 fra i piatti nazionali pesce fritto, pesce al curry e zuppa di pesce. La bevanda locale \u00e8 il raa, un vino di palma dolce. Fatta eccezione per il cocco, sulle isole delle Maldive non cresce molta frutta e verdura, quindi la maggior parte \u00e8 importata."}
{"id": "2365504", "revid": "15756", "url": "https://it.wikipedia.org/wiki?curid=2365504", "title": "Provincia dell'Ituri", "text": "L'Ituri \u00e8 una provincia della Repubblica Democratica del Congo. La sua capitale \u00e8 Bunia, la maggiore citt\u00e0 dell'area. \nLa provincia si trova nel Congo nord-orientale. Nel precedente ordinamento amministrativo del Congo (in vigore fino al 2015) la provincia non esisteva in quanto faceva parte della pi\u00f9 ampia Provincia Orientale.\nGeografia fisica.\nL'Ituri \u00e8 situato a nord-est del fiume Ituri e sulla sponda occidentale del Lago Alberto. Confina con Uganda e Sudan. Comprende un'area di foresta pluviale nota come foresta dell'Ituri.\nL'Ituri \u00e8 formato da un altopiano (2000-5000 metri) coperto da savana e foresta tropicale. Comprende fauna rara, tra cui l'okapi (simbolo nazionale della RDC). Tra la flora c'\u00e8 il mangongo, con le cui foglie gli Mbuti costruiscono le proprie capanne.\nIn Ituri si trovano anche le miniere d'oro di Kilo-Moto.\nSuddivisione amministrativa.\nLa Provincia dell'Ituri \u00e8 suddivisa nelle citt\u00e0 di Bunia (capoluogo), ed in 5 territori:\nStoria.\nDal 1962 al 1966, la provincia di Kibali-Ituri ha costituito un'unit\u00e0 amministrativa della Repubblica Democratica del Congo. Successivamente lo status legale dell'area \u00e8 divenuto controverso; all'inizio della Seconda guerra del Congo, nel 1998, la regione dell'Ituri \u00e8 stata occupata sia dai militari dell'Uganda People's Defense Force (UPDF) che dalla componente del Raggruppamento per la Democrazia Congolese che faceva capo al Movimento per la Liberazione (RCD-ML). Nel giugno 1999, il comandante dell'UPDF, James Kazini, nonostante le proteste del RCD-ML, ha ricostituito la provincia del Kibali-Ituri scorporandola dalla Provincia Orientale e fissando la capitale a Bunia. Il governo \u00e8 stato poi affidato ad un esponente di etnia hema: gli scontri etnici che ne sono seguiti sono sfociati nel conflitto dell'Ituri, nel corso del quale si sono registrate migliaia di morti.\nCon l'adozione di una nuova Carta costituzionale, nel 2006, l'Ituri \u00e8 stata definitivamente proclamata provincia della Repubblica Democratica del Congo.\nSociet\u00e0.\nEvoluzione demografica.\nLa popolazione \u00e8 composta principalmente di Alur, Hema, Lendu, Ngiti, Bira e Ndo-Okebo, in proporzioni incerte.\nGli Mbuti, gruppo etnico di pigmei, risiedono principalmente nelle foreste dell'Ituri, nei pressi dell'Okapi National Park, nonostante recentemente alcuni gruppi siano stati forzati a spostarsi nelle aree urbane (specialmente a Mambasa) da deforestazione, caccia di frodo e violenze belliche."}
{"id": "2365508", "revid": "339392", "url": "https://it.wikipedia.org/wiki?curid=2365508", "title": "Aoi Rokusho", "text": ""}
{"id": "2365511", "revid": "107315781", "url": "https://it.wikipedia.org/wiki?curid=2365511", "title": "Berardius bairdii", "text": "Il berardio boreale (Berardius bairdii) \u00e8 forse la balena pi\u00f9 grande fra gli zifidi.\nCaratteristiche.\nRicorda il iperodonte australe e il berardio australe, tanto che secondo alcuni si tratta della stessa specie. \u00c8 lungo 12-13 metri e pesa circa 10-11 tonnellate.\nComportamento.\nSi sposta in branchi che emergono e soffiano all'unisono, le sue immersioni durano circa 25 - 35 minuti.\nDistribuzione.\nSi ritrova intorno alle Isole Aleutine nel Pacifico settentrionale, il Mare di Okhotsk, la California, l'Isola di Vancouver in Canada, a nord-ovest delle Hawaii, nel Giappone nella parte sud-occidentale di Hokkaid\u014d, Baia di Tobayama e lungo i \u00abMonti dell'Imperatore\u00bb, dove per anni \u00e8 stato oggetto di caccia, la caccia viene eseguita in tempi recenti sotto il controllo del governo."}
{"id": "2365513", "revid": "22229", "url": "https://it.wikipedia.org/wiki?curid=2365513", "title": "Provincia di Maniema (2009)", "text": ""}
{"id": "2365519", "revid": "15756", "url": "https://it.wikipedia.org/wiki?curid=2365519", "title": "Episodi di Dr. House - Medical Division (quinta stagione)", "text": "La quinta stagione della serie televisiva Dr. House - Medical Division \u00e8 stata trasmessa negli Stati Uniti dal 16 settembre 2008 all'11 maggio 2009 sul canale FOX. Sono stati ordinati 24 episodi.\nIn Italia la prima parte della quinta stagione (episodi 1-12) \u00e8 stata trasmessa in prima visione assoluta dal 18 gennaio 2009 al 1\u00ba marzo 2009, ogni domenica con un doppio episodio, su Canale 5.\nLa seconda parte (episodi 13-24) \u00e8 andata in onda in prima visione assoluta dall'11 giugno 2009 al 16 luglio 2009, ogni gioved\u00ec con un doppio episodio, su Joi, canale pay della piattaforma Mediaset Premium, dopo aver replicato i primi 12 episodi. In chiaro, la seconda parte della stagione \u00e8 stata trasmessa dal 1\u00ba ottobre al 5 novembre 2009, ogni gioved\u00ec con un doppio episodio.\nI dati relativi allo share e agli spettatori sono riferiti alla prima trasmissione in chiaro in Italia.\nLa morte cambia tutto.\nTrama.\nWilson \u00e8 appena tornato all'ospedale; House non l'ha pi\u00f9 visto n\u00e9 sentito da quando Amber \u00e8 morta tragicamente nell'ultimo episodio della quarta stagione.\nLou, una donna in carriera nella Woman's Majority, durante una riunione ha delle allucinazioni per cui cerca di liberarsi da una miriade di formiche che le camminano sul corpo, e viene ricoverata al Princeton Plainsboro. Cuddy vorrebbe che House si occupasse del suo rapporto con Wilson, ma House preferisce prendere in consegna il caso. Nonostante l'allucinazione, nulla fa pensare ad una malattia psicologica. La paziente \u00e8 anemica e bradicardica e le cure non hanno effetto. Durante la diagnosi differenziale, Tredici cerca di trovare una diagnosi non correlata alla carriera di Lou, che la porta a numerosi viaggi e ad un notevole stress psicofisico. House ritiene che Tredici sia meno razionale e che la sua obiettivit\u00e0 sia compromessa dall'aver scoperto di essere positiva alla malattia di Huntington, ma la lascia comunque lavorare. La paziente viene curata per carenza di vitamina B12, ma durante la somministrazione ha un'emorragia rettale; inoltre, risulta positiva al test di gravidanza, ma i dottori non trovano alcun feto, n\u00e9 riescono a risalire all'origine dell'emorragia. House ripete l'ecografia per scoprire che il feto \u00e8 in realt\u00e0 ectopico, ed \u00e8 ancorato all'intestino; per non compromettere la salute della paziente, \u00e8 necessario terminare la gravidanza extrauterina. Chase esegue l'operazione, Durante la quale la paziente ha una grave emorragia.\nFrattanto, Cuddy tenta in tutti i modi di far riavvicinare House e Wilson, il quale \u00e8 deciso a dimettersi. House \u00e8 sconvolto all'idea che il suo unico amico possa andarsene per colpa sua, ma non ha nessuna intenzione di esprimere i suoi sentimenti, nemmeno quando Cuddy li costringe a rimanere nella stessa stanza a parlare. Dato che Wilson non vuole cambiare idea circa le sue dimissioni, House gli d\u00e0 un ultimatum: rimarr\u00e0 a casa, rischiando che la sua paziente muoia, finch\u00e9 Wilson non si decider\u00e0 a rimanere.\nIl team di House deve cos\u00ec affrontare da solo il caso, che si rivela pi\u00f9 complicato quando si scopre che la gravidanza non era la soluzione ultima: la paziente continua a sbattere le palpebre ed \u00e8 sempre pi\u00f9 bradicardica, finch\u00e9 non va in arresto cardiaco, dal quale viene rianimata; dopodich\u00e9 le viene impiantato un pacemaker temporaneo. Il problema sembra ora essere neurologico. Tredici ipotizza la sclerosi multipla, ma le cure non funzionano. Nel frattempo, Lou viene rimpiazzata sul lavoro. Poich\u00e9 sembra non reagire, Tredici l'aggredisce chiedendole per quale motivo si comporta come se non avesse stima di s\u00e9.\nEsaminando il filmato dell'operazione, viene scoperto un bozzo; fatta la biopsia, ne risulta un tessuto con tracce di amiloidosi. Foreman consulta Wilson sulla possibile causa primaria dell'amiloidosi e Wilson suggerisce un linfoma, quindi si inizia con la chemioterapia. La paziente sembra sentirsi meglio. Tredici trova il coraggio di parlarle e di rivelarle di essere malata, e di voler fare la differenza prima di perdere il controllo del proprio corpo e delle proprie emozioni. Lou le dice di voler cambiare lavoro e di aver fatto domanda per un posto di maggior responsabilit\u00e0.\nTuttavia, al suo ritorno House nota che la paziente sembra invecchiata, mentre prima della chemioterapia dimostrava una decina d'anni in meno rispetto alla sua et\u00e0; questo gli fa intuire che si tratta di un ceppo particolare di lebbra, la lebbra lepromatosa diffusa, contratta dalla donna durante uno dei suoi viaggi, che ripulisce la pelle invece di farla deteriorare. La chemioterapia aveva ucciso una parte dei batteri che causavano la malattia, ma non l'avrebbe curata del tutto, e anzi avrebbe causato un peggioramento. Tredici conferma che le analisi hanno sostenuto la diagnosi; Lou le rivela che torner\u00e0 a lavorare per il suo precedente capo, dato che il rimpiazzo non era all'altezza.\nHouse infine parla con Wilson chiedendogli di restare e rivelandogli che, nonostante sia stato tutto un incidente, si sente in colpa per la morte di Amber; Wilson gli dice che non lo incolpa, ma che deve comunque andarsene. Gli rinfaccia il fatto che durante la loro amicizia lui non gli ha mai posto un freno ed \u00e8 rimasto a guardare cercando di fare il bene di House, il bene di tutti, ma non il suo, e Amber avrebbe voluto che si prendesse cura di s\u00e9 stesso. Alla fine gli dice che la loro amicizia \u00e8 finita e che non \u00e8 nemmeno sicuro che sia mai realmente esistita, e afferma che su quel bus House avrebbe dovuto trovarsi da solo.\nNon \u00e8 cancro.\nTrama.\nL'episodio incomincia con la morte improvvisa di quattro persone: tutte queste hanno in comune di aver ricevuto organi dal medesimo donatore. Gli ultimi due ricevitori, un anziano di nome Frank e un'insegnante di matematica di nome Apple, vengono ricoverati e affidati alle cure del geniale dottore. Il team per\u00f2 non riesce a trovare in nessun modo un legame fra le sei persone, anche perch\u00e9 le morti erano avvenute non per il cedimento degli organi trapiantati ma per altri fino a quel momento sani; nel frattempo House \u00e8 ancora concentrato sul perch\u00e9 e su come rimediare all'addio dell'amico Wilson.\nPer svolgere le sue indagini sulla vita del soggetto donatore e su quella degli sfortunati ricevitori, House assume un bislacco investigatore privato di nome Lucas; una volta terminate queste indagini, House gli fa pedinare un suo collega con cui vorrebbe sostituire Wilson (sottoponendolo anche a test personalmente, quali farsi pagare il conto alla mensa o chiedergli cosa ne pensa della sua dipendenza dal Vicodin e dei suoi modi di fare, per valutarne le reazioni) e poi, capendo che questi non \u00e8 adatto come \"nuovo Wilson\", di pedinare Wilson per capire quante possibilit\u00e0 ci sono di tornare amici, senza per\u00f2 ricevere buone notizie.\nLa diagnosi della paziente diventa un dilemma tra cancro (come sostiene House) e non cancro (come sostiene la sua \u00e9quipe): il diagnosta impone la chemioterapia, ma nonostante questa funzioni e faccia migliorare la paziente, cambia idea e sostiene che non si tratti di cancro.\nProva a cercare consiglio da Wilson, ma lui lo prega di lasciarlo in pace per permettergli di andare avanti e gli chiude la porta in faccia, dicendogli di non tornare pi\u00f9. Mentre torna in ospedale parlando con Lucas, gli viene una nuova intuizione: per confermarla chiede a Cuddy di poter effettuare un intervento al cervello, cosa che Cuddy rifiuta mettendo due guardie alla camera di Apple per impedire al dottore di forzare la situazione; House quindi utilizza nuovamente il suo detective per sostituire i medicinali della paziente e causarle una crisi, ottenendo cos\u00ec il consenso per l'operazione.\nDurante l'intervento, House suggerisce a Chase di verificare i medicinali, facendogli capire che dietro la crisi c'\u00e8 il suo zampino, ma quando Chase prova a interrompere tutto il chirurgo trova l'anomalia che conferma la teoria di House: cellule staminali cancerogene del donatore, attaccando gli organi trapiantati, erano poi entrate in circolo nel corpo dei riceventi, integrandosi agli altri organi senza svolgerne realmente il compito, risultando cos\u00ec come cancro pur non essendolo.\nL'episodio si conclude con House che telefona a Lucas chiedendogli se pu\u00f2 essere interessato a lavorare per lui in maniera definitiva.\nEventi avversi.\nTrama.\nUn pittore viene ricoverato in ospedale perch\u00e9 soffre di agnosia visiva: vede infatti la realt\u00e0 in modo distorto. House rivela al suo team di medici di averli spiati tramite il suo investigatore Lucas: ha scoperto che Tredici deve pagare interessi esagerati sul finanziamento dell'auto, Kutner \u00e8 sul Guinness dei primati perch\u00e9 ha strisciato in un corridoio lungo trenta chilometri con il soffitto alto mezzo metro, e la moglie di Taub ha aperto un conto corrente in cui ha versato pi\u00f9 di ottantamila dollari. Taub parla del conto corrente con la moglie e scopre che lei voleva fargli una sorpresa, regalandogli l'auto che desidera: a questo punto Taub \u00e8 tormentato dai rimorsi e vuole confessare alla moglie le proprie scappatelle, cosa che fa nonostante House cerchi di impedirglielo.\nHouse chiede a Lucas di spiare Cuddy, ma mentre investiga nel suo ufficio viene sorpreso dalla donna, da cui rimane invaghito, e per salvarsi dalla situazione si offre di investigare su House per lei a patto che ella risponda alle sue domande.\nIntanto House ha intuito il problema del paziente: egli, per non deludere la fidanzata, finge di essere ricco per via del successo delle sue opere, mentre i soldi provengono da case farmaceutiche per cui fa la cavia; cos\u00ec Taub viene mandato a casa sua e scopre che l'uomo sta provando tre farmaci diversi, che hanno formato un bezoario, il quale viene estratto da Chase durante un intervento chirurgico.\nHouse sorprende Lucas a casa sua e durante una discussione il dottore confessa al detective che il motivo per cui pedina Cuddy \u00e8 perch\u00e9 ha un debole per lei.\nLucas incontra Cuddy in un bar e le fa vedere una foto imbarazzante di House versione \"cheerleader\", spiegandole per\u00f2 che la foto potrebbe essere stata truccata da House, il quale l'avrebbe fatto per attirare su di s\u00e9 l'attenzione; tuttavia Cuddy non \u00e8 stupita, sperando in questo modo di mettere nel sacco sia House sia Lucas; cos\u00ec, il detective ritorce la situazione a suo vantaggio affermando che, sapendo ella che la foto era truccata, l'unico motivo per cui sarebbe venuta al bar con Lucas \u00e8 che prova per lui un certo interesse.\nAlla fine dell'episodio (mentre i due arrangiano qualche nota con pianoforte e chitarra), Lucas dice al diagnosta di aver fatto delle ricerche: ha scoperto che in realt\u00e0 la foto non era truccata e House ribatte che era diventato cheerleader solo per piacere a una ragazza, senza per\u00f2 avere successo.\nImpronte genetiche.\nTrama.\nUna venticinquenne cinese adottata da una famiglia americana si reca in Cina per cercare notizie sui suoi genitori biologici, ma quando li trova questi la rinnegano. Allora decide di recarsi in un tempio di Buddha, dove effettua una particolare preghiera che prevede di sollevare due volte una statua (se la seconda volta non si riesce a sollevare la statua vuol dire che Buddha esaudir\u00e0 il desiderio chiesto); nello sforzo, per\u00f2, incomincia a vomitare sangue ed ha un collasso.\nRitornata dalla Cina, viene subito ricoverata al Princeton Plainsboro, dove si viene a sapere che i chirurghi cinesi le hanno asportato 30\u00a0cm di intestino, senza per\u00f2 aver ottenuto miglioramenti. Intanto Kutner dice a House che sua madre ha provato a chiamarlo pi\u00f9 volte, ma House, rimanendo tranquillo, spiega che suo padre \u00e8 morto e si rifiuta di andare ai funerali, decidendo quindi di impegnarsi personalmente con la paziente cinese. Mentre esamina i medicinali assunti in Cina, si accorge che i medici cinesi la curavano per la SARS, cos\u00ec quando la ragazza gli tossisce addosso, Cuddy gli inietta una dose di immunoglobuline per prevenire la malattia. In realt\u00e0 si tratta di uno stratagemma per drogarlo e costringerlo ad andare al funerale del padre. Infatti House sviene e si risveglia in macchina accanto a Wilson senza Vicodin, bastone e cellulare. Il viaggio con Wilson \u00e8 esilarante e House tenta in tutti i modi di evitare che Wilson arrivi a destinazione, facendo addirittura arrestare tutti e due. Portati in una centrale di polizia, House e Wilson raccontano le loro vicende all'agente incaricato di esaminare il loro caso. Cos\u00ec si viene a scoprire come \u00e8 nata la loro amicizia: i due erano presenti in un convegno di medicina a New Orleans e in un bar un tizio metteva a ripetizione nel juke box una canzone di Billy Joel; Wilson gli chiese pi\u00f9 volte di smettere, ma questi continuava, e alla fine lui - esasperato - tir\u00f2 una bottiglia contro uno specchio del bar dando origine a una rissa. Cos\u00ec Wilson fin\u00ec in prigione e House, pur non conoscendolo, pag\u00f2 la cauzione per farlo uscire.\nIntanto, in ospedale la paziente continua a peggiorare, poich\u00e9 non si tratta di SARS, n\u00e9 di calcoli biliari (come aveva precedentemente teorizzato Foreman con l'aiuto di Chase e Cameron).\nRilasciati dalla polizia, House e Wilson riescono ad arrivare al funerale. Nel mentre, House confessa che in realt\u00e0 all'et\u00e0 di dodici anni scopr\u00ec che John House non era suo padre biologico, perch\u00e9 durante il periodo del concepimento si trovava a un'esercitazione a Okinawa, e inoltre alcuni tratti genetici non corrispondevano. Durante la funzione religiosa, House accontenta la madre facendo anche un discorso per suo padre, dicendo che se fosse stato un padre migliore lui sarebbe stato un figlio migliore e mentre lo saluta con un bacio gli preleva un pezzo di pelle dall'orecchio per soddisfare la sua curiosit\u00e0 ed effettuare il test del DNA. Wilson vede House fare ci\u00f2 e in un'altra stanza della chiesa i due hanno un'accesa discussione durante la quale, per la seconda volta, Wilson tira una bottiglia di alcool verso un vetro e lo rompe, proprio come successe nel loro primo incontro.\nDurante il pranzo, House (che si mantiene in contatto telefonico con il suo team) e Wilson riescono ad avere l'intuizione per riuscire a guarire la ragazza: infatti lei \u00e8 nata nel 1983 e dal 1979 in Cina vigeva la legge sul figlio unico (allora la serie era trasmessa quando la legge era ancora in vigore). Quindi il padre della ragazza doveva aver tentato di uccidere la figlia. House deve solo scoprire come. Tornato in ospedale, capisce tutto prima che la ragazza venga portata a fare una risonanza: il padre ha tentato di ucciderla infilzando nella fontanella della bimba tre aghi che si sono mossi quando la ragazza ha tentato per la seconda volta di alzare il Buddha (manovrato da un magnete). Wilson sorprende House ubriaco nel suo ufficio e quest'ultimo gli rivela di aver fatto il test del DNA e aver scoperto che suo padre non \u00e8 il vero padre, ma la novit\u00e0 non lo sorprende.\nWilson confessa a House che il viaggio che hanno fatto insieme \u00e8 stata l'unica cosa piacevole che gli \u00e8 successa dalla morte di Amber e quindi pensa di tornare a lavorare al Princeton-Plainsboro. I due amici vanno a mangiare insieme, dopo che House si rende veramente conto che suo padre \u00e8 morto e Wilson gli fa le condoglianze.\nTredici porta fortuna.\nTrama.\nUna donna che Tredici ha conosciuto in un bar la sera prima ha una crisi epilettica. La dottoressa la porta al Princeton-Plainsboro e House si occupa del suo caso. Il diagnosta approfitta della situazione per indagare sulla vita privata di Tredici e va a perquisirne la casa assieme a Foreman. Tredici crede che la malattia sia dovuta all'uso di droga, ma successivamente scopre che la storia clinica della donna \u00e8 molto pi\u00f9 vecchia e che parecchi medici l'hanno visitata negli ultimi anni. Scopre, inoltre, che \u00e8 andata a letto con lei solo per entrare in contatto con House, dopo un anno di tentativi.\nIntanto, House continua ad indagare sui componenti del proprio team e soprattutto fa pedinare Wilson, che per\u00f2 sa di essere spiato e cerca di ingannare l'amico e il suo investigatore privato con una finta relazione e addirittura lasciando loro intendere di fare uso di droghe.\nForeman confessa a Tredici di aver trovato il suo test sulla malattia di Huntington e scopre che le rimane meno tempo del previsto prima della sua morte, anche per via del rischioso stile di vita che conduce tra alcol e droghe. Nonostante cerchi di farla ragionare, facendole capire che rischia di distruggere il suo lavoro, la carriera e la sua vita, Tredici continua a fare ci\u00f2 che le pare. Cuddy sorprende Tredici farsi una flebo, deducendo che sia reduce da una sbronza e, di conseguenza, vorrebbe sottoporla a un test antidroga. House lo impedisce, ma la licenzia per non aver partecipato alla diagnosi differenziale. Mentre si sospetta che la paziente abbia una grave malattia incurabile, Tredici si riavvicina a lei (House le chiede di comunicarle personalmente la diagnosi) e dopo aver dimostrato la sua lealt\u00e0 al lavoro, scopre la vera causa della malattia, e House la riassume: Tredici per\u00f2 intuisce che il diagnosta l'ha manipolata per farla riavvicinare alla paziente e poter cos\u00ec diagnosticare la vera malattia.\nAl termine dell'episodio, Tredici continua con il suo stile di vita rischioso, ma sembra triste e vuota. House, dopo aver saputo che Cuddy ha adottato un bambino e che ha chiesto a Wilson di appoggiare la sua richiesta di adozione, si allontana sorpreso senza congratularsi.\nJoy.\nTrama.\nIl team prende il caso del signor Harmon, un uomo di mezza et\u00e0 dalla vita grigia e anonima, che ha avuto recenti collassi e svenimenti. Con possibili diagnosi che vanno da traumi e colpi violenti a tossine dei prodotti consumati per lavoro, si scopre presto che l'uomo, che sta crescendo la figlia di 12 anni da solo, ha degli episodi di sonnambulismo, e nel corso di alcuni di questi attacchi si procura sostanze stupefacenti. Mentre il team tenta di capire cosa abbia potuto fare per ammalarsi mentre era sonnambulo, la sua condizione continua a peggiorare, fino a quando comincia a sudare sangue. I medici decidono di inserirlo nella lista d'attesa per un trapianto di rene e House cerca di ottenere il consenso della figlia a donare un rene al padre. Poich\u00e9 la ragazza ha solo 12 anni e poich\u00e9 il padre si trova in conflitto di interessi, \u00e8 necessario l'intervento di Cuddy affinch\u00e9 spieghi alla ragazza la complessit\u00e0 dell'intervento chirurgico a cui sta per sottoporsi. House, per\u00f2, si accorge di non poter usare la ragazza come donatrice, perch\u00e9 soffre della stessa malattia del padre. Anche la figlia comincia, infatti, a manifestare episodi di sonnambulismo e a sudare sangue.\nNel mentre House, dopo aver scoperto che Cuddy sta per adottare una bambina, che nascer\u00e0 nell'arco di due settimane, cerca di dissuaderla dal diventare madre, convinto che ci\u00f2 non la render\u00e0 felice. Cuddy incontra la madre in persona per il colloquio finale: si tratta di Becca, una ragazza molto giovane che ha fatto uso di droghe fino a quando non ha scoperto di essere rimasta incinta e che \u00e8 convinta di essere una perdente nella vita, come lo erano state sua madre e sua nonna prima di lei. La ragazza ha scelto di dare la propria figlia a Cuddy perch\u00e9, pur essendo una madre single, la ritiene una donna forte, che \u00e8 riuscita a prendere sempre le decisioni giuste e a realizzarsi nella vita e nella professione. Cuddy le nota uno strano sfogo sul braccio e decide di portarla al Princeton-Plainsboro, dove richiede una serie di esami completi per la mamma e per il feto a una Cameron stupita e contrariata. Le condizioni della ragazza, in apparenza normali, peggiorano improvvisamente, e si scopre che la nascitura ha i polmoni sottosviluppati di 10 settimane. Cuddy deve gestire il caso sia come medico sia come potenziale madre, e lei e il team di House devono prendere una delicatissima decisione che potrebbe mettere a rischio la salute sia della madre sia della bambina. La ragazza, posta di fronte a una scelta, preferisce salvare s\u00e9 stessa e anticipare il parto, anche se questo comporter\u00e0 maggiori rischi per la bambina.\nNel frattempo, House risolve il caso del signor Harmon, che aveva nascosto le proprie origini irachene e aveva ostacolato cos\u00ec la comprensione della malattia di cui soffrivano sia lui sia la figlia: si tratta della febbre mediterranea familiare.\nHouse si reca a cercare Cuddy e assiste insieme con lei alla nascita di Joy, la figlia di Becca. Tuttavia, dopo aver visto la gioia incontenibile di Cuddy, che finalmente sta per diventare madre adottiva, Becca ci ripensa e decide di tenere la figlia. Costretta a lasciare la bambina alla madre biologica, Cuddy torna a casa sconvolta. House si presenta a casa sua di notte e dopo un breve alterco i due finiscono per baciarsi, ma House se ne va subito dopo.\nIl prurito.\nTrama.\nUn uomo agorafobico, con un'ossessiva paura di uscire di casa, si ammala misteriosamente, ma non si lascia portare in ospedale dal pronto intervento; egli soffre di questa fobia da quando, in una sparatoria, \u00e8 stata uccisa la sua fidanzata. Cameron, che gi\u00e0 gli offriva assistenza sanitaria a domicilio, porta il suo caso al team di House, che dovr\u00e0 cercare di portare l'ospedale dal paziente, vista l'impossibilit\u00e0 del contrario.\nNel frattempo, Wilson cerca di convincere House e Cuddy a provare ad uscire insieme, senza per\u00f2 ottenere nulla, in quanto entrambi sono convinti che una relazione non avrebbe successo. Anche la relazione fra Chase e Cameron ha dei problemi, in quanto la donna \u00e8 ancora legata al suo precedente amore, morto da tempo, cosa che ostacola il rapporto fra i due e che fa sentire Chase trascurato.\nHouse tenta in tutti i modi di convincere il paziente ad uscire di casa (anche facendogli provare pi\u00f9 dolore), ma quest'ultimo sembra preferire morire nella sua abitazione piuttosto che vivere fuori. Cos\u00ec, Cameron e il team di House sono costretti a escogitare un piano per poter effettuare un'operazione: somministrare l'anestesia a casa del paziente, trasferirlo e operarlo in ospedale e farlo risvegliare nuovamente a casa. Ma le cose non vanno come pianificato: Cameron, sentendosi in colpa, sveglia il paziente un attimo prima dell'operazione e questi denuncia l'ospedale. Cuddy si arrabbia con House, che non controbatte come al solito, probabilmente per il bacio della sera precedente. Wilson associa un prurito di House (causato da una puntura di zanzara) al presunto turbamento che gli provoca Cuddy. Cameron riuscir\u00e0 a convincere il paziente a ritirare la denuncia e ridare fiducia al team di House, che potr\u00e0 riprendere le ricerche sulla diagnosi corretta. Come di consueto, questa sar\u00e0 intuita da House, che nota una particolare attenzione del paziente per le pulizie del bagno, cosa che gli fa pensare ad un avvelenamento da parte dei prodotti che usa. La diagnosi \u00e8 errata, ma porta il medico ad intuire la vera causa: alcuni frammenti di un proiettile sono rimasti infatti nel suo corpo, avvelenandolo.\nAlla fine dell'episodio, House convince il paziente ad affrontare le proprie paure e lui esce di casa. Cameron, spinta dal discorso del diagnosta, accetta di dare a Chase pi\u00f9 spazio nella sua vita. House si reca a casa di Cuddy, ma va via senza entrare.\nEmancipazione.\nTrama.\nIl team segue il caso di una ragazza sedicenne, operaia in una grande industria, che collassa quando i polmoni le si riempiono di liquido mentre \u00e8 al lavoro. La giovane informa House e il team di essere una minore emancipata che vive e si gestisce da sola da quando i suoi genitori sono morti. Il team inizia a trattarla per sospetti problemi al cuore.\nNel mentre, Foreman chiede il permesso ad House per iniziare un \"trial\" clinico, ma House rifiuta. Poco dopo, per rimarcare la sua decisione, il diagnosta affida a Foreman la cura della paziente, ma il neurologo lo ignora facendo procedere Kutner. Quest'ultimo crede alla paziente e le cambia di propria iniziativa la cura, causandole problemi. Foreman, ignorando House, va in ambulatorio, dove viene pungolato da Cuddy, che gli affida un caso che possa dimostrare la sua competenza: il paziente \u00e8 un bambino di quattro anni, che arriva quasi alla morte, e cos\u00ec Foreman si interroga sulle sue vere capacit\u00e0 senza la collaborazione di House; chiede, tuttavia, aiuto a Cameron e Chase, che gli forniscono suggerimenti per un'analisi differenziale, pur ripetendogli diverse volte di parlare del caso ad House. Foreman testardamente rifiuta e alla fine si accorge che il fratello maggiore del bimbo malato \u00e8 molto sollecito nell'assisterlo, gli sta sempre accanto e gli fa assumere delle vitamine non prescritte, nella convinzione di rinforzare le sue difese contro la malattia, in realt\u00e0 provocando un'ipervitaminosi.\nForeman riesce dunque a risolvere il caso senza l'aiuto di House, e il piccolo paziente si riprende dopo poco, allontanandosi dall'ospedale insieme alla madre, tenendo per mano il fratello maggiore.\nNel frattempo, la ragazza continua ad accumulare bugie su bugie, tra cui una presunta violenza subita dal padre (che l'ha portata alla precedente menzogna in cui dichiarava deceduti i genitori). House, comunque, riesce a trovare la diagnosi: leucemia. La ragazza necessiterebbe di un trapianto di midollo, cos\u00ec Tredici, contro la volont\u00e0 della ragazza, va alla ricerca dei genitori, ma scopre l'ennesima bugia: la sedicenne ha rubato l'identit\u00e0 di una sua coetanea per non farsi trovare dai suoi genitori. Alla fine, per\u00f2, House riesce ad estorcerle la verit\u00e0: per una distrazione, il fratellino della ragazza era annegato mentre faceva il bagno e lei, in preda ai rimorsi, aveva deciso di fuggire di casa, e ora preferisce morire piuttosto che prendere del midollo dai propri genitori. Solo in extremis House convince la sedicenne a chiamare i genitori e a ricongiungersi a loro, oltre che guarire.\nAlla fine dell'episodio, Foreman comunica ad House che ha intenzione di incominciare a occuparsi del \"trial\" clinico, visto che \u00e8 riuscito a seguire due casi contemporaneamente, e House stavolta non obietta.\nL'ultima risorsa.\nTrama.\nIn ospedale, un uomo armato di nome Jason prende in ostaggio House, Tredici e alcuni pazienti nell'ufficio della Cuddy. L'uomo afferma di essere malato, ma non sa di cosa, nonostante sia stato gi\u00e0 visitato senza esito da 16 medici negli ultimi due anni, e chiede le immediate attenzioni dal miglior medico dell'ospedale, minacciando di uccidere alcuni ostaggi. In una stanza piena di persone malate, House deve sfruttarle per assicurare all'uomo che lo curer\u00e0 e per evitare che gli vengano somministrati dei sonniferi; Tredici si propone come cavia anche per medicine pericolose o dolorose con la motivazione che, per via della sua malattia, vivr\u00e0 comunque meno degli altri e, di conseguenza, si sacrifica. Mentre Cuddy e il resto del team comunicano con House via telefono per fare test e proporre possibili diagnosi, ponderano la possibilit\u00e0 che l'uomo non abbia niente di fisico e che i pazienti sequestrati potrebbero rischiare la loro vita. Con un ostaggio gi\u00e0 ferito, Tredici mette in gioco la sua stessa breve vita mentre riceve gli stessi trattamenti sperimentali che l'ostaggio sta ricevendo. In seguito si rende necessaria una TAC e, per eseguirla, l'uomo deve consegnare la pistola ad House per non ottenere risultati sfocati; dopo l'esame, il diagnosta restituisce la pistola a Jason, manifestando la sindrome di Stoccolma; Jason confessa ad House che ha preso degli ostaggi perch\u00e9 vuole una risposta sulla sua malattia, in quanto non sopporta l'incertezza. House scopre la patologia, la melioidosi, e intuisce che gli altri sedici medici non l'avevano identificata perch\u00e9 il paziente sbagliava a stendere l'anamnesi: alla domanda se avesse mai visitato paesi tropicali, ometteva sempre di citare un soggiorno in Florida. Jason, per\u00f2, vuole provare i farmaci su Tredici, cosa che la ucciderebbe sicuramente: la dottoressa lo implora piangendo di essere risparmiata; l'uomo, poco prima dell'intrusione della SWAT, si fida e si inietta il farmaco. Il rischio corso da Tredici la spinge ad accettare la proposta di fare parte dei pazienti del \"trial\" clinico di Foreman. Alla fine di questo episodio viene analizzato in modo pi\u00f9 approfondito il rapporto tra House e Cuddy, che si chiarisce in parte con un dialogo finale tra i due.\nDolci chili di troppo.\nTrama.\nHouse e il team seguono il caso di un'insegnante di fitness, Emmy Harding, che collassa mentre sta girando uno spot. Quando il team le fa dei test per asma, abuso di steroidi e deficienza di vitamine per la dieta che segue, le condizioni della paziente peggiorano. Sebbene si presenti come guru naturale del fitness, il team scopre presto che la donna nasconde un grosso segreto che potrebbe contribuire al deterioramento delle sue condizioni: infatti era obesa, ed ha usato un bypass gastrico per dimagrire. La sua malattia \u00e8 dovuta proprio a questo, e per guarire andrebbe rimosso tale bypass ed iniziata una dieta ricca di carboidrati, cosa che per\u00f2 Emmy si rifiuta di fare, preferendo prendere delle medicine per controllare i sintomi.\nNel mentre, Tredici inizia le sue sedute del trial clinico per il morbo di Huntington con Foreman, e vede una paziente in uno stadio molto peggiore del suo, cosa che la turba (facendole rivivere una scena della sua infanzia, quando sua madre per via della malattia la sgridava senza motivo. La donna poi mor\u00ec senza nemmeno un ultimo saluto da parte della figlia) e la spinge a non tornare alla seduta successiva.\nKutner intanto d\u00e0 consigli medici via internet spacciandosi per House, e Taub lo copre; DeeDee, una paziente che ha chiesto consigli on-line, si presenta all'ospedale dicendo di avere gravi problemi e pretendendo di parlare con House; cos\u00ec, Kutner e Taub tentano di curarla di nascosto dal diagnosta, ma quando vanno nella sua camera per visitarla viene loro detto che la donna \u00e8 morta. I due sono sconvolti, ma House svela la messa in scena: la malata era in realt\u00e0 un'attrice assunta dallo stesso House (che aveva scoperto la \"truffa\" di Kutner) e ci\u00f2 servir\u00e0 da lezione per Kutner, che d'ora in poi dovr\u00e0 dare ad House la met\u00e0 del ricavato (e il 25% a Chase).\nCuddy si trasferisce nell'ufficio di House, dato che il suo \u00e8 in ristrutturazione a seguito delle devastazioni verificatesi nel corso dell'episodio precedente, e cerca di sviluppare un rapporto con House, ma lui si comporta insensibilmente e la offende. Per riconquistarla, alla fine dei lavori di ristrutturazione, le fa trovare a sorpresa la sua vecchia scrivania nel suo nuovo ufficio; la direttrice corre da House per ringraziarlo ma si tira indietro amareggiata quando nota che \u00e8 in compagnia di DeeDee e capisce che il loro rapporto non ha importanza per lui.\nGioia al mondo.\nTrama.\nHouse e il team devono vedersela con un'adolescente, Natalie, che collassa durante una recita di Natale del suo liceo. La ragazza \u00e8 vittima abituale di bullismo da parte dei compagni, che la deridono per via del suo peso. Kutner, molto interessato al caso, ha una reazione avversa con uno dei presunti persecutori della ragazza, Simon, un ragazzo molto affascinante; cos\u00ec Taub lo rimprovera e gli dice di non rivalersi sul giovane, visto che, a causa della sua etnicit\u00e0 e per il fatto di essere rimasto orfano in tenerissima et\u00e0, secondo lui l'indiano fu a sua volta vittima di bullismo. Chase e Kutner interrogano i compagni di Natalie, che per\u00f2 non collaborano, finch\u00e9 i dottori non li informano che la ragazza \u00e8 ad un passo dalla morte: una delle compagne di classe dice di averle dato dei funghi allucinogeni, appartenenti a Simon. Nonostante le cure, le condizioni della giovane continuano a peggiorare.\nForeman continua a lavorare con Tredici per l'Huntington, ed il loro rapporto nel trial clinico va avanti quando lui impara da lei un'importante lezione.\nNel frattempo, Wilson scommette con House che quest'ultimo non riuscirebbe mai a ricevere un regalo da un paziente, ma perde la scommessa perch\u00e9 il geniale dottore riceve un dono di Natale da una paziente a cui diagnostica una partenogenesi (mai accertata in esseri umani) ma, per non ricevere lodi sulla sua scoperta, dice di aver inventato tutto per coprire il tradimento della donna.\nAlla fine \u00e8 Cuddy ad avere la giusta intuizione sulla malattia di Natalie: \u00e8 eclampsia, che la ragazza ha contratto durante una gravidanza che ha tenuto nascosta a tutti. Tre settimane prima, infatti, la giovane aveva partorito segretamente in una casa abbandonata, ma credendo che la neonata fosse morta l'aveva lasciata sul posto. Pur avendo la giusta diagnosi, le sue condizioni sono ormai troppo gravi e non pu\u00f2 guarire. Cuddy si reca nella casa abbandonata per cercare il corpo della neonata, e scopre che in realt\u00e0 la piccola non \u00e8 morta, ma \u00e8 stata trovata da una coppia di senzatetto che si sono presi cura di lei. Cos\u00ec, la direttrice porta la bimba a Natalie, che si sente enormemente sollevata nel vedere che \u00e8 viva, e che ha cos\u00ec la possibilit\u00e0 di passare un po' di tempo con sua figlia prima di morire. Dopo la morte della ragazza, i nonni e il pap\u00e0 della neonata (che \u00e8 proprio Simon) decidono di darla in adozione, e Cuddy riesce a ottenerne l'affidamento, realizzando finalmente il suo sogno di diventare madre.\nAlla fine dell'episodio, Kutner va a trovare un ex compagno che era stato \"bullizzato\" da lui ai tempi del liceo (l'ipotesi di Taub, dunque, era completamente errata), mentre Foreman e Tredici si scambiano un bacio, dopo che la dottoressa si \u00e8 resa conto che il neurologo \u00e8 una persona diversa da House.\nSenza dolore.\nTrama.\nIl team di House \u00e8 alle prese con un uomo che ha tentato pi\u00f9 volte di suicidarsi a causa dei continui dolori in tutto il corpo, che nessun medico \u00e8 mai stato in grado di diagnosticare: House \u00e8 interessato al caso per le similitudini fra lui e l'uomo.\nIntanto, Cuddy cerca un metodo per riuscire a gestire sia la figlia che l'ospedale, ma alla fine scoprir\u00e0 di non poterci riuscire, cos\u00ec delegher\u00e0 parte dei suoi impegni di amministratrice a Cameron, che otterr\u00e0 una promozione.\nHouse si accorge che nell'impianto idraulico di casa sua c'\u00e8 una perdita, cos\u00ec chiama l'idraulico e scopre che il tubo dell'acqua \u00e8 stato divelto, poich\u00e9 il medico per entrare nella vasca da bagno, date le sue difficolt\u00e0 motorie, si appende al tubo medesimo. Per questo genere di danni l'assicurazione non paga, ma House corrompe l'idraulico per fare in modo di ottenere un risarcimento, anche se, in questo modo, ha speso pi\u00f9 soldi di quelli che otterr\u00e0.\nIntanto, nella relazione fra Tredici e Foreman nascono dei problemi per via del trial clinico, che implica un rapporto medico-paziente fra i due.\nIl paziente continua a peggiorare e House alla fine, visto che non \u00e8 riuscito a identificare la patologia da cui \u00e8 afflitto l'uomo, decide di dimetterlo e di lasciarlo andare a casa a suicidarsi. Prima che ci\u00f2 accada, per\u00f2, il geniale dottore ha un'intuizione e riesce a curarlo con una diagnosi di epilessia: una terapia anticonvulsivante libera l'uomo dal dolore.\nInfine, nell'ultima scena dell'episodio, Foreman constata che Tredici sta meglio grazie al suo farmaco, ma scopre da un'infermiera che la medicina assunta dalla compagna \u00e8 un placebo.\nBimba dentro.\nTrama.\nHouse e il suo team devono affrontare il caso di una donna di 29 anni, insegnante di sostegno per bambini problematici, che tossisce sangue.\nCameron deve svolgere il lavoro di Cuddy, che vuole passare pi\u00f9 tempo a casa con la bambina. L'immunologa deve quindi scegliere se consentire le procedure che House decide di applicare alla paziente; la donna, pur tenendogli testa, finisce sempre per acconsentire alle rischiose cure o test che propone il suo vecchio capo, anche se alla fine le sue decisioni si riveleranno giuste.\nIntanto Cuddy valuta seriamente di ripudiare Rachel, la neonata che le \u00e8 stata temporaneamente affidata prima di essere adottata definitivamente, perch\u00e9 afferma di non provare felicit\u00e0 con lei; Wilson cerca in ogni modo di consolarla e convincerla a tenere la bambina.\nLa direttrice viene contattata telefonicamente da Kutner, il quale fin dall'inizio si era mostrato contrario ad un test molto rischioso proposto da House (asportare alla paziente la calotta cranica per valutare la risposta del cervello a vari stimoli), e mentre ordina ad House di interrompere il test, la bambina inizia a piangere: la paziente ne \u00e8 molto irritata, cosa che in seguito consente al diagnosta di individuare da quale patologia \u00e8 affetta; Cuddy, in preda ad una crisi, urla a Rachel di smettere di piangere e il pianto della piccola termina: crede perci\u00f2 di essere riuscita a stabilire un contatto con la bambina e decide quindi di tenerla, comunicando la cosa ad House, il quale prende in braccio la piccola (che peraltro gli vomita sulla camicia), e la squadra curioso e interessato.\nNel frattempo, Foreman \u00e8 indeciso sul da farsi circa il trial clinico per il morbo di Huntington: non sa infatti se somministrare il vero farmaco a Tredici (che afferma di sentirsi meglio pur prendendo il placebo), donandole qualche anno di vita in pi\u00f9 ma rischiando la carriera; si decide a farlo solo dopo un consulto con House.\nAlla fine dell'episodio, Cameron decide di lasciare il lavoro da direttrice perch\u00e9 si accorge di non essere in grado di dire di no ad House, in quanto era stato proprio lui ad insegnarle come diagnosticare e curare i pazienti, e perci\u00f2 le aveva trasmesso il suo metodo. Cuddy \u00e8 quindi costretta a tornare al lavoro, motivo per cui comincia a stressarsi per gestire al meglio sia la sua carriera sia la bambina.\nIl bene pi\u00f9 grande.\nTrama.\nDana Miller, famosa ex ricercatrice sul cancro che ha lasciato le sperimentazioni per trovare la felicit\u00e0, e che per questo viene duramente criticata dal team e da Wilson, viene ricoverata al Princeton in preda a uno pneumotorace.\nIntanto, Cuddy mette in atto una serie di \"vendette\" contro House, colpevole di averle impedito di delegare il suo lavoro a Cameron e quindi di trascorrere pi\u00f9 tempo con la sua bambina. Taub parla alla moglie della possibilit\u00e0 di avere un figlio, ma questa \u00e8 contraria. Tredici comincia ad accusare alcuni effetti collaterali a causa del farmaco sperimentale contro la malattia di Huntington, che Foreman ha iniziato a somministrarle al posto del placebo, di nascosto da tutti tranne che da House, contravvenendo cos\u00ec al protocollo sui test clinici e mettendo a repentaglio la propria carriera.\nLa paziente presenta nuovi sintomi (fegato, epidermide, cuore, colonna vertebrale), ma nessuno riesce a venirne a capo. Al contempo, Tredici comincia a perdere la vista e Foreman - sottoponendola a risonanza magnetica - scopre che il farmaco contro la malattia di Huntington ha provocato un cancro al chiasma ottico, che la rende poco dopo totalmente cieca. Il neurologo vuole rivolgersi alla casa farmaceutica che produce il farmaco usato nella sperimentazione per raccontare tutto e sapere come sono stati trattati altri casi analoghi, ma House e la stessa Tredici glielo impediscono per non fargli rischiare la revoca della licenza medica. House, peraltro, lo aiuta a praticare una radioterapia localizzata a Tredici.\nLa Miller inizia a sanguinare da tutti gli orifizi, ma le varie differenziali non portano a nulla. Cuddy, convinta da Wilson, incontra House scusandosi per gli scherzi vendicativi ai quali lo ha sottoposto. House l'apostrofa discutendo sulle variazioni d'umore delle donne durante il periodo mestruale, e nello stesso momento ha la solita illuminazione: la paziente, 8 mesi prima, era stata sottoposta ad un intervento chirurgico per l'asportazione di un mioma uterino; in tale occasione, diverse cellule endometriali erano entrate nel flusso sanguigno, andandosi a depositare per tutto il corpo e moltiplicandosi. Raggiunta la \"massa critica\" e avvicinandosi le mestruazioni la paziente ha subito l'effetto di avere tanti \"uteri\" per tutto il corpo che hanno incominciato a gonfiarsi prima e a sanguinare poi, mettendone a rischio la vita.\nIn chiusura dell'episodio, Foreman si rivolge comunque alla casa farmaceutica che, nonostante abbia falsificato delle cartelle cliniche e messo a repentaglio la reputazione dell'ospedale, non lo licenzia ma gli vieta semplicemente di partecipare ad altri trial clinici. Tredici riacquista l'uso della vista. Wilson, dopo un colloquio con la Miller, incomincia ad uscire dallo stato di depressione dato dalla perdita di Amber, tanto che riesce a trovare il coraggio di lavare una tazza ancora sporca del suo rossetto.\nInfedele.\nTrama.\nIn un centro di recupero per poveri, il reverendo Daniel Beeson torna nel suo appartamento e trascorre la notte a fumare e bere. Quando sente bussare alla porta e va ad aprire, trova un Ges\u00f9 sanguinante e sospeso in aria. Il caso finisce nelle mani di House, poich\u00e9 il prete \u00e8 in realt\u00e0 non credente e convinto di avere le allucinazioni.\nIl diagnosta \u00e8 contrario alla relazione tra Tredici e Foreman, e comunica ai due di lasciarsi, altrimenti sar\u00e0 costretto a licenziarli. Foreman, non essendo d'accordo con le condizioni poste, decide di non fare nulla, cosicch\u00e9 House lo licenzia. Il neurologo chiede a Cuddy una lettera di referenze, ma la direttrice si rifiuta e lo mette di fronte ad una dura realt\u00e0: nonostante lui sia un bravo medico, ha trasgredito a parecchie regole, mettendo a repentaglio sia la sua carriera sia la reputazione dell'ospedale, motivo per cui difficilmente verr\u00e0 accettato a lavorare in altri ospedali.\nIntanto, mentre Kutner e Taub fanno l'anamnesi di Daniel, notano che il paziente ha cambiato spesso residenza nel giro di pochi mesi: scoprono infatti che, essendo stato accusato di aver molestato un ragazzino, \u00e8 stato trasferito pi\u00f9 volte, anche se il prete nega l'accaduto. A seguito di questa accusa, il religioso \u00e8 sconfortato e confessa ai dottori di aver perso la fede. Non trovando nulla di rilevante e convinti che le allucinazioni del paziente fossero causate dall'alcol, i due medici decidono di dimettere Daniel, ma scoprono che un alluce si \u00e8 staccato dal piede per necrosi.\nNel frattempo, Cuddy chiede ad House di partecipare alla cerimonia di battesimo per Rachel, ma lui, sapendo che la donna non \u00e8 fermamente religiosa, le d\u00e0 dell'ipocrita e la prende in giro. Taub e Kutner, dopo aver ispezionato la casa di Daniel, mettono il prete in una camera iperbarica, credendo abbia subito un avvelenamento da monossido di carbonio, ma il paziente comincia ad avere delle crisi che gli causano un attacco di cuore. A seguito di alcune analisi, i medici trovano una nevralgia intercostale, un trauma a un nervo del petto; di l\u00ec a poco, il prete perde la vista a un occhio.\nTredici informa Cameron e Chase circa l'ultimatum di House ed il licenziamento di Foreman, affinch\u00e9 i due possano darle consigli ed aiutare il loro amico trovandogli un posto al pronto soccorso. Mentre Chase le consiglia di lasciare Foreman per non rovinarsi la carriera, Cameron suggerisce di tenere testa ad House affinch\u00e9 lui la rispetti.\nI medici non riescono a trovare alcun danno strutturale all'occhio di Daniel, ma notano che il suo corpo si sta spegnendo lentamente. House crede che l'uomo abbia un'infezione, ma la milza si sta ammalando e non ci sono globuli bianchi che la indichino.\nPreoccupata per Foreman, che non riesce a trovare facilmente lavoro, Tredici propone ad House di riassumerlo al suo posto, ma Foreman va su tutte le furie quando viene a sapere che la sua ragazza sta facendo il gioco di House, che in realt\u00e0 \u00e8 un pretesto per avere il controllo sulle persone.\nDurante la biopsia, House e Daniel discutono sulla perdita di fede (fede che il prete spera di ritrovare) e il paziente sfida il diagnosta sulla sua stessa ipocrisia: secondo il prete, House salva le vite delle persone anche se dice di non preoccuparsene, poich\u00e9 in realt\u00e0 sta cercando qualcuno che gli dia la speranza che lo porti a credere. Ma il medico accantona questa teoria e se ne va, imbattendosi in Cuddy che, ricevuta l'ennesima presa in giro da House, annulla il suo invito al battesimo della figlia, dicendogli di non gradire persone che fomentano tanto odio in un'occasione speciale e di affetto.\nDopo aver effettuato dei test, Taub spiega ad House che Daniel ha l'AIDS. Una volta riferita la diagnosi al paziente, il prete non crede sia vero e puntualizza ai dottori che non ha mai avuto rapporti, e di conseguenza si rifiuta di fare altri test. House d\u00e0 comunque il consenso al team per cominciare la terapia. Credendo che il paziente menta, Taub va segretamente dal ragazzo che Daniel avrebbe molestato, Ryan, e, dopo averlo informato sulle condizioni del prete, gli consiglia di fare il test per l'AIDS, ma il ragazzo si rifiuta di collaborare.\nNella pausa pranzo, Wilson discute con House, il quale ritiene che l'invito della Cuddy sia l'ennesima provocazione, a cui lui non vuole cedere, ma l'oncologo pensa che il diagnosta dovrebbe lasciarsi trascinare dai sentimenti e iniziare ad avere una relazione con la donna, poich\u00e9 crede siano fatti per stare insieme. Di conseguenza, gli consiglia di partecipare al battesimo di Rachel, perch\u00e9 sa che lei ci tiene alla presenza di House.\nForeman torna da House per essere riammesso, ma quando Tredici si intromette e capisce che sta per essere licenziata, i due cominciano a litigare e Foreman si rende conto che la ragazza ha fatto la proposta ad House solo per non sentirsi in colpa.\nMentre Kutner fa un test anti-AIDS, Daniel manifesta un rush cutaneo. Il team si riunisce per discutere sulla nuova diagnosi e, tra le varie ipotesi, Tredici e Foreman, essendo in conflitto, litigano per divergenze d'opinione. House pone fine alla discussione dicendo di fare dei test genetici su Daniel. Mentre Taub e Kutner fanno i test, Ryan piomba in ospedale e chiede di parlare con il prete. Il ragazzo, pentitosi di averlo accusato per molestie, gli chiede scusa e viene perdonato.\nHouse riesce a diagnosticare la malattia del paziente, escludendo l'allucinazione tra i sintomi. Rivela quindi a Daniel che \u00e8 affetto dalla sindrome di Wiskott-Aldrich, malattia genetica simile all'AIDS che compromette il sistema immunitario. House spiega al prete che l'allucinazione era dovuta al bere e che fosse solo una coincidenza, ma Daniel nota che proprio quella coincidenza (la visione di Ges\u00f9) l'ha portato ad House che l'ha curato. Il prete ritrova quindi la fede.\nCuddy va da Cameron e le due notano che House \u00e8 riuscito di nuovo a risolvere il caso, pur avendo violato i suoi stessi principi. Cameron capisce che Cuddy prova qualcosa per House e le consiglia di parlargli a cuore aperto. Cos\u00ec la donna fa un ultimo tentativo, ma il diagnosta scappa prima che lei possa aprire bocca.\nAlla fine, Tredici torna a casa e saluta Foreman, seduto sul sofa che l'aspettava, con un inchino da teatro: i due hanno inscenato il tutto per poter continuare a lavorare con House; alla festa di Cuddy c'\u00e8 un'atmosfera di grande allegria, anche se lei spera fino all'ultimo che House si presenti, cosa che non succeder\u00e0.\nIl lato pi\u00f9 tenero.\nTrama.\nUn medico informa due genitori, Melanie e Ben, che il loro figlio \u00e8 affetto da mosaicismo genetico, cio\u00e8 ha un DNA sia femminile che maschile. Comunque, il loro bambino pu\u00f2 avere una vita normale una volta che subir\u00e0 un intervento \"correttivo\", ma saranno loro due a dover scegliere il sesso. Una volta cresciuto, il piccolo Jackson sviene in preda a dolori pelvici mentre gioca a basket.\nCuddy affida il caso ad House e gli chiede di non rivelare al paziente del suo difetto genetico per volere dei genitori, che tengono nascosto al figlio il trattamento con il testosterone, spacciandolo come vitaminico.\nNel frattempo, Foreman e Tredici fingono di non stare insieme, in modo che House non possa licenziarli, ma Taub e Kutner sospettano il loro doppio gioco.\nTredici comunica ai genitori del paziente di interrompere il trattamento con il testosterone per effettuare dei test, ma loro non sono d'accordo, poich\u00e9 il ragazzo riscontrerebbe dei problemi nella pubert\u00e0. Mentre Tredici d\u00e0 a Jackson il blocker per il testosterone, capisce che il ragazzo non vive bene la sua personalit\u00e0 e ad avvalorare la sua tesi c'\u00e8 una poesia scritta da lui, trovata a seguito di un'ispezione dell'abitazione, che sembra mostrare istinti suicidi. Tredici si sente in dovere di avvisare i genitori affinch\u00e9 loro possano dire la verit\u00e0 al figlio, ma la madre \u00e8 contraria. La dottoressa decide comunque di dare degli indizi a Jackson in modo tale che il ragazzo possa pretendere la verit\u00e0 dai genitori.\nIntanto, Wilson, Cuddy e il team notano che House \u00e8 diventato improvvisamente gentile con tutti e, a seguito di un'insufficienza respiratoria - che il diagnosta ritiene conseguenza di un'overdose di Vicodin - cominciano a sospettare che faccia uso di eroina per attenuare meglio il dolore alla gamba. Wilson lo mette alla prova offrendogli del bourbon: se la sua tesi \u00e8 esatta, il distillato dovrebbe provocare ad House un altro attacco respiratorio. Il geniale dottore, per\u00f2, capisce le intenzioni di Wilson e, subito dopo aver bevuto, esce dal locale e viene sorpreso a vomitare. Dopo esser stato scoperto, confessa a Wilson di fare uso di metadone, col quale, anche se aumenta esponenzialmente il rischio di mortalit\u00e0, elimina del tutto il dolore alla gamba.\nI genitori di Jackson, su consiglio della Cuddy, prendono coraggio per raccontare la verit\u00e0 al figlio, che rimane deluso per aver vissuto nella menzogna. Tredici consola il ragazzo consigliandogli di essere liberamente quello che lui vuole essere.\nNel mentre, la Cuddy viene a sapere che House fa uso di metadone e, preoccupata per lui, gli vieta di usarlo; il medico, per tutta risposta, si dimette. Di conseguenza, viene sostituito da Foreman, che continuer\u00e0 ad occuparsi del caso.\nIl paziente comincia a vomitare sangue; la causa \u00e8 una pancreatite necrotica. Il team pensa possa trattarsi della sindrome di Zollinger-Ellison oppure di sclerodermia, nel caso in cui le cure per la prima malattia non dovessero funzionare. Taub informa i genitori che Jackson non sta rispondendo alla Zollinger-Ellison; la madre \u00e8 disperata, poich\u00e9 la sclerodermia \u00e8 letale.\nWilson, preoccupato per House, si reca a casa sua e lo trova in gran forma, pronto per cominciare a lavorare in un altro ospedale. Perci\u00f2 pensa che lui sia felice, e cerca di convincere di questo anche la Cuddy che, sorpresa del suo cambiamento, propone a House di riassumerlo e fornirgli le cure per il metadone.\nForeman nota che il trattamento di Jackson sta rallentando la progressione della malattia, il che indicherebbe che la sclerodermia non \u00e8 la causa del suo malessere.\nHouse ritorna nel suo ufficio e viene informato dal team che Jackson non ha la sclerodermia. Studiando le cause, si scopre che il paziente era semplicemente disidratato: i sintomi sono stati tutti provocati dal liquido di contrasto iniettato per la risonanza magnetica, rimasto nell'organismo perch\u00e9 non smaltito dai reni, che non stavano funzionando bene a causa delle troppe bevande energetiche somministrate al bambino dai genitori. Il paziente viene cos\u00ec sottoposto a dialisi.\nAlla fine, House si rende conto che senza la sofferenza data dalla gamba non riesce ad essere il geniale medico che vuole essere (erano i genitori del ragazzo a volere la risonanza, il diagnosta li ha accontentati perch\u00e9 troppo \"felice\") e rinuncia al metadone.\nIl patto sociale.\nTrama.\nUn uomo (Nick, Jay Karnes) viene ricoverato in pronto soccorso perch\u00e9 affetto da una disinibizione del lobo frontale, cio\u00e8 dall'incapacit\u00e0 di tenere per s\u00e9 tutto ci\u00f2 che pensa, anche le cose molto imbarazzanti; quindi Cameron decide di affidare il paziente ad House.\nLa prima ipotesi di House \u00e8 che il paziente abbia un cancro all'interno del naso propagatosi fino al cervello, ipotesi che si rivela per\u00f2 sbagliata.\nNel frattempo, House invita Wilson a vedere i Monster Truck, ma l'amico rifiuta dicendo inizialmente di essere gi\u00e0 impegnato e poi sostenendo che non gli sono mai piaciuti, e che andava a vederli solo perch\u00e9 piacevano a lui. Il diagnosta, per\u00f2, non crede a questa affermazione e pensa che l'amico gli stia nascondendo qualcosa, cos\u00ec incomincia ad indagare.\nForeman ipotizza una neuro-sarcoidosi, patologia che almeno \u00e8 curabile, ma anche questa ipotesi si dimostra errata, poich\u00e9 il paziente non risponde alla terapia con gli steroidi e inoltre si manifesta un nuovo sintomo, l'insufficienza renale.\nWilson confessa ad House che mercoled\u00ec sera andr\u00e0 a giocare a racquetball con Taub, ma ancora una volta il diagnosta \u00e8 sospettoso e non crede che sia la verit\u00e0. L'amico dice di averlo nascosto ad House perch\u00e9 cos\u00ec Taub non sarebbe stato tormentato, e inoltre perch\u00e9 voleva nascondere il fatto che far\u00e0 con Taub ci\u00f2 che House non \u00e8 in grado di fare a causa del suo handicap.\nNel frattempo, Kutner pensa che potrebbe trattarsi di un disturbo metabolico congenito e per ridurre il numero di test da fare chiede ai genitori l'autorizzazione a poter testare il funzionamento dei nervi periferici della figlia, causandole una scottatura alla mano.\nHouse, per smascherare la bugia di Taub e Wilson, fa giocare il membro del suo staff a racquetball contro il muro dell'obitorio, mentre gli racconta ci\u00f2 che \u00e8 emerso dagli ultimi test. Dopo aver rovesciato uno scaffale e dimostrato di non saper giocare, il medico si arrende e confessa che non deve uscire con Wilson, ma che gli sarebbe stato utile che un primario gli dovesse un favore. Alla fine della scenetta, House gli dice che quella che ha in mano \u00e8 una racchetta da squash e gli ordina di fare il doppio gioco per scoprire dove Wilson andr\u00e0 realmente mercoled\u00ec. Taub stampa le e-mail di Wilson, anche quelle cancellate, e cos\u00ec House scopre che il suo amico deve andare a trovare qualcuno al New York Mercy.\nKutner ipotizza una Leptospirosi, patologia che per\u00f2 causerebbe un danno permanente, poich\u00e9 operare sarebbe troppo rischioso e potrebbe essere letale. Dopo una discussione, si decide infine che il paziente dovr\u00e0 essere operato (su sua richiesta, per poter recuperare i suoi rapporti famigliari) e Chase riesce a convincere il suo capo ad eseguire questo rischioso intervento, che per\u00f2 non porta a nessun miglioramento delle condizioni del paziente, il quale continua a parlare senza inibizioni. Alla fine si capisce che il paziente ha un tumore e una sindrome paraneoplastica.\nHouse scopre poi che mercoled\u00ec sera Wilson dovr\u00e0 andare a fare visita a suo fratello, malato di schizofrenia, che non vede da nove anni. Danny, infatti, \u00e8 scappato perch\u00e9 suo fratello non ha risposto a una sua chiamata, poich\u00e9 stava studiando per l'esame del giorno dopo, e questo ha causato a Wilson sensi di colpa per anni. Ora Danny \u00e8 di nuovo sotto anti-psicotici, e quindi Wilson \u00e8 in grado di parlarci e rimediare al suo errore. L'oncologo, per\u00f2, rimane molto deluso da questo colloquio, perch\u00e9 si rende conto che \u00e8 un dialogo tra due estranei.\nVieni micina.\nTrama.\nIl nuovo caso di House \u00e8 un'infermiera che lavora presso una casa di riposo e che \u00e8 convinta di essere in pericolo di vita: nella casa di riposo vive infatti una gatta, Debbie, che sembra in grado di predire la morte delle persone. Difatti, quando il felino va a dormire vicino a un paziente questi poco dopo muore, e il giorno prima si era accucciato proprio vicino a lei. Per farsi curare dal diagnosta, finge di avere una crisi epilettica, ma viene smascherata; House vuole tuttavia tenere il caso, perch\u00e9 \u00e8 deciso a dimostrare che la storia della gatta non \u00e8 vera, e cos\u00ec porta la bestiola in ospedale. Cuddy vorrebbe mandare via l'animale e dimettere la paziente, ma proprio prima di andarsene la donna ha un broncospasmo, in parte causato da House, quindi viene sottoposta ad altri accertamenti.\nTaub ha delle preoccupazioni economiche dovute al cambio di lavoro e di paga e ad alcuni investimenti sbagliati; inoltre ha dei problemi con House, che si vendica con lui perch\u00e9 ha confutato una sua teoria e lo ha accusato di essere stato raggirato dalla finta crisi della paziente, cosa in seguito rivelatasi vera. In ospedale, l'ex chirurgo plastico incontra un paziente che sembra riconoscerlo e che dice di aver frequentato il suo stesso liceo, pi\u00f9 avanti di lui di due anni: l'uomo afferma di soffrire di capogiri e di aver consultato altri tre dottori senza successo. Taub lo guarisce con una semplice manovra e lui gli offre una cena. In seguito l'uomo, che dichiara di essere l'amministratore delegato di una grande azienda produttrice di attrezzature mediche, offre a Taub un posto ben remunerato nella sua azienda. Il medico accetta e prepara quindi il denaro necessario per entrare nella societ\u00e0, andando poi da House per dare le dimissioni, ma questi lo ammonisce. Una volta presentatosi nell'azienda, Taub scopre per\u00f2 che il suo amico \u00e8 un truffatore, in realt\u00e0 era un semplice centralinista, e ha ingannato molte persone intascandone risparmi, ma ora \u00e8 stato arrestato: tra lo sbalordito e lo spaventato, Taub \u00e8 contento di non aver ancora versato i soldi e ritorna quindi da House.\nIl geniale diagnosta, intanto, ridicolizza le credenze della giovane ragazza citando anche l'esempio del fondatore di un'importante religione (gli Avventisti del Settimo Giorno); per provare scientificamente l'inverosimiglianza dell'idea del gatto che predice la morte, House porta Debbie vicino ad alcuni pazienti in coma (causando una grave reazione allergica, prontamente fermata, a uno di essi): la gatta si accoccola vicino al signor Limbert, che il giorno dopo muore.\nLa diagnosi viene intervallata da scherzi tra gli stessi dottori: House esagera la credulit\u00e0 di Kurtner, di cui disprezza la superstizione, rovesciando sale, aprendo l'ombrello in ufficio e arrivando a fingere di star male dopo essere stato con la gatta, sputandogli in faccia con del sangue finto, mentre Kutner risponde urinando sulla sua poltrona preferita.\nHouse porta il felino nel suo studio e nota che questo si acciambella sul suo macBook. Egli intuisce cos\u00ec che \u00e8 il calore ad attirare la gatta sui moribondi: di questi, infatti, tre erano febbricitanti e gli altri otto avevano una coperta termica. Grazie al caldo, House arriver\u00e0 ad un'altra brillante intuizione che gli consentir\u00e0 di formulare la giusta diagnosi: un raro tumore dell'appendice produceva tutti i sintomi finora riscontrati, pi\u00f9 la vampata di calore sentita dalla gatta, in precedenza non rilevata dai dottori.\nIntrappolato.\nTrama.\nUn uomo fa una brutta caduta in bici e rimane completamente paralizzato, potendo muovere solo le palpebre. Mentre il suo medico curante lo invita a rassegnarsi a una vita da vegetale, Gregory House (nel letto vicino al suo, a causa di un piccolo incidente motociclistico) insiste fino a conquistare l'esclusiva del caso, scoprendo inoltre che \u00e8 stata la paralisi a causare l'incidente, e non il contrario.\nIntanto, House minaccia Taub, dicendo che, visto che voleva licenziarsi, probabilmente non tiene al proprio lavoro: se durante la diagnosi non avr\u00e0 un'ottima idea, verr\u00e0 licenziato.\nUna volta avviato il trasferimento al Princeton Plainsboro Hospital, il team scopre un'insufficienza epatica, che ha rilasciato enzimi in maniera incontrollata (danneggiando cos\u00ec altri organi).\nA un certo punto, il paziente non riesce pi\u00f9 a muovere nemmeno le palpebre e comunica con i dottori attraverso un computer che interpreta gli impulsi cerebrali, grazie ad un'idea di Taub.\nDopo vari tentativi e grazie a domande serrate del tipo s\u00ec/no, si riesce a scoprire che il ragazzo, che aveva un ruolo di responsabilit\u00e0 in un'azienda, ha fatto l'uomo delle pulizie per una ditta che produce batterie ricaricabili per cellulari, tenendo il tutto nascosto alla moglie. Essendo notevole la presenza di cadmio in polvere, la diagnosi \u00e8 di avvelenamento da metalli pesanti, ma le cure non risolvono il problema; il paziente arriva a desiderare di lasciarsi morire, piuttosto che continuare una vita da vegetale.\nNel frattempo, Wilson cerca di scoprire perch\u00e9 House \u00e8 andato a Middletown, senza riuscirci.\nLa chiave illuminante del caso \u00e8 l'eruzione cutanea che appare sul polso di Tredici a seguito di un fortuito contatto con l'urina del paziente al momento di estrarre il catetere: Kutner intuisce che potrebbe essere qualcosa di infettivo e i medici trovano sul dito del paziente un taglio, attraverso cui \u00e8 penetrata la leptospirosi: una piccola quantit\u00e0 di urina di ratto basta per avviare l'infezione (che ora si \u00e8 trasmessa anche a Tredici). La diagnosi si rivela, oltre che straordinariamente geniale, anche giusta, in quanto il paziente ritorna a muovere un dito e, a fine episodio, vediamo un recupero ormai completo.\nSi scopre anche il motivo della trasferta di House: si era recato a Middletown per vedere uno psichiatra e ci\u00f2 rasserena Wilson, in quanto nota un cambiamento. House giura di non vederlo pi\u00f9 perch\u00e9 \"non funziona\", e Wilson chiude l'episodio con un severo monito: \"Rimarrai solo\".\nL'episodio si interrompe mentre, con una ripresa soggettiva, scopriamo che la vista di House si sta appannando.\nUna spiegazione semplice.\nTrama.\nUna donna viene colpita da un'insufficienza respiratoria mentre dice addio al marito che \u00e8 quasi in fin di vita.\nMentre il team comincia a studiare il caso, House prende continuamente in giro Taub per aver rubato i meriti dell'intuizione per la risoluzione dell'ultimo caso al collega Kutner, che per\u00f2 molto stranamente non \u00e8 ancora arrivato al lavoro.\nHouse, molto insospettito, manda Tredici e Foreman a casa sua per scoprire come mai non si \u00e8 presentato al lavoro. I due, arrivati a casa del collega, sono sconvolti da un terribile scenario: Kutner giace senza vita disteso sul parquet del suo loft, con un fiotto di sangue che esce dal lobo temporale destro e una pistola a fianco. Tutto fa pensare che si sia suicidato.\nIn ospedale, marito e moglie presentano un fatto curioso: lui sta per morire, ma ritrova vitalit\u00e0 e forza quando sta per morire la moglie. Nessuna diagnosi sembra combaciare e si stanno compromettendo le vite di entrambi i coniugi. Eddie, il marito, decide di sacrificarsi per fare un trapianto di fegato per poter salvare la moglie, ma insorgono nuove complicanze, date dall'impossibilit\u00e0 di capire cosa ha veramente colpito la donna; inoltre Taub denuncia alla moglie le intenzioni di Eddie, rendendo impossibile il trapianto.\nL'insistenza di Cameron per i noduli alle dita di Eddie porta ad una diagnosi di blastomicosi cardiaca, scatenata da una muffa rara ma curabile con l'itraconazolo.\nHouse si ossessiona per la morte del collega e fa un'analisi sui possibili moventi per l'omicidio (tesi che in realt\u00e0 non regge nemmeno per un minuto): sulla lavagna usata per risolvere i casi medici troviamo elencati potere, droghe, soldi, gelosia e vendetta. Il diagnosta ha anche occasione di parlare con i genitori adottivi del ragazzo, ma invece di esprimere loro il proprio cordoglio, finisce per accusarli di non aver insistito abbastanza per fargli difendere le sue origini, la sua diversit\u00e0, di fatto incolpandoli di quanto accaduto.\nTornando ai due pazienti, House trova l'illuminazione: la moglie moriva dalla voglia di andare a Rio de Janeiro ma il marito non aveva mai il tempo di portarla; cos\u00ec il diagnosta pensa che ci sia andata con un altro uomo (in tal modo avrebbe contratto la malattia dalle mosche della sabbia, ovvero la Leishmaniosi viscerale). La donna confessa tutto: per curarla servirebbe un fegato nuovo e l'antimonio. La diagnosi per\u00f2, a causa delle troppe bugie, \u00e8 arrivata troppo tardi e per la donna non c'\u00e8 pi\u00f9 nulla da fare: il fegato inviato dal New York Mercy viene rispedito indietro.\nAlla fine dell'episodio, la squadra, con l'esclusione di Taub (che non accetta il suicidio dell'amico) e House, presenzia al funerale di Kutner.\nSalvatori.\nTrama.\nUn ambientalista, fervente attivista di varie partecipazioni e \"sit in\" per salvare il pianeta dalla distruzione umana, si sente male. In ospedale, il team di House \u00e8 ancora leggermente scosso dal suicidio di Kutner.\nIntanto Chase ha programmato una gita romantica al mare con la dolce Cameron. Lei, per\u00f2, rimanda in continuazione a causa del nuovo caso e di un anello di fidanzamento trovato nel suo cassetto: non vuole sposare Chase perch\u00e9 crede che sia mosso dalla paura di perderla (visto il recente suicidio del collega).\nAccampa quindi scuse per non partire, e la fiducia di Chase viene messa a dura prova, portandolo anche a dubitare dell'amore di Cameron per lui. Crede perfino che lei sia ancora innamorata di House.\nMentre queste schermaglie amorose fanno da storia secondaria, il paziente sta morendo: le varie cure non hanno effetto e si scatenano diverse reazioni in base ai singoli farmaci somministrati, addirittura vedremo una rottura del femore da sdraiato senza contusione (evento molto raro).\nHouse, intanto, deve occuparsi della nuova dieta di Wilson: cos\u00ec salutista non lo aveva mai visto, e non gli ruba il cibo come al solito perch\u00e9 prova ribrezzo davanti a tutte quelle verdure. Il diagnosta ha paura di perdere il proprio dono, perch\u00e9 non riesce a risolvere il caso, n\u00e9 a capire il motivo della dieta di Wilson e la scelta di Cameron.\nLa moglie del paziente ha anche un figlio ed \u00e8 preoccupata per la salute del marito, invitandolo a smettere queste dimostrazioni in posti tossici (discariche, segherie, foreste) per la sua salute. Alla fine, la soluzione sar\u00e0 cristallina: House crede che il fervente ambientalista sia entrato in contatto con delle rose, ma lui nega. Verr\u00e0 poi fuori che, per farsi perdonare per una cena mancata, ha regalato proprio delle rose a sua moglie, che aveva gi\u00e0 fatto i bagagli e se n'era andata. L'uomo ha cos\u00ec cestinato le rose e preso gli orecchini. Nel mentre, per\u00f2, si \u00e8 punto con una spina e ha contratto la sporotricosi, malattia che attacca l'organismo compromettendolo seriamente: lesione all'ottavo nervo cranico e al nervo frenico, con quadro clinico aggravato dagli steroidi e dagli stimolatori di crescita insulina-simili, che hanno diffuso la malattia al cuore e alle ossa.\nL'uomo verr\u00e0 curato senza problemi, ma continuer\u00e0 le sue attivit\u00e0 ambientaliste, causando non pochi problemi alla moglie, che lo vorrebbe a casa con suo figlio.\nA fine episodio, vediamo la riappacificazione di Chase e Cameron, con la decisione di sposarsi e la comunicazione del lieto evento a Cuddy.\nHouse capisce che Wilson lo stava solo prendendo in giro, \u00e8 stato il suo modo per farlo uscire dal trauma di Kutner.\nNella scena finale, vediamo il geniale diagnosta che suona il piano e l'armonica, quando improvvisamente i suoi occhi si spalancano e di fronte a lui, appoggiata al pianoforte, appare Amber che gli parla e si complimenta per avere risolto il caso e scoperto il gioco di Wilson.\nHouse diviso.\nTrama.\nL'episodio inizia con una scena in cui si vede il futuro paziente, un ragazzo sordo, partecipare ad un incontro di lotta greco romana.\nNel frattempo, House \u00e8 in compagnia della sua allucinazione di Amber, con cui parla e cerca di capire le motivazioni della sua presenza. Durante la differenziale, Amber aiuta House nella diagnosi e Taub sospetta che il diagnosta abbia qualcosa.\nHouse si prende in mano l'organizzazione dell'addio al celibato di Chase, con l'aiuto di Foreman e Tredici che, mentre cercano una spogliarellista per la festa, pensano ai motivi per cui House voglia organizzare l'evento.\nDurante un test, si avvera una previsione di Amber, e House capisce che lei ha accesso a tutto il suo cervello, per cui l'ascolter\u00e0 durante il resto dell'episodio.\nNel corso di una biopsia di conferma per un tumore, House fa inserire un impianto cocleare per fare in modo che il ragazzo possa acquistare l'udito. La mamma del giovane decide per\u00f2 di far togliere l'apparecchio al ragazzo, perch\u00e9 lui vuole cos\u00ec, per quanto lei stessa sia contraria. Il ragazzo strappa l'impianto appena la madre si allontana. Nel frattempo, prende piede un'ipotesi di sclerosi multipla.\nMentre sta preparando uno spettacolo con il fuoco per l'addio al celibato, House provoca un piccolo incendio in obitorio, domato senza pesanti conseguenze. L'organizzazione dell'addio al celibato di Chase \u00e8 perfetta e con ottime coreografie, \u00e8 stata organizzata di nascosto a casa di Wilson poich\u00e9 lui diceva che non sarebbe andato. Durante la festa, House resta chiuso in bagno parlando con la sua allucinazione di Amber, mentre tutto il resto del team si d\u00e0 alla pazza gioia. A un certo punto Chase, leccando per gioco una spogliarellista, ha una crisi allergica causata dalla crema per il corpo alla fragola della ragazza: House sapeva di questa allergia di Chase e che la spogliarellista usava questa crema e, essendo stata Amber a suggerire di ingaggiarla, il diagnosta pensa che il suo subconscio voglia che Chase e Cameron non si sposino e, ancor peggio, arrivi a tentare di uccidere Chase. Il giovane chirurgo viene portato d'urgenza al Princeton, dove viene soccorso da Cameron. Il danno non \u00e8 grave, grazie all'aiuto di uno dei presenti alla festa.\nHouse tenta di disfarsi di Amber cercando di dormire e Tredici ha un'idea: far parlare il paziente per controllare lo stato della laringe allo scopo di verificare un'eventuale diagnosi di polmonite eosinofila. Durante l'esame, Foreman si accorge che i denti del paziente sono gialli, cos\u00ec scopre che fino a poco tempo prima il ragazzo masticava del tabacco, e questo gli permette di formulare la giusta diagnosi, ovvero sarcoidosi: il tabacco rilasciava infatti delle tossine che avevano soppresso il sistema immunitario, e quando il ragazzo ha smesso di masticarlo si \u00e8 scatenata la patologia dormiente. Infine, la madre del paziente decide che quest'ultimo deve mettere l'apparecchio anche contro la sua volont\u00e0, poich\u00e9 \u00e8 a lei che spetta tale scelta.\nHouse, bisognoso di sonniferi, cerca Wilson, che per\u00f2 \u00e8 stato arrestato dopo l'addio al celibato di Chase perch\u00e9 camminava nudo per strada. Cuddy gli d\u00e0 i sonniferi e House le confessa che non chiude occhio da quando Kutner si \u00e8 suicidato: al termine dell'episodio, House si sveglia dopo una dormita rilassante, soddisfatto perch\u00e9 non vede pi\u00f9 Amber, ma dopo poco questa gli ricompare alle spalle.\nSotto la mia pelle.\nTrama.\nAd House e al suo team viene sottoposto il caso di una ballerina che ha avuto un collasso polmonare sul palcoscenico, mentre provava una coreografia. La paziente \"perde\" la pelle, e House capisce che ad averla provocata \u00e8 stata una rara reazione agli antibiotici da lui somministrati senza avere conferma di un'infezione.\nDurante i primi tentativi di diagnosi, House decide di rivelare a Wilson delle sue allucinazioni; una volta esclusa la mancanza di sonno, si ritrover\u00e0 ad eliminare tutte le possibili cause, senza considerare la dipendenza da Vicodin. Durante i test per escludere le varie possibilit\u00e0, House sospetta anche la sclerosi multipla, adducendo come prova il fatto che prova dei sensi di colpa per ci\u00f2 che ha fatto alla ballerina, che non scompaiono nemmeno dopo che si \u00e8 scusato.\nNel frattempo, il problema della paziente viene individuato da House grazie ad una geniale intuizione, osservando cio\u00e8 che il fidanzato le stava molto vicino, come oppresso da un senso di colpa per averla tradita; questi, per\u00f2, una volta comunicatagli la diagnosi, lascia la ballerina: la gonorrea, che non risultava dalle analisi poich\u00e9 aveva formato un ascesso nel cuore, nascondendosi ai test. Durante l'operazione, la dopamina iniettata per evitare eccessive emorragie causa la chiusura dei vasi sanguigni di mani e piedi, richiedendo un'amputazione a cui la giovane non si vuole sottoporre. La soluzione del caso dovr\u00e0 essere trovata dal team senza l'aiuto di House. A Taub verr\u00e0 in mente un'idea geniale per evitare l'amputazione di mani e piedi della ballerina.\nNuovi problemi per Cameron e Chase: la prima, infatti, confessa al fidanzato di aver congelato lo sperma del marito morto, e di non volersene liberare per usarlo come ultima possibilit\u00e0 nel caso loro due dovessero divorziare. Non seguendo il consiglio di Foreman di lasciarglielo tenere, altrimenti sarebbe stato considerato da lei come \"l'assassino dei suoi figli\", Chase non riesce ad accettare la cosa, e dichiara a Cameron di voler rimandare il matrimonio e attendere finch\u00e9 anch'ella non sar\u00e0 certa del loro futuro insieme.\nHouse, ormai fuori dal caso, chiede l'aiuto di Cuddy per disintossicarsi dal Vicodin e per sorvegliarlo nella prima lunga nottata senza pillole.\nDopo la notte passata tra i pi\u00f9 atroci dolori, Amber sembra definitivamente sparita dalla mente di House, e Cuddy rivela al medico il suo interesse per lui. Al termine dell'episodio i due si lasceranno finalmente andare in un lungo e appassionato bacio.\nOra ambedue le parti.\nTrama.\nHouse e il suo team sono alle prese con Scott, un paziente ventenne che presenta problemi cardiaci. Scott, inoltre, ha i due emisferi del cervello che non comunicano e riesce a controllare soltanto l'emisfero sinistro (non controlla quindi la parte sinistra del corpo). La conseguenza \u00e8 che i movimenti controllati dall'emisfero destro sono fuori dal controllo del paziente, ma sono proprio queste azioni apparentemente involontarie a far capire ad House e ai suoi collaboratori ci\u00f2 che causa i problemi cardiaci. Taub e Tredici capiscono infatti che i danni al cuore sono dovuti alla composizione chimica del deodorante utilizzato da Scott, cosa che viene segnalata dalla ragazza di quest'ultimo, che cerca di rimanere accanto al suo amato nonostante la parte \"incontrollata\" sembri respingerla. Durante la diagnosi differenziale, House insister\u00e0 pi\u00f9 volte sulla tesi che Scott sia affetto da un tumore al pancreas.\nIl signor Eugene Schwartz (guest star Carl Reiner) \u00e8 l'altro paziente di House. Utilizzato da Cuddy e House per stuzzicarsi a vicenda, dopo che House si \u00e8 rifiutato di prestare servizio nelle ore di ambulatorio, il signor Schwartz sostiene di emettere dalla bocca un suono simile allo squittio nelle situazioni pi\u00f9 disparate. Quando Eugene dice ad House di accusare dolore addominale, il diagnosta lo palpa e capisce che \u00e8 Eugene ad avere un tumore al pancreas, non Scott. Cos\u00ec, il diagnosta si rende conto che il suo cervello ha scambiato un paziente per l'altro e ricomincia a dubitare sulla propria salute mentale.\nNel frattempo, la relazione tra Chase e Cameron rischia di essere messa in crisi dalle insicurezze della ragazza. Cameron si consiglia con House su come comportarsi con Chase, se chiudere la relazione o accettare le regole del futuro marito. House consiglia di mentire a Chase, dicendogli di voler eliminare lo sperma dell'ex-marito. Cameron decide di seguire il consiglio di House, ma Chase non le crede; tuttavia, accetta che la fidanzata tenga lo sperma del defunto marito, perch\u00e9 sa che Cameron ha bisogno di tenere qualcosa delle persone che ama ed ha amato.\nNon va altrettanto bene tra House e Cuddy. La mattina dopo la disintossicazione dell'episodio precedente, Cuddy dice ad House che il loro rapporto deve rimanere quello tra una dirigente e un dipendente. House confida a Wilson di essere andato a letto con Cuddy dopo essersi disintossicato. Wilson \u00e8 felice, e insiste perch\u00e9 House cerchi di dare un seguito alla sua storia con Cuddy. House inizia ad infastidire Cuddy tramite vari espedienti, ma la dirigente non sta al gioco. Cos\u00ec, il diagnosta si rivolge ancora a Wilson per sapere come conquistarla. L'oncologo consiglia di far arrabbiare seriamente Cuddy in modo da far venire fuori definitivamente ci\u00f2 che lei prova per lui. House annuncia davanti a tutto il personale dell'ospedale di essere stato a letto con la direttrice, ma lei si arrabbia al punto di decidere di licenziarlo. House non si spiega perch\u00e9 Cuddy abbia reagito in quel modo, cos\u00ec si reca nel suo ufficio per chiedere spiegazioni, e lei gli spiega di aver reagito male a ci\u00f2 che lui le aveva detto la sera prima, ma di essere stanca di non poter avere una relazione umana con lui. Il diagnosta allora ricorda di aver offeso duramente Cuddy la sera precedente, e che lei era andata via dopo quell'insulto. House, grazie anche alle visioni di Amber e Kutner, si rende conto che tutto ci\u00f2 che \u00e8 avvenuto quella notte, dalla disintossicazione al rapporto sessuale con Cuddy, \u00e8 stato solo un'allucinazione partorita dalla sua mente, e che il rossetto che credeva di averle rubato era in effetti un barattolino di Vicodin (o Idrocodone). A questo punto, House ammette di non stare bene e le chiede aiuto.\nNel finale dell'episodio, Cameron e Chase si sposano, mentre Wilson porta House alla clinica psichiatrica Mayfield di Filadelfia."}
{"id": "2365522", "revid": "1216132", "url": "https://it.wikipedia.org/wiki?curid=2365522", "title": "David Copperfield (miniserie televisiva 2009)", "text": "David Copperfield \u00e8 una miniserie televisiva andata in onda in \"prime time\" su Rai 1 il 26 aprile e il 27 aprile 2009.\nComposta da due puntate da 139 minuti e diretta dal regista Ambrogio Lo Giudice, \u00e8 tratta dall'omonimo romanzo di Charles Dickens del 1850."}
{"id": "2365524", "revid": "1543377", "url": "https://it.wikipedia.org/wiki?curid=2365524", "title": "Zebra", "text": "La zebra \u00e8 un mammifero perissodattilo erbivoro, appartenente, come il cavallo, alla famiglia degli Equidi.\nDistribuite nelle regioni orientali e meridionali dell'Africa, le zebre si distinguono marcatamente dagli altri membri della famiglia per le striature verticali, nere o brune-rossastre, alternate a bande chiare, bianche o giallastre, sui quarti anteriori, che spesso tendono all'orizzontale sui quarti posteriori dell'animale.\nMolti zoologi ritengono che le strisce fungano da meccanismo di mimetizzazione, anche se alcuni credono che giochino un ruolo nelle loro interazioni sociali, agendo come mezzo di distinzione di un individuo in mezzo agli altri, a causa di lievi variazioni nelle strisce. \nInfine, una ricerca dell'Universit\u00e0 di Bristol \u00e8 riuscita a dimostrare come la funzione di queste striature sia quella di proteggere le zebre da quegli insetti (soprattutto i tafani) che succhiano il sangue e che sono portatori di malattie mortali, come la peste equina: le strisce, infatti, pare che tendano a infastidire il sistema visivo degli insetti durante gli ultimi momenti di avvicinamento.\nNel 2019 \u00e8 stato avvistato un primo esemplare di zebra a pois, nato in una riserva naturale in Kenya, con manto scuro e macchie bianche, ma alcuni studiosi temono che si possa trattare di un allarmante segno di una mutazione genetica rischiosa per la specie.\nTassonomia.\nLo stato tassonomico di alcune sottospecie \u00e8 controverso. Una recente revisione ne riconosce quattro specie e sei sottospecie:\nLa zebra delle steppe (\"Equus quagga\", gi\u00e0 \"Equus burchelli\") \u00e8 la pi\u00f9 comune e conta in tutto sei sottospecie: una \u00e8 oramai estinta (\"Equus quagga quagga\"), le altre cinque sono distribuite ampiamente in Africa orientale e meridionale.\nLa zebra delle montagne (\"Equus zebra\"), diffusa in Africa del Sud, tende ad avere un mantello lucido, con ventre bianco e strisce pi\u00f9 sottili rispetto alla Zebra delle steppe. \u00c8 una specie in pericolo di estinzione.\nLa zebra di Grevy (\"Equus grevyi\") \u00e8 la pi\u00f9 grande delle zebre viventi. La si riconosce dalle orecchie arrotondate e dalle striature nere pi\u00f9 sottili e fitte. Con una criniera eretta e una testa lunga e stretta che la rende simile a un mulo. Vive nelle zone semiaride di Etiopia, Somalia e Kenya settentrionale. Anch'essa \u00e8 in pericolo d'estinzione.\nInterazioni con l'uomo.\nAddomesticamento.\nSono stati fatti tentativi di allenare zebre per l'equitazione, in quanto hanno una resistenza migliore rispetto ai cavalli alle malattie africane. La maggior parte di questi tentativi non \u00e8 riuscita, per\u00f2, a causa della natura pi\u00f9 imprevedibile della zebra e della tendenza al panico sotto lo stress. Per questo motivo si preferiscono zebra-muli o zebroidi (incroci tra qualsiasi specie di zebra e cavallo, pony, asino o mulo) rispetto a zebre pure.\nConservazione.\nL'uomo moderno ha avuto un grande impatto sulla popolazione delle zebre. Le zebre erano e sono ancora cacciate per le loro pelli e per la carne. Sono anche in concorrenza con il bestiame per il foraggio.\nLa zebra della montagna del Capo \u00e8 stata cacciata fin quasi all'estinzione. Nel 1930, meno di 100 individui erano sopravvissuti. Da allora la popolazione \u00e8 aumentata a circa 700 grazie agli sforzi di conservazione. Ambedue le sottospecie della zebra di montagna sono attualmente protette nei parchi nazionali, ma sono ancora in pericolo.\nAnche la zebra di Gr\u00e9vy \u00e8 in pericolo. La caccia e la concorrenza con il bestiame ne hanno notevolmente ridotto la popolazione. A causa delle piccole dimensioni della popolazione, le avversit\u00e0 ambientali, come per esempio la siccit\u00e0, sono in grado di mettere a rischio l'intera specie.\nLe zebre di pianura sono molto pi\u00f9 numerose e hanno una popolazione sana. Tuttavia, anch'esse sono state ridotte di numero dalla caccia e dalla riduzione di habitat a favore dell'agricoltura. Una sottospecie, il quagga, \u00e8 ora estinta."}
{"id": "2365526", "revid": "26630", "url": "https://it.wikipedia.org/wiki?curid=2365526", "title": "Cl\u00e9ment Jannequin", "text": ""}
{"id": "2365527", "revid": "1543377", "url": "https://it.wikipedia.org/wiki?curid=2365527", "title": "Paul von Jank\u00f3", "text": "Biografia.\nSi avvicin\u00f2 alla musica frequentando il Conservatorio ed il Politecnico di Vienna, e fece studi universitari presso la facolt\u00e0 di matematica all'Universit\u00e0 tecnica di Berlino sotto la guida di Hermann von Helmholtz.\nAl conservatorio studi\u00f2 pianoforte con Hans Schimtt e composizione con Anton Bruckner.\nApprofond\u00ec la tematica del temperamento nel suo libro intitolato \"\u00dcber mehr als zw\u00f6lfstufige gleichschwebende Temperaturen\".\nDivenne celebre, quando nel 1882, ide\u00f2 una nuova tastiera (Tastiera Jank\u00f3), costituita da 6 fila di tasti brevi e stretti, formanti un'unica scala cromatica. La tastiera realizzata da Jank\u00f3 aveva ottave pi\u00f9 compatte di quelle del pianoforte, un'organizzazione isomorfa dei tasti, ed era in grado di produrre alcuni effetti speciali nuovi (\"glissando cromatici\").\nNel 1886 il musicista-inventore descrisse le caratteristiche del suo pianoforte nella pubblicazione \"Eine neue Klaviatur\" e organizz\u00f2 una lunga serie di concerti europei per portare alla ribalta le sue innovazioni\nNonostante il tocco della tastiera fosse piuttosto rigido, l'invenzione ha incontrato un certo entusiasmo, in particolare dall'americano Alfred Dolge. A New York nel 1891 fu fondato un \"Paul von Janko Conservatory\"\ne una \"Janko Society\" fu fondata a Vienna nel 1905. Un certo numero di pianisti in Austria, in Germania e negli Stati Uniti realizzarono tastiere Janko e Paul Perzina produsse una doppia reversibile tastiera: standard su un lato, Janko sull'altro. \nNei suoi primi anni, la tastiera Jank\u00f3 venne lodata da pianisti del calibro di Franz Liszt e Arthur Rubinstein ma, per colpa della diteggiatura non convenzionale, non riusc\u00ec a diffondersi: pochi pianisti erano disposti a reimparare da capo il loro repertorio. Franz Liszt afferm\u00f2 che la Tastiera Jank\u00f3 avrebbe sostituito quella in uso nel giro di cinquant'anni, ma questa sua previsione non fu confermata dai fatti.\nJank\u00f3 dovette interrompere la promozione alla sua tastiera quando scem\u00f2 l'interesse per la sua invenzione. Quindi negli anni successivi lavor\u00f2 come impiegato statale a Vienna e fu trasferito nel 1892 nell'ufficio del direttore del tabacco nell'Impero ottomano, dove nel 1904 assunse incarichi direttivi e prese la cittadinanza turca. Nel 1919 si tolse la vita suicidandosi."}
{"id": "2365535", "revid": "1613450", "url": "https://it.wikipedia.org/wiki?curid=2365535", "title": "Charlaine Harris", "text": "Nota per aver scritto serie di romanzi di genere mystery/fantasy, la pi\u00f9 nota \u00e8 quella vampiresca su Sookie Stackhouse.\nBiografia.\nNata e cresciuta nell'area del delta del fiume Mississippi, inizia la propria carriera scrivendo la serie di romanzi \"Aurora Teagarden\", per il suo debutto \"Real Murders\" riceve una candidatura all'Agatha Award. Nel 1996 pubblica il primo romanzo della serie \"Lily Bard (Shakespeare)\" che si conclude nel 2001.\nNel 2001 con \"Finch\u00e9 non cala il buio\" inizia un nuovo ciclo di romanzi denominati \"The Southern Vampire Mysteries\", incentrati sulle vicende di Sookie Stackhouse, una cameriera telepatica della Louisiana innamorata di un vampiro. La serie di romanzi si dimostra un successo commerciale per la scrittrice, venendo tradotti in molti paesi del modo. In Italia i romanzi vengono pubblicati dalla Delos Books in edizione normale e da Fazi Editore in edizione tascabile.\nI romanzi con protagonista Sookie Stackhouse hanno ispirato Alan Ball, gi\u00e0 creatore della serie televisiva \"Six Feet Under\", nel creare la serie televisiva \"True Blood\", prodotta dalla HBO, con protagonista il premio Oscar Anna Paquin nel ruolo di Sookie.\nNel 2005 pubblica la serie di romanzi con protagonista Harper Connelly, una donna che ha la capacit\u00e0 di determinare la causa della morte di qualsiasi organismo.\nCharlaine Harris \u00e8 membro Mystery Writers of America e dell'American Crime Writers League. \u00c8 sposata, ha tre figli, e risiede a Magnolia in Arkansas.\nOpere.\nSerie Aurora Teagarden.\nIn italia sono stati pubblicato solo 7 romanzi."}
{"id": "2365536", "revid": "599013", "url": "https://it.wikipedia.org/wiki?curid=2365536", "title": "\u00d8yvind Storflor", "text": "Carriera.\nClub.\nGli esordi al Rosenborg.\nStorflor \u00e8 stato aggregato alla prima squadra del Rosenborg in vista del campionato 1999. Ha esordito nell'Eliteserien il 30 luglio 1999, subentrando a Runar Berg nei minuti finali della sfida contro il Kongsvinger, vinta per 1-0. Il 29 febbraio 2000 ha avuto modo di debuttare nella Champions League: ha sostituito Roar Strand all'inizio del secondo tempo dell'incontro con la Dinamo Kiev, perso per 2-1. Il 22 maggio successivo, \u00e8 arrivata la prima rete nella massima divisione norvegese, che ha sancito la vittoria per 0-3 sul Bod\u00f8/Glimt. In questi due anni, ha vinto altrettanti campionati.\nMoss.\nNel 2001, il Moss ha preso in prestito Storflor. Ha disputato il primo incontro con questa casacca il 16 aprile, nella sconfitta per 1-0 sul campo del Brann. Il 19 agosto successivo, ha siglato la prima rete e contribu\u00ec alla vittoria per 3-1 sul Troms\u00f8. A fine anno, il Moss ha scelto di tenere in squadra il calciatore e ha pagato 500.000 corone al Rosenborg per acquistarne il cartellino a titolo definitivo. Il 29 settembre 2002, ha firmato la prima doppietta della sua carriera in campionato: nella vittoria per 1-6 in casa dello Start, infatti, ha messo a referto due marcature. Al termine della stagione, il Moss \u00e8 retrocesso in 1. divisjon.\nIl ritorno al Rosenborg.\nAlla fine del mese di gennaio 2003, il Rosenborg ha acquistato nuovamente il cartellino di Storflor, in cambio di 1.000.000 di corone. Inizialmente, dovette sedersi in panchina, ma alla fine dell'estate conquist\u00f2 maggiore spazio in squadra. Ha mantenuto il posto da titolare fino al campionato 2007, quando lo ha perso in favore di Abdou Razack Traor\u00e9. Rimasto spesso in panchina anche l'anno seguente, si \u00e8 svincolato al termine della stagione. In queste stagioni, sono arrivati altri tre titoli nazionali (2003, 2004 e 2006) e un Norgesmesterskapet (2003).\nStr\u00f8msgodset.\nIl 29 agosto 2008 \u00e8 stato ufficializzato il suo passaggio allo Str\u00f8msgodset a parametro zero, a partire dal 1\u00ba gennaio successivo. Ha debuttato con questa maglia il 15 marzo 2009, quando \u00e8 stato schierato titolare nel pareggio per 3-3 contro lo Start. Ha segnato la prima rete il 21 giugno, nella vittoria per 2-1 sul Troms\u00f8. L'anno seguente, contribu\u00ec al successo finale nel Norgesmesterskapet 2010, che ha garantito l'accesso all'Europa League 2011-2012. Proprio in questa competizione, ha realizzato un gol nella sconfitta per 2-1 in casa dell'Atl\u00e9tico Madrid. Il 7 giugno 2014, ha rinnovato il contratto che lo legava al club fino al 31 dicembre 2016. Il 2 agosto 2015 ha giocato la 200\u00aa partita per lo Str\u00f8msgodset, in occasione della vittoria per 0-6 sul campo del Troms\u00f8.\nRanheim.\nIl 21 dicembre 2016, il Ranheim ha reso noto d'aver ingaggiato Storflor, che ha firmato col club un contratto valido a partire dal 1\u00ba gennaio 2017.\nIl 16 gennaio 2018 ha firmato un nuovo contratto con il Ranheim, valido per una stagione.\nNazionale.\nStorflor ha giocato 4 partite per la . Ha esordito il 22 febbraio 2000, quando \u00e8 stato titolare nella vittoria per 0-1 contro la . Tre giorni pi\u00f9 tardi, Finlandia e Norvegia si sono affrontate nuovamente e quest'ultima selezione s'\u00e8 imposta per 1-4, con Storflor che ha realizzato una delle marcature (l'unica in carriera per l'Under-21). \u00c8 stato convocato nella Nazionale maggiore agli inizi del 2005, debuttando il 22 gennaio nel pareggio per 1-1 contro il . Conta 3 presenze per la Norvegia.\nStatistiche.\nPresenze e reti nei club.\n\"Statistiche aggiornate al 1\u00ba gennaio 2020.\""}
{"id": "2365545", "revid": "974994", "url": "https://it.wikipedia.org/wiki?curid=2365545", "title": "Statua di san Carlo Borromeo (Monza)", "text": "La statua di san Carlo Borromeo si trova in piazza Grandi a Monza, di fronte alla Chiesa di S.Maria degli Angeli.\nStoria.\nIl monumento fu voluto nel 1763 dalla Compagnia delle sante croci di S. Maria degli Angeli in sostituzione di un'antica croce eretta nello stesso luogo a ricordo della peste del 1576.\nPer la scultura fu usata un tipo di pietra arenaria, purtroppo facile a disgregarsi con il tempo e con le piogge. La statua si trovava su uno snello basamento che la metteva in altezza. \n&lt;br&gt;Alla met\u00e0 del XX secolo si rese necessario un restauro; fu poi deciso di sostituire l'originale settecentesco con l'attuale copia in bronzo, collocata nel 1979."}
{"id": "2365546", "revid": "1573940", "url": "https://it.wikipedia.org/wiki?curid=2365546", "title": "Palazzo Tommaso Franzone", "text": "Il palazzo Tommaso Franzone \u00e8 un edificio sito in via Luccoli al civico 22 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\n\u00c8 presente una sola volta nei rolli a nome di Tomaso Franzone, la cui famiglia, originaria del levante ligure, ne conserva la propriet\u00e0 ancora nell'estimo del 1798 nella persona di Domenico Franzone, uomo di cultura, \"versatilissimo nelle fisiche e matematiche scienze\" e ultimo membro della famiglia a ricoprire incarichi pubblici sul finire della Repubblica di Genova diventando governatore di Chiavari.\nIl palazzo, che ha mutato l'accesso originario ed \u00e8 stato accorpato al civico 24 di via Luccoli, conserva ancora intatta la sua identit\u00e0, all'esterno, nella facciata del XVI secolo e, all'interno, nello scalone nobiliare che raggiunge il secondo piano. \nSu Vico Usodimare, il prospetto posteriore si affaccia con un portale oggi inutilizzato su un cortile, costruito sopra le case medievali dei Macelli di Soziglia, dove si leggono ancora tracce di affreschi."}
{"id": "2365548", "revid": "583334", "url": "https://it.wikipedia.org/wiki?curid=2365548", "title": "Maricarmen Regueiro", "text": "Biografia.\nNata da genitori spagnoli, entrambi immigrati in Venezuela dalla Galizia, \u00e8 la quarta di cinque fratelli. Dopo aver frequentato la Scuola nazionale di Teatro, debutt\u00f2 nel mondo delle telenovelas nel 1986, con una piccola partecipazione nella telenovela \"Cristal\" (che vedeva come protagonista Jeannette Rodr\u00edguez Delgado) a cui seguirono altre due partecipazioni come comprimaria ad altre due telenovelas venezuelane: \"Mi amada Beatriz\" ed \"Un volto, due donne\" trasmesse nel 1987 su RCTV; nello stesso anno recit\u00f2 anche nella miniserie, sempre della RCTV, \"La famiglia\", con accanto l'attore Carlos Mata.\nLa Regueiro fu di nuovo in coppia con Carlos Mata l'anno successivo, il 1988, quando fu scelta come l'eroina protagonista della telenovela \"Se\u00f1ora\", a cui partecipavano anche Flavio Caballero e l'attrice-cantante Caridad Canelon, sempre trasmessa sul canale RCTV. La telenovela ebbe un enorme successo in Venezuela ed in tutta l'America Latina, ed ebbe un buon seguito anche in Europa e fece conoscere Maricarmen Regueiro anche in Italia. In seguito al successo di \"Se\u00f1ora\" fu protagonista l'anno successivo della nuova telenovela della RCTV: \"La storia di Amanda\" in cui fu affiancata da Flavio Caballero (con cui aveva gi\u00e0 lavorato in \"Se\u00f1ora\") e Gabriel M\u00e1rquez e poi ancora segu\u00ec \"Natasha\", altra telenovela di successo trasmessa sullo stesso canale nel 1990.\nAltri serial dal grande seguito che videro Maricarmen Regueiro protagonista all'inizio degli anni novanta furono la coproduzione ispano-venezuelana \"Il disprezzo\", rara telenovela che si concludeva senza il classico lieto fine, trasmessa da RCTV nel 1991 (In Italia arriv\u00f2 solo nel 1994) e l'argentina \"Principessa\", trasmessa nel 1992 che la affermarono definitivamente e la catapultarono nell'olimpo delle eroine delle telenovelas sudamericane, al pari di Ver\u00f3nica Castro, Grecia Colmenares, Luisa Kuliok, Jeannette Rodr\u00edguez Delgado, Luc\u00eda M\u00e9ndez, Catherine Fulop, Mariela Alcal\u00e1 ed Andrea del Boca.\nIn quegli anni la sua spensieratezza giovanile e la gioia per il grande successo ottenuto furono per\u00f2 spezzate dalla morte in un incidente stradale della sorella ventenne, a seguito della quale Maricarmen prese a suo carico i due figli di questa.\nPer alcuni anni la Regueiro fu sentimentalmente legata all'attore venezuelano Franklin Virg\u00fcez (conosciuto sul set della telenovela \"Un volto, due donne\"). In seguito invece si leg\u00f2 all'imprenditore Ramiro Hellmeyer, che nel 1993 fu accusato di terrorismo (a seguito di un attentato dinamitardo avvenuto in un centro commerciale di Caracas che provoc\u00f2 un morto e decine di feriti, vicenda che ebbe grande risalto nei media venezuelani) ed incarcerato: la Regueiro non lasci\u00f2 per\u00f2 l'uomo, sostenendone l'innocenza (finendo anch'essa indagata, anche se poco dopo fu prosciolta da ogni accusa), e durante la sua carcerazione, nel 1996, lo spos\u00f2: Hellmeyer verr\u00e0 liberato solo nel 2000, grazie ad un indulto voluto dall'allora presidente venezuelano Hugo Ch\u00e1vez. La coppia ha in seguito avuto due figli, Nicolas, nato nel 2002, e Daniela, nata nel 2003.\nLa controversa vicenda che aveva visto protagonista suo marito aveva comunque ormai lasciato un'indelebile patina oscura sull'immagine della Regueiro, che poco si addiceva al romanticismo delle eroine delle telenovelas che aveva interpretato fino ad allora, e l'attrice fin\u00ec per scomparire da ogni produzione venezuelana. Trov\u00f2 quindi ospitalit\u00e0 in Argentina, dove gi\u00e0 in precedenza aveva recitato in alcuni serial di successo, con le telenovelas \"Amores de fin de siglo\" del 1995 e \"Milady, la Historia continua\" del 1998 ed in Per\u00f9 con la telenovela \"Cosas del amor\" del 1998. Solo pi\u00f9 tardi ritorn\u00f2 anche negli schermi venezuelani con la telenovela \"Carissima\" del 2000, ma non raggiunse pi\u00f9 la popolarit\u00e0 a cui era arrivata tra la fine degli anni ottanta ed i primi anni novanta.\nAttualmente l'attrice si \u00e8 ritirata dal mondo dello spettacolo ed ha deciso di dedicarsi a tempo pieno alla sua famiglia.\nDoppiatrici italiane.\n\u00c8 stata doppiata da:"}
{"id": "2365551", "revid": "277947", "url": "https://it.wikipedia.org/wiki?curid=2365551", "title": "Friedrich Wilhelm J\u00e4hns", "text": "Biografia.\nFiglio di Johann Christoph J\u00e4hns (1766-1833) e di Dorothea Sophia Cook (1767-1833), convolati a nozze nel 1791, J\u00e4hns ha studiato inizialmente canto con Grell e con il soprano degli spettacoli reali Charles Detroit. \nHa proseguito la sua carriera di studente sotto la guida di Stumer per il canto, di L. Horzizky per la teoria musicale ed il pianoforte, di Zelter per la composizione.\nIn giovent\u00f9 si \u00e8 esibito in un palcoscenico privato a Berlino e avrebbe voluto fare carriera nel teatro, ma in seguito si \u00e8 dedicato a dare lezioni di canto. \nHa avuto un grande successo come insegnante di canto, formando pi\u00f9 di novecento studenti, inclusa la principessa Luisa di Prussia. \nDal 1828 al 1838 ha cantato alla \"Sing-Akademie\" di Berlino. \nIl 1\u00ba agosto 1835 si \u00e8 sposato con Ida Kl\u00f6den, con la quale ha avuto due figli: Max e Reinhart.\nNel 1845 ha fondato una Societ\u00e0 Corale di cui assunse la direzione fino al 1870, con la quale ha effettuato numerosi concerti. \nNel 1881 \u00e8 stato nominato insegnante di retorica al Conservatorio Scharwenka.\nAllo stesso tempo, \u00e8 stato anche attivo in quasi tutti i settori della composizione e in particolare le sue opere vocali hanno ricevuto un'accoglienza molto favorevole da parte del pubblico. Ha composto una grande sonata per violino e pianoforte, un trio per pianoforte, Schottische Lieder.\nTra le sue pubblicazioni si annoverano un catalogo tematico sulle opere di Carl Maria von Weber intitolato \"Carl Maria von Weber in seinen Werken\"\n(1871; seconda edizione del 1967); proprio i numeri di questo catalogo, preceduti da \"J.\", sono usati per riferire le opere di Weber. Ha anche scritto una biografia di Weber intitolata \"Carl Maria von Weber: eine Lebensskizze nach authentischen Quellen\" (Lipsia 1873). \nTra le sue varie attivit\u00e0, \u00e8 riuscito ad arricchire la Biblioteca Reale di Berlino con il dono di molte memorie che aveva collezionato, tre le quali tutti i documenti disponibili sulla vita e le opere di Weber, trecento lettere autografate e altri opuscoli."}
{"id": "2365553", "revid": "1573940", "url": "https://it.wikipedia.org/wiki?curid=2365553", "title": "Pelecanus onocrotalus", "text": "Il pellicano bianco maggiore (Pelecanus onocrotalus ), noto anche come pellicano bianco comune, pellicano bianco orientale, pellicano rosato, \u00e8 un grande uccello pescatore della famiglia Pelecanidae. Il suo areale si estende dall'Europa sud-orientale attraverso l'Asia e l'Africa, nelle paludi e nei laghi poco profondi.\nIl pellicano bianco maggiore \u00e8 classificato come una specie a rischio minimo nella Lista rossa IUCN delle specie minacciate d'estinzione (IUCN). \u00c8 elencato nell'Appendice I della Convenzione sulla conservazione delle specie migratorie, nell'Allegato I della Direttiva Uccelli dell'UE sulla conservazione degli uccelli selvatici e nell'Appendice II della Convenzione per la conservazione della vita selvatica e dei suoi biotipi in Europa. \u00c8 inoltre elencato all'interno di 108 zone di protezione speciale nell'Unione europea. Si trova all'interno di 43 Important Bird Area (IBA) nel suo areale europeo. \u00c8 una delle specie per le quali l'Accordo sulla conservazione degli uccelli acquatici migratori dell'Africa-Eurasia (AEWA) viene applicato.\nDescrizione.\nIl pellicano bianco comune \u00e8 un grande uccello di dimensioni ragguardevoli e insieme al pellicano riccio \u00e8, in media, la pi\u00f9 grande specie di pellicano conosciuta. Gli esemplari adulti possono raggiungere una lunghezza di 140-180 centimetri (55-71 pollici) ed il loro lungo becco raggiunge anche i 28,9-47,1 centimetri (11,4-18,5 pollici) di lunghezza. Il pellicano bianco comune presenta una delle aperture alari pi\u00f9 grandi tra gli uccelli, misurando da 226 a 360 centimetri (7,5-11,10 pollici), dimensioni superate solamente da alcuni rapaci e dai grandi albatros. Un maschio adulto misura in media circa 175 centimetri (69 pollici) di lunghezza; pesa da 9 a 15 kg (da 20 a 33 libbre) mentre le popolazioni pi\u00f9 grandi del Paleartico raggiungono generalmente gli 11 kg (24 libbre), raggiungendo raramente i 13 kg (29 libbre). Negli esemplari pi\u00f9 grandi il becco pu\u00f2 raggiungere una lunghezza compresa tra i 34,7 e i 47,1 centimetri (da 13,7 a 18,5 pollici). Le femmine raggiungono una lunghezza media di 148 centimetri (58 pollici) ed \u00e8 notevolmente pi\u00f9 leggera del maschio, con un peso di 5,4-9 kg (da 12 a 20 libbre) e un becco di 28,9-40,0 centimetri (11,4-15,7 pollici) di lunghezza. Al lago Edoardo, Uganda, una cernita sul peso medio di questi uccelli ha dimostrato che i 52 maschi pesati raggiungevano un peso di 11,45 kg (25,2 libbre) mentre le 22 femmine pesate raggiungevano i 7,59 kg (16,7 libbre). In Sudafrica, il peso medio dei maschi \u00e8 di 9,6 kg (21 libbre) mentre nelle femmine \u00e8 di 6,9 kg (15 libbre). Il dimorfismo sessuale \u00e8 particolarmente pronunciato in questa specie (forse il pi\u00f9 grande pronunciato di qualsiasi altro pellicano esistente), poich\u00e9 a volte il maschio pu\u00f2 pesare in media pi\u00f9 del 30% della femmina, rivaleggiando con l'otarda kori, che presenta un dimorfismo sessuale ancora pi\u00f9 pronunciato, per l'uccello volante africano pi\u00f9 pesante (entrambi in media sono leggermente pi\u00f9 pesanti dell'grifone del Capo e della gru carunculata). Alcune piccole popolazioni del suo areale euroasiatico possono raggiungere un peso leggermente superiore rispetto alle popolazioni africane. Tra le misure standard, la corda alare (la misura presa quando l'ala viene ripiegata, partendo dal polso fino alla pi\u00f9 lunga penna primaria) va da 60 a 73 centimetri (24-29 pollici), la coda da 16 a 21 centimetri (6,3-8,3 pollici) e il tarso da 13 a 14,9 centimetri (5,1-5,9 pollici). Le misurazioni standard in diverse aree indicano che i pellicani del Paleartico occidentale sono leggermente pi\u00f9 grandi di quelli dell'Asia e dell'Africa.\nIl maschio presenta una curvatura verso il basso nel collo e la femmina ha un becco pi\u00f9 corto e dritto. Il piumaggio \u00e8 prevalentemente bianco tranne che sulle penne remiganti, con una debole sfumatura rosa sul collo e macchie giallastre alla base del collo e sul petto. Le penne primarie sono nere, con fusti bianchi alla base, occasionalmente con punte pi\u00f9 chiare e frange strette. Nere sono anche le penne secondarie, ma con una frangia biancastra. Le copritrici superiori, inferiori e terziali sono bianche. Il volta \u00e8 privo di piume e presenta pelle rosata che circonda gli occhi scuri, con un'iride che va dal marrone-rosso a marrone scuro. Le zampe sono giallo-beige. Durante la stagione riproduttiva, la pelle rosata del maschio diventa pi\u00f9 accesa mentre nella femmina la pelle tende pi\u00f9 all'arancione. Il becco \u00e8 per lo pi\u00f9 grigio bluastro, con una punta rossa, bordi mascellari rossastri e una sacca golare che va dal giallo crema al giallo tuorlo. Il piumaggio bianco \u00e8 tinto di rosa con macchie giallastre sul petto. \u00c8 presente anche una corta cresta di piume ispide sulla nuca.\nNei giovani, invece, la parte inferiore del corpo \u00e8 pi\u00f9 scura e brunastra, mentre il dorso \u00e8 pi\u00f9 pallido. Le copritrici subalari sono per lo pi\u00f9 bianco opaco, mentre le copritrici superiori sono pi\u00f9 scure ed \u00e8 presente una barra brunastra scura sulle copritrici inferiori. Le copritrici superiori delle terziali posteriori hanno per lo pi\u00f9 punte pi\u00f9 chiare con una sfumatura grigio-argentea sulle copritrici secondarie maggiori e sulle terziali. Le remiganti sono pi\u00f9 scure, tendendo al marroncino. La testa, il collo e le parti superiori, comprese le copritrici dell'ala superiore, sono per lo pi\u00f9 marroni. La pelle del viso, il becco, la sacca golare e le zampe, dei giovani, sono invece grigiastri. La sua coda nerastra ha occasionalmente una sfumatura grigio-argentea.\nIl pellicano bianco comune si distingue da tutti gli altri pellicani per il suo piumaggio. Il volto \u00e8 nuda e le piume sulla fronte si assottigliano, mentre nelle altre specie la fronte \u00e8 completamente piumata. In volo, il sott'ala \u00e8 bianco con remiganti nere negli adulti, simili solo a quelle del pellicano bianco americano (\"P. erythrorhynchos\"), mentre quest'ultimo ha penne secondarie interne bianche. Si differenzia dal pellicano riccio per il suo piumaggio bianco puro, piuttosto che bianco sporco, e dal volto nudo rosa. Il pellicano grigio asiatico (\"P. philippensis\") \u00e8 leggermente pi\u00f9 piccolo, con un piumaggio bianco grigiastro e un becco pi\u00f9 pallido e di colore pi\u00f9 opaco. Allo stesso modo, il pellicano dorso rosato (\"P. rufescens\") \u00e8 pi\u00f9 piccolo, con un piumaggio grigio-brunastro, un becco rosa chiaro o grigiastro e una macchia rosata sul dorso.\nIl pellicano bianco comune \u00e8 per lo pi\u00f9 silenzioso, ma ha una variet\u00e0 di richiami bassi, grugniti e ringhi. Il richiamo in volo \u00e8 un gracidio profondo, mentre nelle colonie riproduttive, emette richiami \"moooo\" pi\u00f9 profondi.\nBiologia.\nBen adattati alla vita acquatica, una volta in aria i pellicani, grazie alle lunghe ali, sono forti volatori e si spostano spesso in spettacolari formazioni a V. \nA volte gruppi di pellicani comuni di 6-8 individui si dispongono in acqua in una formazione a ferro di cavallo, immergono i grandi becchi e, battendo le grandi ali, catturano i pesci in fuga.\nAlimentazione.\nL'alimentazione \u00e8 composta da pesci, crostacei, vermi e talvolta rifiuti. Spesso il pellicano trattiene il cibo mantenendolo nella parte inferiore del becco detto sacco golare.\nPrima di ingerire il nutrimento, il pellicano elimina l'acqua che \u00e8 penetrata nella sacca insieme al cibo, facendola uscire dalla fessura del becco.\nRiproduzione.\nIn genere nidificano vicini tra loro, in colonie numerose. La femmina depone 2-4 uova in un nido fatto di rametti, su un albero o nell'erba. I piccoli sono allevati da entrambi i genitori.\nDistribuzione e habitat.\nIl pellicano comune vive in laghi interni e paludi dell'Europa sudorientale, Asia e Africa.\nTuttavia Plinio il Giovane (61 \u2013 113) parla di Pellicani visti anche nella Gallia settentrionale che si affaccia sul Mare del Nord."}
{"id": "2365555", "revid": "1728", "url": "https://it.wikipedia.org/wiki?curid=2365555", "title": "Gaetano Semeraro", "text": "Biografia.\nLaureatosi in giurisprudenza all'Universit\u00e0 Federico II di Napoli, ha inizialmente intrapreso la carriera di magistrato. In seguito ha conseguito l'insegnamento di istituzioni di diritto romano nell'Universit\u00e0 di Roma, dove \u00e8 stato nominato rettore nel 1896-97. \u00c8 stato anche deputato nella XX legislatura del Regno d'Italia, eletto nel collegio di Castellaneta.\nTra le sue principali opere si segnalano \"La dottrina del ius restitutionis nei suoi principii e nella sua applicazione alla legislazione italiana\" (1875), \"Della condizione giuridica e politica dei militari nel diritto romano\" (1876), le \"Lezioni di storia del diritto romano (1889-1904)\", nonch\u00e9 le \"Lezioni di istituzioni di diritto romano\" (1905)."}
{"id": "2365557", "revid": "2160814", "url": "https://it.wikipedia.org/wiki?curid=2365557", "title": "Otto Jahn", "text": "Biografia.\nOtto Jahn era il figlio dell'avvocato Kiel Jakob Jahn e, da parte di sua madre, nipote del professore di legge Kiel Adolf Friedrich Trendelenburg.\nLa famiglia Jahn era appassionata di musica, e Otto Jahn aveva intenzione di diventare un musicista. \nIl padre lo ha mandato nel 1830 nel famoso collegio \"Landesschule Pforta\" situato in Sassonia-Anhalt, dove ha studiato sotto la guida di Christian Friedrich Neue (1798-1886), di August Koberstein (1797-1870), e in particolare di Adolph Lange Gottlob (1778-1831) filologia classica.\nDopo aver completati i suoi studi universitari a Kiel e a Berlino, ha viaggiato per tre anni in Francia e in Italia grazie a una borsa di studio del governo danese.\nNell'autunno del 1837 \u00e8 andato a Parigi, dove ha studiato i manoscritti delle opere di Orazio e di Giovenale e ha frequentato l'archeologo e scienziato Jean de Witte e l'archeologo D\u00e9sir\u00e9-Raoul Rochette.\nDall'ottobre del 1838 ha soggiornato a Roma, dove assieme ad Emil Braun ha avuto modo di conoscere gli scavi di Roma. Nella primavera del 1839, Jahn ha viaggiato attraverso l'Italia meridionale e la Sicilia. Durante il suo viaggio di ritorno, ha incontrato Karl Otfried M\u00fcller a Firenze. Nell'estate del 1839 \u00e8 tornato a Kiel.\n\u00c8 stato insegnante di archeologia e di filologia all'Universit\u00e0 di Greifswald, di Lipsia e di Bonn.\nHa diretto il museo di arte di Bonn.\nDurante il rivoluzionario 1848, insieme a Moriz Haupt, Gustav Freytag, Otto Wigand, Salomon Hirzel e altri, ha formato un circolo di amici che appartenevano alla Associazione liberale tedesca e ha partecipato attivamente alla politica del 1848. Dopo lo scioglimento dell'Assemblea nazionale nel 1849, gli accademici sono stati licenziati dai loro incarichi. In solidariet\u00e0 con i suoi amici, Jahn ha rifiutato le richieste dell'Universit\u00e0 di riportarlo all'insegnamento. La sua carriera accademica si \u00e8 quindi interrotta momentaneamente, tranne che per il posto di segretario della Societ\u00e0 di Scienze di Lipsia. Nell'estate del 1855 ha ricominciato la sua carriera di insegnante all'Universit\u00e0 di Bonn.\nTra le sue opere pi\u00f9 significative vi sono la mastodontica biografia di Mozart pubblicata, per la prima volta, nel 1856, ed in seguito riveduta nel 1905 da Deiters e ulteriormente aggiornata da Abert nel 1921, in cui ha raccolto per la prima volta le fonti scritte sulla vita del compositore e le ha valutate usando metodi filologici, oltrech\u00e9 un lavoro biografico ed editoriale su Ludwig van Beethoven, per il quale \u00e8 stato in grado di intervistare nel 1852, durante un soggiorno a Vienna, numerosi amici e contemporanei del compositore, tra cui Carl Czerny e Franz Grillparzer.\nHa pubblicato, inoltre, un accurato studio sul \"Paulus\" di Felix Mendelssohn e una antologia di \"Gesammelte Aufs\u00e4tze uber M\u00fcsik\" nel 1866.\nTra le sue composizioni si annoverano 32 lieder e un volume di canti a 4 voci."}
{"id": "2365559", "revid": "110157", "url": "https://it.wikipedia.org/wiki?curid=2365559", "title": "Out of Silence", "text": "Out of Silence \u00e8 il terzo album in studio del compositore greco Yanni, \u00e8 stato pubblicato nel 1987 dall'etichetta Private Music.\nComponenti.\nYanni - Compositore"}
{"id": "2365572", "revid": "339392", "url": "https://it.wikipedia.org/wiki?curid=2365572", "title": "RKKF", "text": ""}
{"id": "2365574", "revid": "1543377", "url": "https://it.wikipedia.org/wiki?curid=2365574", "title": "P\u00e1lmi Rafn P\u00e1lmason", "text": "Carriera.\nClub.\nGli inizi in Islanda.\nP\u00e1lmason ha cominciato la carriera con la maglia del V\u00f6lsungur. Ha disputato tre stagioni in squadra, due delle quali nella 3. Deild e una, l'ultima, nella 2. Deild. Nel 2003 \u00e8 passato al KA Akureyri, formazione per cui ha avuto modo di debuttare nell'\u00darvalsdeild. Al termine del campionato 2004, la squadra \u00e8 retrocessa nella 1. Deild. Nel 2006 si \u00e8 trasferito al Valur, squadra con cui ha vinto due edizioni della Supercoppa d'Islanda (2005 e 2007) e un campionato (2007). A met\u00e0 del 2008, ha lasciato il Valur e l'Islanda.\nStab\u00e6k.\nNell'estate 2008, P\u00e1lmason si \u00e8 trasferito in Norvegia per militare nelle file dello Stab\u00e6k. Ha debuttato nell'Eliteserien in data 6 agosto, subentrando ad Alanzinho nella vittoria per 1-2 sul campo del Rosenborg. Il 19 ottobre ha segnato la prima rete nella massima divisione norvegese, sancendo il successo per 1-2 sul campo del Brann. In questa porzione di stagione, ha disputato 14 partite e ha messo a segno 2 reti, contribuendo alla vittoria finale del campionato 2008.\nIn virt\u00f9 di questo successo, lo Stab\u00e6k di P\u00e1lmason ha disputato la Superfinalen 2009 contro il V\u00e5lerenga, partita vinta col punteggio di 3-1 anche grazie alla marcatura messa a referto dall'islandese. In questa annata ha giocato 35 partite e realizzato 9 gol, con la sua squadra che ha concluso la stagione al 3\u00ba posto in classifica.\nNell'annata successiva, P\u00e1lmason \u00e8 stato impiegato in 22 incontri e ha siglato una sola rete. La stagione 2011 \u00e8 stata l'ultima che ha disputato con la maglia dello Stab\u00e6k, congedandosi dal club con 10 reti in 29 partite. Complessivamente, con questa casacca ha totalizzato 100 apparizioni e ha segnato 22 reti.\nLillestr\u00f8m.\nIl 29 novembre 2011, il Lillestr\u00f8m ha annunciato sul proprio sito d'aver ingaggiato P\u00e1lmason, che ha firmato un contratto triennale valido a partire dal 1\u00ba gennaio 2012. Ha esordito in squadra il 24 marzo 2012, schierato titolare nel pareggio a reti inviolate sul campo dell'H\u00f8nefoss. Il 23 aprile ha realizzato la prima rete, nella sconfitta per 3-2 in casa del Molde. Il 4 novembre \u00e8 arrivata la prima doppietta, nel 6-0 inflitto alla sua ex squadra dello Stab\u00e6k. Il Lillestr\u00f8m ha chiuso la stagione al 9\u00ba posto in classifica, con P\u00e1lmason che ha totalizzato 32 presenze tra campionato e coppa, con 7 reti all'attivo.\nL'anno successivo, P\u00e1lmason ha giocato 36 partite e ha realizzato 6 reti, con il Lillestr\u00f8m che ha concluso la stagione al 10\u00ba posto in graduatoria. Il 26 ottobre 2014 ha realizzato la prima tripletta, nella vittoria per 4-1 sullo Start. Con le 29 presenze e 9 reti della stagione 2014, ha chiuso la sua esperienza al Lillestr\u00f8m: complessivamente, ha disputato 97 presenze con questa maglia e ha messo a referto 23 reti.\nKR Reykjav\u00edk.\nIl 6 dicembre 2014, P\u00e1lmason ha firmato ufficialmente un contratto triennale con il KR Reykjav\u00edk, valido a partire dal 1\u00ba gennaio 2015: il giocatore ha cos\u00ec fatto ritorno in patria dopo sei stagioni e mezzo in Norvegia.\nNazionale.\nP\u00e1lmason ha giocato 10 partite per l', mettendo a segno una rete. Ha esordito il 18 agosto 2004, subentrando a Viktor Bjarki Arnarsson nella sconfitta per 2-1 contro l'Estonia. Il 6 settembre 2005 ha realizzato la prima rete, nel successo per 1-3 sulla Bulgaria.\nTra il 2008 ed il 2010, ha totalizzato 18 presenze per la Nazionale maggiore. La prima di queste \u00e8 arrivata il 2 febbraio 2008, quando ha sostituito Bjarni Vi\u00f0arsson nella sconfitta per 2-0 contro la in un'amichevole disputata a Ta' Qali, a Malta.\nStatistiche.\nPresenze e reti nei club.\n\"Statistiche aggiornate al 1\u00ba gennaio 2015.\""}
{"id": "2365576", "revid": "287204", "url": "https://it.wikipedia.org/wiki?curid=2365576", "title": "T\u00eate de Vautisse", "text": "La T\u00eate de Vautisse (3.156 ) \u00e8 una montagna del Massiccio dell'Embrunais nelle Alpi del Delfinato. \nSi trova nel dipartimento francese delle Alte Alpi, ai bordi del Parco nazionale des \u00c9crins.\nStoria.\nNel 1958, la T\u00eate de Vautisse venne individuata come sito per esperimenti nucleari.."}
{"id": "2365577", "revid": "108444102", "url": "https://it.wikipedia.org/wiki?curid=2365577", "title": "Carlo Jachino", "text": "Biografia.\nFiglio di Giuseppe ed Emilia Piccione, fratello maggiore dell'ammiraglio Angelo Iachino e padre dell'attrice Silvana. Ha studiato musica dapprima a Pisa, poi a Lucca sotto la guida di Gaetano Luporini e successivamente con Hugo Riemann in Germania, a Lipsia, presso la scuola di musicologia di H. Riemann, con il quale ha proseguito gli studi di composizione. Nel 1908 si \u00e8 laureato a Pisa in giurisprudenza seguendo i consigli del padre, dopodich\u00e9 ha soggiornato a Parigi fino allo scoppio della prima guerra mondiale, ala quale ha partecipato da volontario.\n\u00c8 stato professore di musica e di composizione al Conservatorio di Parma, di Roma e di Napoli, dove ha assunto l'incarico di vicedirezione fino al 1938, e di direzione dal 1951. Tra i suoi allievi si possono menzionare: Franco Margola, Roberto Pineda Duque, B. Mazzacurati e Vieri Tosatti, suo allievo al conservatorio Santa Cecilia di Roma. Ha inoltre ottenuto il ruolo di ispettore alle Belle Arti per la sezione musica, presso il ministero della Pubblica Istruzione.\nHa trionfato in vari concorsi musicali, come ad esempio in quello organizzato dalla \"Musical Found Society\" di Filadelfia nel 1928, dove ha spartito il primo premio con B\u00e9la Bart\u00f3k, Alfredo Casella e Waldo Warner. Come compositore si \u00e8 contraddistinto per una pregevole tecnica armonica e contrappuntistica, per sonorit\u00e0 e un linguaggio innovativo e sperimentale, ben evidenziato dalle tecniche di composizione seriale. \nInoltre ha composto: \"Giocondo e il suo re\" (1924 al Teatro Dal Verme di Milano con Manfredi Polverosi); \"Sonata drammatica\" per violino e orchestra (1931), riduzione per violino e pianoforte a cura di Mario Pilati (1932); \"Fantasia del rosso e il nero\" (1936); \"Pagine di Ramon\" (1937); \"Trio romantico\"; \"Preludio di festa\" per orchestra; \"Madrigali\" (1949). L'opera \"Giocondo e il suo re\", accolta con favore dal pubblico e dalla critica, si \u00e8 caratterizzata per le influenze verdiane e pucciniane, oltrech\u00e9 per le favole teatrali di Italo Montemezzi ed i suoi elementi comici e grotteschi. \nTra le sue pubblicazioni, ricordiamo: \"Tecnica dodecafonica\" (1948), nel quale ha descritto le caratteristiche del nuovo linguaggio musicale creato da Schoenberg; \"Gli strumenti di orchestra\" (1950). Ha collaborato con la \"Rivista musicale italiana\" tra gli anni Venti e Trenta. Inoltre \u00e8 da menzionare la sua partecipazione come comparsa nel ruolo di un mendicante nel film \"Ladri di Biciclette diretto da\" Vittorio De Sica (1948)."}
{"id": "2365589", "revid": "88740", "url": "https://it.wikipedia.org/wiki?curid=2365589", "title": "Ivar Giaever", "text": ""}
{"id": "2365591", "revid": "2091899", "url": "https://it.wikipedia.org/wiki?curid=2365591", "title": "Jurgen Van Den Broeck", "text": "Era soprannominato \"De locomotief van Morkhoven\" (la locomotiva di Morkhoven).\nCarriera.\nGli esordi.\nCampione del mondo Juniores a cronometro nel 2001 a Lisbona (batt\u00e9 l'ucraino Oleksandr Kva\u010duk per soli 44 centesimi di secondo, alla media di 41,93 km/h), nel 2003 fu membro della Quick Step-Davitamon-Latexco, la squadra Under-23 affiliata all'allora Quick Step-Davitamon.\nInizi\u00f2 la carriera professionistica l'anno dopo, neanche ventunenne, tra le file del team statunitense US Postal Service (successivamente Discovery Channel). Al primo anno tra i \"pro\" partecip\u00f2 alla Freccia Vallone, chiudendo 85\u00ba, e il mese seguente concluse al sesto posto il Giro del Belgio. Nel 2005 si classific\u00f2 invece ottavo nella classifica generale dell'Eneco Tour, mentre al Giro di Germania fu secondo nella sesta tappa vinta da Maksim Iglinskij.\nNel giugno del 2006 firm\u00f2 un contratto di due anni per il trasferimento alla Predictor-Lotto, la squadra diretta da Marc Sergeant, a partire dalla stagione seguente. Nel 2007 fu quindi decimo all'Eneco Tour e sesto al Giro di Danimarca; partecip\u00f2 peraltro al suo primo grande giro, il Giro d'Italia, e al suo primo mondiale \u00e9lite, a Stoccarda, in rappresentanza del Belgio nella prova a cronometro.\nI piazzamenti nei grandi giri.\nL'annata 2008 lo vide grande protagonista al Giro d'Italia, corsa in cui ottenne il settimo posto, a 6'30\" dal vincitore Alberto Contador, nella classifica generale finale ed il secondo in quella dei giovani, preceduto dal solo Riccardo Ricc\u00f2. Dopo tale prestazione, e nonostante l'interesse di diverse altre squadre, rinnov\u00f2 il proprio contratto con la Silence-Lotto (la ex Predictor) fino a tutto il 2010. In agosto partecip\u00f2 quindi alla prova su strada dei Giochi olimpici di Pechino, ritirandosi. Nel 2009, dopo aver preso il via alle classiche delle Ardenne, corse per la prima volta il Tour de France, classificandosi quattordicesimo. Fu poi quarto all'Eneco Tour e in novembre rinnov\u00f2 ancora il contratto con la Silence-Lotto, portandone la scadenza al termine del 2011.\nNella stagione successiva ottenne i principali risultati di carriera: concluse infatti quarto al Crit\u00e9rium du Dauphin\u00e9 ma soprattutto quinto al Tour de France, staccato di 6'54\" dal vincitore Alberto Contador. Questo piazzamento (che lo rese il primo belga capace di entrare nella top 5 della \"Grande Boucle\" in 24 anni \u2013 nel 1986 vi riusc\u00ec Claude Criquielion) spinse i dirigenti della squadra a prolungare il loro legame con Van Den Broeck fino a tutto il 2013. Successivamente, a seguito delle squalifiche di Contador e Menchov, il suo piazzamento fu rettificato fino al 3\u00ba posto finale. Nel 2011 torn\u00f2 al Crit\u00e9rium du Dauphin\u00e9 aggiudicandosi la prima tappa: fu quello il primo successo da professionista per lui. Dopo il Tour de France, nel quale fu costretto al ritiro per una caduta, concluse la Vuelta a Espa\u00f1a all'ottavo posto della graduatoria generale.\nNel 2012 si classific\u00f2 terzo alla Volta Ciclista a Catalunya e quinto al Crit\u00e9rium du Dauphin\u00e9. Al Tour de France, in luglio, pur presentatosi con ambizioni di podio, si stacc\u00f2 nella prima tappa con arrivo in salita, la settima, perdendo quasi due minuti dal vincitore Chris Froome. Nelle successive frazioni di montagna rimane invece quasi sempre con i migliori, tentando anche numerosi attacchi; nonostante l'ottimo rendimento non riusc\u00ec per\u00f2 a salire sul podio finale di Parigi, chiudendo quarto a 10'15\" dal vincitore Bradley Wiggins. Risultarono determinanti i distacchi riportati nelle due tappe a cronometro: nella nona tappa, la crono di Besan\u00e7on, perse 3'09\" da Wiggins, mentre nella crono conclusiva di Chartres accus\u00f2 addirittura 4'22\" di distacco dal britannico.\nNel corso del Giro d'Italia 2017 annuncia di voler concludere la carriera professionistica al termine della stagione 2017, pur avendo un contratto con il Team Lotto NL-Jumbo valido anche per il 2018. Disputa cos\u00ec l'ultima corsa da professionista al Nationale Sluitingsprijs, il 17 ottobre 2017."}
{"id": "2365600", "revid": "1543377", "url": "https://it.wikipedia.org/wiki?curid=2365600", "title": "Cowboyland", "text": "Cowboyland \u00e8 un parco di divertimento a tema western improntato sulla vita dei cowboy e sul Far West, situato a Voghera, in provincia di Pavia.\n\u00c8 il primo e unico parco italiano a tema western.\nGrazie all'attivit\u00e0 svolta nel parco tematico, la citt\u00e0 di Voghera si \u00e8 gemellata con quella di Cheyenne, capitale dello stato del Wyoming, negli Stati Uniti d'America.\nStoria.\nIl 3 giugno 1995 viene ufficialmente inaugurato nella campagna pavese il \"Cowboys' Guest Ranch\" su un'area di 50.000 m\u00b2, all'interno del quale nel 2001 viene aperta una zona dedicata alle attrazioni.\nL'area tematica viene ampliata nel 2006 con l'installazione di un ottovolante e nuove scenografie a tema realizzate dallo scenografo Emilio Banfi (che ha curato le ambientazioni di altri parchi italiani come Gardaland e Mirabilandia), oltre all'organizzazione di nuovi spettacoli dal vivo\nCaratteristiche.\nL'area divertimento si sviluppa su una superficie di circa m\u00b2 (a fianco del \"Cowboys' Guest Ranch\"), dotato di zone attrezzate per pic-nic, ha numerose attrazioni in stile far west ed \u00e8 meta di visite specialmente di scolaresche.\nIl parco \u00e8 parte del Cowboys' Guest Ranch, un'area di circa 50\u00a0000 metri quadrati fornita di numerosi animali tipici del selvaggio west, fra cui decine di cavalli, pony, una ventina di torelli, sei tori, puzzole, cani della prateria e altri.\nAll'interno della cittadella di \"Cowboy town\" costruita con scenografie western, \u00e8 compresa fra l'altro anche un'arena coperta di 2.400 m\u00b2 (PalaTexas), con 1.420 posti a sedere, per assistere a spettacoli di rodeo e \"Wild West Show\". All'interno del PalaTexas si svolgono competizioni e gare del campionato italiano ed europeo di rodeo all'americana e cutting.\nAll'interno del parco vi \u00e8 anche un ristorante americano, un saloon, un emporio western e un albergo a tema.\nAttrazioni.\nLe principali attrazioni di Cowboyland sono:"}
{"id": "2365602", "revid": "647919", "url": "https://it.wikipedia.org/wiki?curid=2365602", "title": "Il Vampiro nel folklore africano", "text": ""}
{"id": "2365604", "revid": "647919", "url": "https://it.wikipedia.org/wiki?curid=2365604", "title": "Il Vampiro nel folklore mediorientale", "text": ""}
{"id": "2365606", "revid": "647919", "url": "https://it.wikipedia.org/wiki?curid=2365606", "title": "Il Vampiro nel folklore orientale", "text": ""}
{"id": "2365607", "revid": "1924342", "url": "https://it.wikipedia.org/wiki?curid=2365607", "title": "David Archuleta (album)", "text": "David Archuleta \u00e8 l'album di debutto del secondo classificato nella settima edizione del talent show \"American Idol\", David Archuleta. Venne pubblicato negli Stati Uniti l'11 novembre 2008. L'album vinse il disco d'oro (consegnato dopo aver venduto 500.000 copie) il 20 gennaio del 2009. Il primo singolo, \"Crush\", fu distribuito alle radio il 1\u00ba agosto. Il disco \u00e8 stato pubblicato nel Regno Unito l'11 maggio 2009; la distribuzione dell'album nel Regno Unito coincide con l'inizio del suo tour nel Regno Unito con la band pop rock McFly nell'aprile/maggio del 2009.\nAccoglienza.\n\"David Archuleta\" ricevette diverse recensioni anche contrastanti dalla critica.\nSingoli.\nIl primo singolo, \"Crush\", venne pubblicato sulle radio il 1\u00ba agosto 2008, e fu commercialmente distribuito il 12 agosto. Nella prima settimana debutt\u00f2 al 2\u00ba posto nella classifica Billboard Hot 100 con 166,000 copie vendute. Il singolo vendette oltre 1.7 milioni di copie negli Stati Uniti, rendendolo il pi\u00f9 grande successo commerciale di tutti i partecipanti alla settima edizione del talent show fino ad ora.\nDavid conferm\u00f2 nel suoMySpace con un blog ufficiale il 21 novembre 2008 che \"A Little Too Not Over You\", una canzone di cui \u00e8 coautore, sarebbe stato il singolo successivo a \"Crush\". Fu pubblicato per le radio il 6 gennaio 2009.\nIl 13 marzo 2009, David rese disponibili un paio di canzoni da \"David Archuleta\", che precedentemente non potevano essere scaricate, su iTunes. \"Works for Me\" divent\u00f2 una bonus track nella versione di David Archuleta acquistabile su Wal-mart, e \"Somebody Out There\" che era disponibile solo per chi aveva prenotato l'album su iTunes.\nIl 21 aprile del 2009, David conferm\u00f2 che il singolo successivo ad \"A Little Too Not Over You\" sarebbe stato Touch My Hand.\nAndamento in classifica.\nL'album debutt\u00f2 al secondo posto nella classifica di Billboard 200 (dato del 29 novembre 2008), con una vendita di 183.000 copie negli Stati Uniti. Nell'Aprile del 2009, l'album vendette 690.000 copie negli USA. Archuleta ha venduto pi\u00f9 dischi di ogni altro finalista arrivato al secondo posto ad American Idol da Clay Aiken in poi."}
{"id": "2365609", "revid": "647919", "url": "https://it.wikipedia.org/wiki?curid=2365609", "title": "Il Vampiro nel folklore americano", "text": ""}
{"id": "2365612", "revid": "262457", "url": "https://it.wikipedia.org/wiki?curid=2365612", "title": "Sh\u00e0ol\u00ednqu\u00e1n", "text": ""}
{"id": "2365613", "revid": "852396", "url": "https://it.wikipedia.org/wiki?curid=2365613", "title": "Differenziazione planetaria", "text": "In planetologia la differenziazione planetaria \u00e8 il processo di separazione dei differenti elementi che costituiscono un corpo planetario come conseguenza delle loro caratteristiche fisiche e chimiche. Il processo tende a formare un nucleo, un mantello e a volte una crosta chimicamente distinta sopra il mantello.\nDifferenziazione gravitazionale.\nPer differenziazione gravitazionale si intende un processo che porta gli elementi costitutivi di un corpo celeste autogravitante in formazione ad agglomerarsi secondo diversi livelli, a seconda della propria natura fisica. Nella fattispecie, gli elementi pi\u00f9 densi (principalmente i metalli), a causa della loro maggiore forza peso (e quindi a causa della forza di gravit\u00e0), tenderanno a stabilizzarsi nella zona centrale del corpo; viceversa, gli elementi meno densi si disporranno nelle zone pi\u00f9 superficiali. Questo \u00e8 possibile in quanto un corpo celeste in formazione, a causa delle forti forze gravitazionali e del decadimento radioattivo di alcuni metalli che lo compongono, presenta una temperatura elevatissima alla quale gli elementi fondono e sono quindi pi\u00f9 mobili.\nLa differenziazione si verifica maggiormente nei corpi sferici o tendenzialmente sferici (nei quali gli effetti autogravitazionali sono pi\u00f9 pronunciati); ne \u00e8 una prova il fatto che gli oggetti piccoli e dalla forma irregolare, come gli asteroidi, presentino grandi quantit\u00e0 di metalli anche nelle zone superficiali.\nDifferenziazione chimica.\nSebbene la maggior parte dei materiali si differenzi in base alla propria densit\u00e0, gli elementi che sono chimicamente legati tra loro si differenziano in base alle loro affinit\u00e0 chimiche, \"trasportati\" dai materiali pi\u00f9 abbondanti ai quali sono legati. Per esempio sulla Terra, sebbene l'elemento uranio puro sia molto denso, in tracce \u00e8 pi\u00f9 compatibile chimicamente con gli elementi leggeri come i silicati, per questo motivo \u00e8 pi\u00f9 diffuso nella crosta terrestre che nel nucleo metallico.\nPianeti e lune rocciose.\nNel caso dei pianeti rocciosi e dei satelliti di grosse dimensioni, perlomeno quelli finora conosciuti, il processo di differenziazione gravitazionale ha portato alla costituzione di un nucleo composto principalmente da ferro e nichel a una temperatura minima di 1300 K affinch\u00e9 possa essere avvenuta la differenziazione (anche se in realt\u00e0 le temperature dei nuclei dei pianeti rocciosi del Sistema Solare sono superiori ai 3000 K). A queste temperature i metalli sono fusi, ma se la pressione \u00e8 sufficientemente elevata, le parti pi\u00f9 interne del nucleo, nonostante la temperatura, risulteranno solide; mentre le parti meno interne, a causa della minore pressione, saranno allo stato liquido. Si avr\u00e0 in questo caso un nucleo interno e uno esterno: \u00e8 il caso della Terra.\nPi\u00f9 superficialmente rispetto al nucleo, si trova uno strato di materiale roccioso (perlopi\u00f9 silicati) allo stato solido, con una minima percentuale di fuso, chiamato mantello; e infine, in superficie, uno strato solido (a causa delle basse temperature) di materiale roccioso di varia natura, la crosta."}
{"id": "2365617", "revid": "108405118", "url": "https://it.wikipedia.org/wiki?curid=2365617", "title": "Franco Berardelli", "text": "Biografia.\nIl padre, Anton Giulio, magistrato di Cassazione, era originario di Martirano in Calabria; la madre, la marchesa Ada de Cinque Quintili, era romana. A Roma, Berardelli intraprese gli studi presso il Collegio Francese di San Leone Magno; a undici anni pass\u00f2 al Collegio Nazionale Galluppi di Catanzaro, dopo aver vissuto tra Martirano e Mogadiscio dove il padre per un lungo periodo fu capo di Giustizia in Somalia. A diciassette anni, nel 1925 consegu\u00ec la Maturit\u00e0 classica. Nell'ottobre dello stesso anno raggiunse a Roma i familiari, rientrati dalla Somalia, e si iscrisse alla Facolt\u00e0 di giurisprudenza.\nNel frattempo aveva cominciato a scrivere poesie. Tradusse in versi Saffo, Tibullo e Catullo, Euripide, ma soprattutto autori di lingua inglese: Keats, Shelley, Longfellow e altri. Commemor\u00f2 Luigi Siciliani e collabor\u00f2 a giornali e riviste come \"\"Cronaca di Calabria\",\"La Donna Italiana\" e \"Nosside\"\". In questo periodo il poeta avvert\u00ec le prime avvisaglie della tubercolosi che lo condurr\u00e0 precocemente a morte. Nel 1926 soggiorn\u00f2 presso il sanatorio Umberto I di Prasomaso, nel comune di Tresivio (Sondrio), dove il poeta ebbe una ripresa; durante il soggiorno in sanatorio scrisse liriche che appariranno postume nella raccolta \"L'altra cosa bella\". Ritornato a Roma, nel 1929 a Genzano sub\u00ec una ricaduta. Su suggerimento medico si rec\u00f2 nelle Marche, ad Arcevia. Mor\u00ec il 10 marzo 1932, a soli ventiquattro anni di et\u00e0.\nLa poetica.\nLa prima educazione letteraria del giovane Berardelli \u00e8 classica. Le prime composizioni in versi risalgono al periodo del liceo Galluppi a Catanzaro: composte dai dodici e quindici anni di et\u00e0, saranno ripudiate pi\u00f9 tardi dal poeta. Alcune liriche della raccolta \"Voci nella notte\" furono pubblicate sul giornale letterario \"Il Capriccio\" di Milano nel 1924. L'incontro con i poeti di lingua inglese avviene tramite la lettura dei \"Canti Perfetti\" di Luigi Siciliani. I poeti, Carducci, Siciliani, Pascoli, D'Annunzio e Gozzano lo influenzano nella solida costruzione metrica dei versi, nella cadenza, ma non nella poetica.\nLa raccolta \"L'altra cosa bella\" venne pubblicata postuma nel 1963 a cura di Salvatore Foderaro; \u00e8 composta per quasi tre quarti da poesie apparse su riviste e giornali nel periodo che va dal 1926 al 1932. Il titolo della raccolta \u00e8 estrapolato da un verso della poesia \"Convito\" di Guido Gozzano: \u00abFratello triste, cui ment\u00ec l'Amore / che non ti menta l'altra cosa bella!\u00bb."}
{"id": "2365623", "revid": "1924342", "url": "https://it.wikipedia.org/wiki?curid=2365623", "title": "A Little Too Not Over You", "text": "A Little Too Not Over You \u00e8 il secondo singolo ufficiale del cantante David Archuleta, estratto dall'album eponimo.\nFu messo in rotazione dalle radio a partire dal 6 gennaio 2009. Sulla Music Mailbag di Radio Disney, questa canzone ottenne il 99% dei voti. Archuleta conferm\u00f2 la pubblicazione di questa canzone nella sua pagina ufficiale del suo MySpace.\nVideo musicale.\nIl video musicale fu diretto dal regista Scott Speer nel novembre 2008. Viene reso disponibile per il download su iTunes il 23 dicembre dello stesso anno, e 2 giorni dopo si concretizza la prima ufficiale del video su \"Yahoo! Music\". Nel video si osserva Archuleta che guarda delle foto su una macchina fotografica digitale, mentre riflette sulla sua relazione, non finita bene, con una ragazza."}
{"id": "2365627", "revid": "330183", "url": "https://it.wikipedia.org/wiki?curid=2365627", "title": "Analfabeti", "text": ""}
{"id": "2365632", "revid": "767487", "url": "https://it.wikipedia.org/wiki?curid=2365632", "title": "Una notte da leoni", "text": "Una notte da leoni (\"The Hangover\") \u00e8 un film del 2009 diretto da Todd Phillips, con Bradley Cooper, Ed Helms, Zach Galifianakis, Justin Bartha e Heather Graham. Scritto da Jon Lucas e Scott Moore, e con Todd Phillips e Daniel Goldberg come produttori esecutivi, il film fu prodotto dalla Warner Bros. Productions da Legendary Pictures.\nIl film ha vinto un Golden Globe come miglior film commedia o musicale.\nTrama.\nDoug Billings, Phil Wenneck (un insegnante), Stuart Price (un dentista) e Alan Garner sono un gruppo di amici in partenza per Las Vegas per celebrare l'addio al celibato di Doug. Phil e Stu sono amici storici dello sposo, mentre Alan \u00e8 il futuro cognato il quale non teme alcun pericolo. Partono a bordo di una Mercedes-Benz W111 decappottabile, di propriet\u00e0 del futuro suocero di Doug, Sid, che tiene alla macchina in modo maniacale, ma che la presta volentieri al futuro genero rassicurato dal fatto che Doug \u00e8 un ragazzo assennato e rispettoso. Arrivati a Las Vegas, dopo aver preso una suite al Caesars Palace, brindano (con una bottiglia di J\u00e4germeister) \"alla notte che non dimenticheranno mai\".\nLa mattina dopo, Stu, Alan e Phil si svegliano completamente disorientati: la suite \u00e8 devastata; una gallina gira per la stanza; a Stu manca un dente; nel bagno si trova una tigre; nel ripostiglio c'\u00e8 un neonato che piange e, soprattutto, non si sa dove sia finito Doug.\nI personaggi si organizzano per cercare di ricostruire, attraverso i pochi indizi che rintracciano, come hanno trascorso le ultime dodici ore, nella speranza di ritrovare l'amico. Trovata la mamma del neonato, Jade, scoprono che nottetempo Stu l'ha sposata, che il bambino trovato si chiama Tyler (con disappunto di Alan, che lo aveva chiamato Carlos) e che lei \u00e8 una spogliarellista. Scoprono poi che la tigre che hanno nel bagno \u00e8 di Mike Tyson, dalla cui villa \u00e8 stata rubata proprio da loro. L'ex pugile, ritrovato l'animale ed i suoi sequestratori, pretende che i tre gliela riportino a casa. Alan confessa di aver messo del roofis (nota anche come droga dello stupro) nella bottiglia con cui hanno brindato sul tetto la sera prima, credendo che fosse ecstasy, allo scopo di sballare e di godersi maggiormente la serata. Ormai sconfortati, i tre vengono contattati dal criminale cinese Leslie Chow, che sostiene di essere stato derubato da loro di una vincita del casin\u00f2 e di avere in ostaggio Doug, che usa come merce di scambio.\nCos\u00ec i tre, aiutati dalla neo-moglie di Stu, guadagnati nuovamente i soldi nel casin\u00f2, vanno a pagare il riscatto per il loro amico, che si rivela essere in realt\u00e0 l'omonimo spacciatore di colore che ha dato ad Alan il roofis al posto dell'ecstasy. Proprio grazie allo spacciatore, Stu ha un'intuizione sulla sorte di Doug: \u00e8 sul tetto dell'albergo. Lo avevano lasciato l\u00ec per fargli uno scherzo, ma lo avevano poi dimenticato. Trovato Doug ustionato dal sole e disorientato, il gruppo parte in auto per arrivare appena in tempo alla cerimonia, durante la quale Stu trova finalmente il coraggio per lasciare la dispotica fidanzata Melissa. Infine la macchina fotografica di Stu, rimasta sotto un sedile della Mercedes ormai devastata dalle varie peripezie, viene ritrovata da Alan, il quale comunica agli altri che documenta quanto accaduto nella pazzesca notte dimenticata da tutti. I quattro amici concordano di cancellare la memoria della fotocamera, ma non prima di aver visto insieme, almeno una volta, tutte le immagini, che lo spettatore vede scorrere assieme ai titoli di coda.\nColonna sonora.\nLe musiche del film sono composte da Christophe Beck. La colonna sonora comprende venti canzoni di svariati artisti, tra cui Phil Collins, Kanye West, The Donnas e Wolfmother. All'interno del film \u00e8 presente una versione alternativa di \"Candy Shop\" di 50 Cent, eseguita da The Dan Band, mentre \"Right Round\" di Flo Rida \u00e8 presente alla fine del film durante i titoli di coda.\nDistribuzione.\nIl film \u00e8 uscito il 5 giugno 2009 negli Stati Uniti, mentre in Italia \u00e8 stato distribuito a partire dal 19 giugno dello stesso anno.\nEdizioni home video.\nIl successo della commedia \u00e8 continuato anche con la messa in commercio delle edizioni DVD e Blu-ray Disc, avvenuta il 15 dicembre 2009, diventando uno dei titoli pi\u00f9 venduti con oltre 8 milioni di copie, tra quelle a noleggio e in vendita.\nAccoglienza.\nIncassi.\nIn Italia, in dieci settimane, ha incassato 3.780.345 euro, con una apertura al botteghino pari a 640.004 euro. Negli USA, in dodici settimane, ha guadagnato 277.247.684 dollari. Globalmente ha totalizzato una cifra pari a $467.483.912 dollari, a fronte di un budget di soli 35 milioni di dollari, ed \u00e8 stato acclamato dalla critica in tutto il mondo, dimostrandosi uno dei film pi\u00f9 apprezzati del 2009.\nCritica.\nIl film \u00e8 stato apprezzato sia dal pubblico sia dalla critica. Sul sito di recensioni Rotten Tomatoes detiene un 79% di gradimento basato su 214 recensioni professionali, con una media di voti del 6,7. Metacritic ha invece attribuito al film un punteggio del 73%, basato su 31 recensioni."}
{"id": "2365638", "revid": "297059", "url": "https://it.wikipedia.org/wiki?curid=2365638", "title": "Modalit\u00e0 di somministrazione dei farmaci", "text": ""}
{"id": "2365639", "revid": "647919", "url": "https://it.wikipedia.org/wiki?curid=2365639", "title": "Modalit\u00e0 di somministrazione", "text": ""}
{"id": "2365640", "revid": "647919", "url": "https://it.wikipedia.org/wiki?curid=2365640", "title": "Somministrazione dei farmaci", "text": ""}
{"id": "2365642", "revid": "124839886", "url": "https://it.wikipedia.org/wiki?curid=2365642", "title": "Qiblih", "text": "La Qiblih (arabo \u0642\u0628\u0644\u0629) \u00e8, nella religione bahai, la direzione verso cui i Bahai si volgono per recitare la preghiera obbligatoria giornaliera e si identifica con il Mausoleo di Bah\u00e1'u'll\u00e1h, situato nell'attuale San Giovanni d'Acri in Israele.\nIl B\u00e1b identific\u00f2 la \"Qiblih\" con \"Colui che Dio render\u00e0 Manifesto\", il Messia che aveva profetizzato sarebbe apparso.\nBah\u00e1'u'll\u00e1h, rivel\u00f2 d'essere \"Colui che Dio render\u00e0 Manifesto\", e come tale fu riconosciuto dai suoi seguaci, e indic\u00f2 come \"Qiblih\" il luogo che avrebbe accolto i suoi resti mortali.\nL'istituto della \"Qiblih\" esiste anche in altre religioni: nell'Ebraismo \u00e8 il Tempio di Gerusalemme mentre nell'Islam \u00e8 la Ka\u02bfba alla Mecca in Arabia Saudita\nIl Mausoleo di Bah\u00e1'u'll\u00e1h non \u00e8 per i Bahai oggetto di culto, ma costituisce semplicemente il punto di riferimento focale verso cui volgersi durante le preghiere obbligatorie, ma non per altre preghiere o altri atti devozionali.\nSepoltura.\nLa sepoltura di un trapassato, pur non essendo vincolante, dovrebbe idealmente essere effettuata ponendolo col viso rivolto verso la Qiblih."}
{"id": "2365644", "revid": "287204", "url": "https://it.wikipedia.org/wiki?curid=2365644", "title": "Parco della Geradadda", "text": "Il parco della Geradadda \u00e8 un parco locale d'interesse sovracomunale in corso d'istituzione che si estende nel territorio denominato Gera d'Adda, sito a nord ovest di Treviglio e comprendente i comuni di Arcene, Canonica d'Adda, Casirate d'Adda, Ciserano, Fara Gera d'Adda e Pontirolo Nuovo.\nHa la sua sede nel comune di Fara Gera d'Adda e coprir\u00e0 un'area di in prossimit\u00e0 del terrazzamento morfologico della Gera d'Adda.\nDescrizione.\nIl parco \u00e8 situato nella pianura sud-occidentale della provincia di Bergamo tra il fiume Adda e la ferrovia Treviglio-Bergamo. L'area si estende a nord fino al confine tra il comune di Canonica d'Adda e quello di Brembate e a sud coincide con il confine tra Casirate d'Adda e Arzago d'Adda. Il parco presenta due diramazioni una all'estremit\u00e0 nord del comune di Pontirolo Nuovo e un'altra che comprende il comune di Arcene e quello di Ciserano. Il parco presenza un'altimetria variabile a causa della presenza dei corsi dei fiumi Adda e Brembo."}
{"id": "2365647", "revid": "79863064", "url": "https://it.wikipedia.org/wiki?curid=2365647", "title": "Guernissaggio", "text": "Il guernissaggio \u00e8 un procedimento di finissaggio tessile che consiste nel sottoporre un tessuto, composto di lana, alla garzatura mediante cardi vegetali. Con questo termine viene definita sia l'operazione che il macchinario utilizzato per compierla.\nPer questa lavorazione si utilizza il fiore della \"Dipsacus fullonum\", preventivamente essiccato, che se strofinato dalla punta verso il gambo, grazie ai suoi aculei esercita un'azione estrattiva e direzionatrice delle fibre del tessuto.\nI cardi vengono manualmente inseriti negli apposti supporti, detti \"ferri\", posti parallelamente e nella stessa direzione fino ad ottenere una struttura compatta; il ferro alto circa 2 m (comunque maggiore dell'altezza del tessuto) viene fissato sulla circonferenza del \"tamburo\" o \"botte\". Il risultato finale \u00e8 un cilindro di circa 60-70 cm di diametro ricoperto da pi\u00f9 di una dozzina di \"ferri\" con i cardi disposti tutti nella stessa direzione che offrono, per ogni ferro, una superficie garzante di circa 8 cm per l'altezza della botte stessa.\nIl guernissaggio presenta 2 tamburi: uno, che ruota e quindi garza nella direzione di avanzamento del tessuto, che viene detto a \"pelo\", ed un secondo con rotazione opposta detto \"contropelo\".\nIl tessuto, che viene generalmente lavorato umido, viene guidato da vari cilindri fino a sfiorare le due botti; l'operatore, attraverso i comandi, regola il \"contatto\" cio\u00e8 la tensione che il tessuto \u00e8 costretto a subire tangenzialmente sulle botti. Il risultato \u00e8 un'estrazione di pelo uniforme su tutta la superficie del tessuto.\nQuesto tipo di garzatura, che viene applicata ai materiali delicati (cashmere, alpaca, cammello, vicu\u00f1a, guanaco), non consente un risultato paragonabile, in fatto di popolazione di pelo, alla garzatura metallica, ma grazie alla sua azione delicata e all'effetto direzionale conferito al pelo, viene utilizzata come operazione complementare, se non basilare, nella lavorazione dei peli lanosi pi\u00f9 pregiati.\nCaratteristica \u00e8 la disposizione ondulatoria del pelo sul tessuto definita \"zibbelin\" ottenibile appunto solo con quest'operazione."}
{"id": "2365650", "revid": "320578", "url": "https://it.wikipedia.org/wiki?curid=2365650", "title": "Dmitri Kombarov", "text": ""}
{"id": "2365658", "revid": "21981", "url": "https://it.wikipedia.org/wiki?curid=2365658", "title": "Differenziazione (astronomia)", "text": ""}
{"id": "2365660", "revid": "729019", "url": "https://it.wikipedia.org/wiki?curid=2365660", "title": "Flotta Rossa degli operai e dei contadini", "text": "La Flotta Rossa degli operai e dei contadini , nota anche con la sigla \u0420\u041a\u041a\u0444 (RKKF), era la designazione ufficiale della marina militare dei rivoluzionari russi fedeli all'Armata Rossa prima e dell'Unione Sovietica poi nel periodo che va dal 1917 al 1937 e parte delle forze armate sovietiche del periodo.\nDalla Rivoluzione alla met\u00e0 degli anni trenta.\nLa denominazione fu adottata dopo la rivoluzione russa del 1917, e nel periodo dal 16 dicembre 1917 all'11 febbraio 1918 vennero eliminati tutti i gradi; esisteva solo la qualifica legata al posto che si occupava. L'11 febbraio 1918, con decreto del commissario del popolo per gli affari marittimi Pavel Efimovi\u010d Dybenko, veniva dichiarata ufficialmente disciolta la flotta imperiale e creata la \"Marina rossa degli operai e contadini\" (rossa, non sovietica, da \u041a\u0440\u0430\u0441\u043d\u044b\u0439 = rosso), con arruolamento su base esclusivamente volontaria. In ogni caso, molti degli equipaggi rimasti fedeli al Soviet furono mandati a terra a combattere le armate bianche, e gran parte delle navi era obsoleta o inefficiente.\nLa flotta del Mar Nero, che gi\u00e0 non aveva brillato come efficienza durante il periodo zarista, venne catturata dai tedeschi dopo l'armistizio seguente alla rivoluzione, in parte saccheggiata e i resti lasciati all'Armata Bianca quando i tedeschi lasciarono l'Ucraina; quanto era ancora in grado di navigare trasport\u00f2 145.000 profughi quando le armate bianche vennero sconfitte, e venne poi internata dai francesi a Biserta. I francesi dopo il riconoscimento dell'Unione Sovietica nel 1924 si dichiararono disponibili a restituire la flotta, nota come flotta di Wrangel e composta da due corazzate, due incrociatori ed undici cacciatorpediniere oltre a quattro sommergibili ed alcune cannoniere, all'URSS, ma gli ispettori che dovevano sovraintendere alle riparazioni in grado di rimandare le navi in patria le giudicarono troppo onerose e la flotta venne demolita.\nSolo dal 1924 inizia la ricostituzione della squadra navale; in precedenza i problemi non erano tanto legati alle navi, vista la disponibilit\u00e0 di unit\u00e0 recenti, come le navi da battaglia della classe Gangut, ma dell'organizzazione gerarchica. Conseguenza della rivoluzione era stata l'eliminazione dei gradi militari, oltre che del vecchio corpo ufficiali, con deleterie conseguenze sulla capacit\u00e0 operativa. Nel 1924 vengono ripristinati i gradi degli ufficiali, sotto il nome di \"categorie di servizio\", distinguendo in 13 livelli gerarchici (contro i 14 dell'Armata Rossa) da K-1 a K-13. Dal punto di vista delle navi, venne costruita la classe Leningrad di cacciatorpediniere, e viene avviata la modernizzazione delle corazzate, i cui nomi erano stati cambiati in altri pi\u00f9 aderenti al clima politico. Vennero anche costruite diverse classi di sommergibili, anche se con limitate capacit\u00e0 oceaniche.\nDal 1935 alla seconda guerra mondiale.\nIn questo periodo vennero formate le quattro flotte indipendenti (Mar Nero, Pacifico, del Nord e Baltico), ed il numero di sottomarini divenne il maggiore al mondo. Vengono impostate le corazzate della classe Sovetskij Sojuz (Unione Sovietica), gli incrociatori da battaglia della classe Kron\u0161tadt, gli incrociatori Progetto 68 e varie classi di unit\u00e0 minori. Per la loro costruzione si attinse largamente da tecnologia italiana e tedesca.\nI programmi riguardanti le unit\u00e0 maggiori, tuttavia, rimasero in gran parte inattuati a causa dell'invasione tedesca del 1941, che costrinse i sovietici ad abbandonare incompleti parecchi scafi sugli scali.\nLa designazione rimase in uso fino alla sua trasformazione in Voenno Morskoj Flot SSSR, designazione che rimase fino alla dissoluzione dell'Unione Sovietica nel 1991."}
{"id": "2365663", "revid": "25152", "url": "https://it.wikipedia.org/wiki?curid=2365663", "title": "Mausoleo di Bahaullah", "text": ""}
{"id": "2365664", "revid": "320578", "url": "https://it.wikipedia.org/wiki?curid=2365664", "title": "Dmitri Khokhlov", "text": ""}
{"id": "2365667", "revid": "599013", "url": "https://it.wikipedia.org/wiki?curid=2365667", "title": "Massimiliano Oldoini", "text": "Carriera.\nClub.\nStorico assistente di Pino Sacripanti con il quale ha lavorato dal 2009 al 2013 alla JuveCaserta, dal 2013 al 2015 con Cant\u00f9 e dal 2015 al 2018 alla Scandone Avellino, oltre che con l'Italia Under 20 dal 2007 al 2012.\nOldoini ha ricoperto il ruolo di capo allenatore della Fortitudo Bologna nella stagione 2006-2007 subentrando all'esonerato Ergin Ataman.\nNell'estate 2018 viene scelto come Capo Allenatore della Juvecaserta per ripartire dopo il periodo di inattivit\u00e0 del club a livello senior\nA dicembre 2020 firma un contratto come capo allenatore per il team del Nuovo Basket Olginate militante nel campionato nazionale LNP (B) girone B2.\nNazionale.\nOltre che con squadre di club, Oldoini ha nel suo curriculum collaborazioni con le squadre nazionali, dal 2004 prima con l'incarico di assistente allenatore della formazione Under 20 e poi nel periodo 2004-05 come assistente allenatore della Nazionale Universitaria.\nPalmar\u00e8s.\nIn qualit\u00e0 di assistente allenatore della Montepaschi Siena ha vinto la Coppa Saporta nel 2002. Nel 2002-03 e 2003-04 ha conquistato le Final Four di Eurolega. Nel 2003-04 ha vinto lo scudetto di serie A e nel 2004-05 la Supercoppa italiana.\nNelle squadre giovanili ha vinto sei scudetti con Cadetti, Juniores e Under 20 dal 2001 al 2005.\nStatistiche.\nStatistiche carriera in massima serie.\n\"V\"= partite vinte \"G\"= partite giocate \"%V\"= percentuale vittorie"}
{"id": "2365670", "revid": "968255", "url": "https://it.wikipedia.org/wiki?curid=2365670", "title": "Regime di dispensazione al pubblico dei medicinali", "text": "Il regime di dispensazione al pubblico dei medicinali consiste nella modalit\u00e0 in cui un farmaco viene venduto al pubblico (cio\u00e8 con o senza ricetta medica ed eventualmente il tipo di ricetta che dev'essere presentato in farmacia).\nIn Italia esistono i seguenti regimi di dispensazione:\nRicetta ripetibile (RR).\nI medicinali soggetti all'obbligo di ricetta medica ripetibile presentano queste caratteristiche:\na) possono presentare un pericolo, direttamente o indirettamente, anche in condizioni normali di utilizzazione, se sono usati senza controllo medico;\nb) sono utilizzati spesso, e in larghissima misura, in modo non corretto e, di conseguenza, con rischio di un pericolo diretto o indiretto per la salute;\nc) contengono sostanze o preparazioni di sostanze la cui attivit\u00e0 o le cui reazioni avverse richiedono ulteriori indagini;\nLa ripetibilit\u00e0 \u00e8 ammessa, salvo diversa indicazione del medico prescrivente, per un periodo non superiore a 6 mesi dalla data di compilazione della ricetta e comunque per non pi\u00f9 di dieci volte.\nL'espressione \"diversa indicazione del medico prescrivente\" va interpretata nel senso che il medico pu\u00f2 indicare una ripetibilit\u00e0 per un numero di mesi non superiore a 6, mentre il numero delle confezioni erogabili potr\u00e0 essere inferiore o pari a dieci, ma mai superiore a tale limite.\nA ogni vendita il farmacista deve timbrare la ricetta con il timbro della farmacia, annotare il prezzo praticato e la data della dispensazione.\nLa ricetta va restituita al cliente.\nSe la prescrizione contiene un numero di confezioni superiore all'unit\u00e0 la ricetta non \u00e8 pi\u00f9 ripetibile.\n\u00c8 possibile la consegna frazionata in caso di indisponibilit\u00e0 dell'intera quantit\u00e0 di prodotto prescritto o su richiesta del cliente. In questo caso si annoter\u00e0 sulla ricetta il numero delle confezioni consegnate, il prezzo e la data e si restituir\u00e0 la ricetta al cliente affinch\u00e9 questi possa completare l'acquisto anche presso un'altra farmacia entro il termine di sei mesi in cui la ricetta mantiene la propria validit\u00e0.\nSono considerate ricette ripetibili anche quelle che consentono la dispensazione, da parte del farmacista, di sostanze stupefacenti soggette al D.P.R. n. 309/90 iscritte in tabella 2, sez. II E (fra cui benzodiazepine orali, preparazioni a base di zaleplon, zolpidem e zopiclone e alcuni dosaggi di formulazioni orali a base di codeina), ma in questo caso la ripetibilit\u00e0 \u00e8 limitata a tre confezioni, e la validit\u00e0 a trenta giorni.\nRicetta non ripetibile (RNR).\nI medicinali che possono determinare, con l'uso continuato, stati tossici o possono comportare rischi particolarmente elevati per la salute sono soggetti a prescrizione medica da rinnovare volta per volta.\nLa ricetta ha validit\u00e0 limitata a 30 giorni escluso quello del rilascio se vengono prescritte specialit\u00e0 o medicinali galenici preconfezionati uso umano.\nLa prescrizione ha validit\u00e0 di 3 mesi se si tratta di una preparazione galenica magistrale contenente sostanze iscritte nella Tabella 5 della Farmacopea Ufficiale. XII ed.\nLa ricetta non ripetibile deve obbligatoriamente riportare:\n- a stampa o mediante un timbro la chiara identificazione del medico prescrittore\n- dell'eventuale struttura da cui questi dipende.\nIl medico deve indicare sulla ricetta:\n- forma farmaceutica,\n- il dosaggio (se ne esiste pi\u00f9 di uno),\n- numero di unit\u00e0 per confezione (se ne esiste pi\u00f9 di una)\n- numero di confezioni totali,\n- la data e firma,\n- il codice fiscale del paziente.\nQuest'ultima disposizione \u00e8 contenuta nel testo del Decreto Legislativo n. 219/06 e sostituisce l'indicazione del nome e cognome del paziente.\nIn nessun caso il medico pu\u00f2 rendere ripetibile una ricetta da rinnovare volta per volta; eventuali diciture apposte sulla ricetta (ad.es. \"ricetta ripetibile\") non hanno alcun valore.\n\u00c8 possibile la fornitura frazionata da parte della stessa farmacia in caso di indisponibilit\u00e0 dell'intero quantitativo di prodotto prescritto.\nSulla ricetta il farmacista deve riportare:\n- il prezzo e la data di spedizione\nLa ricetta deve obbligatoriamente essere ritirata dal farmacista che deve conservarla in originale per sei mesi.\nDopo tale termine il farmacista deve provvedere alla distruzione della ricetta con modalit\u00e0 tali che impediscano la diffusione dei dati personali del paziente.\nLa ricetta con prescrizione limitativa (RL).\nI medicinali soggetti a ricetta medica limitativa sono quelli la cui prescrizione o la cui utilizzazione \u00e8 limitata a taluni medici o a taluni ambienti.\nComprendono 3 categorie:\na) medicinali utilizzabili esclusivamente in ambiente ospedaliero\nSono quei medicinali che, per le caratteristiche farmacologiche, o per innovativit\u00e0, per modalit\u00e0 di somministrazione o per altri motivi di tutela della salute pubblica, non possono essere utilizzati in condizioni di sufficiente sicurezza al di fuori di strutture ospedaliere.\nTenuto conto delle caratteristiche dei medicinali, l'AIFA pu\u00f2 stabilire che l'uso di questi medicinali \u00e8 limitato a taluni centri ospedalieri o \u00e8 ammesso anche nelle strutture di ricovero a carattere privato. \nQuesti medicinali devono recare sull'imballaggio esterno o, in mancanza di questo, sul confezionamento primario le frasi \u00abUso riservato agli ospedali. Vietata la vendita al pubblico\u00bb.\nQuesti medicinali sono forniti dai produttori e dai grossisti direttamente alle strutture autorizzate a impiegarli o agli enti da cui queste dipendono.\nb) medicinali vendibili al pubblico su prescrizione di centri ospedalieri o di specialisti\nSono i medicinali che, sebbene utilizzabili anche in trattamenti domiciliari, richiedono che la diagnosi sia effettuata in ambienti ospedalieri o in centri che dispongono di mezzi di diagnosi adeguati, o che la diagnosi stessa e, eventualmente, il controllo in corso di trattamento sono riservati allo specialista.\nQuesti medicinali devono recare sull'imballaggio esterno o, in mancanza di questo, sul confezionamento primario, dopo le frasi \u00abDa vendersi dietro presentazione di ricetta medica\u00bb, o \u00abDa vendersi dietro presentazione di ricetta medica utilizzabile una sola volta\u00bb, la specificazione del tipo di struttura o di specialista autorizzato alla prescrizione.\nc) medicinali utilizzabili esclusivamente dallo specialista in ambulatorio\nSono i medicinali che, per loro caratteristiche farmacologiche e modalit\u00e0 di impiego, sono destinati ad essere utilizzati direttamente dallo specialista durante la visita ambulatoriale.\nLo specialista pu\u00f2 utilizzare uno di questi medicinali presso il domicilio del paziente, soltanto se la somministrazione dello stesso non necessita di particolari attrezzature ambulatoriali.\nSull'imballaggio esterno o, in mancanza di questo, sul confezionamento primario devono essere riportate le frasi: \u00abUso riservato a...\u00bb, con specificazione dello specialista autorizzato all'impiego del medicinale, e \u00abVietata la vendita al pubblico\u00bb.\nRicetta Ministeriale a Ricalco (RMR).\nI farmaci della tabella V, sezione A, compresi i farmaci dell'Allegato III bis, in attesa del nuovo ricettario autocopiante, devono essere prescritti mediante ricetta ministeriale a ricalco.\nResponsabilit\u00e0.\nIl medico deve riportare con mezzo indelebile sulla ricetta:\n- Nome e cognome del paziente\n- Dose, posologia e modo di somministrazione\n- Un solo medicinale per una terapia di massimi 30 giorni.\n- Domicilio e numero di telefono professionale del medico\n- Data\n- Timbro personale del medico prescrittore\n- Firma (leggibile) del medico prescrittore\nIl farmacista deve dispensare il medicinale e ha l'obbligo di:\n- Verificare la regolarit\u00e0 della ricetta\n- Apporre sulla ricetta gli estremi di un documento dell'acquirente (maggiorenne)\n- Data di spedizione della ricetta\n- Prezzo praticato\n- Timbro\nValidit\u00e0.\nLa validit\u00e0 di questa ricetta \u00e8 cos\u00ec definita:\n- Farmaci dell\u2019allegato III-bis: 2 farmaci o 2 confezioni, fino a 30 giorni di terapia.\n- Tabella dei medicinali, sezione A: 1 solo farmaco, fino a 30 giorni di terapia.\nQuesta ricetta vale 30 giorni (e non solo 8 giorni secondo la legge 309/1990), in modo da evitare che ogni 8 giorni il paziente, gi\u00e0 gravato per la malattia, debba tornare dal medico; questa validit\u00e0 temporale, per\u00f2, si ha solo se i farmaci sono prescritti per la terapia del dolore grave (da tumore, degenerazione).\nMedicinali prescritti.\nIl ricettario a ricalco \u00e8 formato da 3 fogli a ricalco; permette la prescrizione:\n- di una quantit\u00e0 di medicinale sufficiente per la cura di 1 mese ma solo se i farmaci sono prescritti per la terapia del dolore grave (da tumori, da degenerazione);\n- di 2 preparazioni contenenti principi attivi \"diversi\";\n- di 2 preparazioni con lo stesso principio attivo ma con \"dosaggi diversi\";\n- un'autoprescrizione, cio\u00e8 il medico intesta a s\u00e9 stesso la ricetta per avere a disposizione il medicinale che user\u00e0 per le urgenze. Questo comporta, da parte del medico, l'utilizzo di un registro di carico e scarico. Lo stesso registro di carico e scarico (\"Registro di Entrata/Uscita\") \u00e8 posseduto dal farmacista che provvede al carico e scarico man mano che spedisce la ricetta.\nRedazione.\nLa redazione della RMR \u00e8 diversa a seconda del regime:\n- a ricalco in \"duplice\" copia se spedita in regime privato;\n- a ricalco in \"triplice\" copia se il medicinale \u00e8 concedibile nel Sistema Sanitario Nazionale.\nDistribuzione diretta e per conto.\nLa distribuzione diretta e per conto sono due modalit\u00e0 di erogazione per la somministrazione a domicilio dei medicinali a carico del SSN o normalmente dispensati dalle strutture sanitarie, in modalit\u00e0 di consegna diretta agli assistiti oppure di ritiro presso farmacie territoriali pubbliche o private, nell'ambito di specifici accordi conclusi col SSN.\nL'AIFA ha definito un elenco dei farmaci del Prontuario ospedale-territorio (PHT) dispensabili mediante la \"distribuzione per conto\" (DPC) nelle farmacie pubbliche e private italiane, recepita nei sistemi sanitari di alcune Regioni.\nOltre al vantaggio di una sanit\u00e0 \"a chilometro zero\" per i cittadini, il sistema tenderebbe ad un controllo pi\u00f9 efficace della spesa farmaceutica, attraverso il monitoraggio informatizzato in tempo reale delle giacenze, e la centralizzazione degli acquisti e del magazzino a livello regionale."}
{"id": "2365671", "revid": "290948", "url": "https://it.wikipedia.org/wiki?curid=2365671", "title": "Regime di dispensazione al pubblico", "text": ""}
{"id": "2365672", "revid": "290948", "url": "https://it.wikipedia.org/wiki?curid=2365672", "title": "Dispensazione al pubblico", "text": ""}
{"id": "2365675", "revid": "155613", "url": "https://it.wikipedia.org/wiki?curid=2365675", "title": "Duomo di Caserta Vecchia", "text": ""}
{"id": "2365680", "revid": "155613", "url": "https://it.wikipedia.org/wiki?curid=2365680", "title": "Cattedrale di Casertavecchia", "text": ""}
{"id": "2365681", "revid": "155613", "url": "https://it.wikipedia.org/wiki?curid=2365681", "title": "Cattedrale di Caserta Vecchia", "text": ""}
{"id": "2365685", "revid": "4711", "url": "https://it.wikipedia.org/wiki?curid=2365685", "title": "Nauplion", "text": ""}
{"id": "2365699", "revid": "94647", "url": "https://it.wikipedia.org/wiki?curid=2365699", "title": "Non tutti i ladri vengono per nuocere", "text": "Non tutti i ladri vengono per nuocere \u00e8 un pezzo di teatro portato sulla scena dall'autore e regista Dario Fo.\nTrae spunto dalla scena di un ladro penetrato in una casa signorile per effetti comici e per riflessioni di carattere sociale.\nTrama.\nIl ladro si muove silenzioso nella casa che vuole svaligiare quando viene interrotto dallo squillo del telefono: \u00e8 sua moglie, che gli telefona sul posto e che gli fa continuamente delle scenate di gelosia.\nL'appartamento appartiene ad un personaggio senza nome, l\"'uomo\". Improvvisamente, quest'ultimo rientra in compagnia dalla sua amante, la \"donna\". Fin dal primo momento \u00e8 chiaro che i due vivono la loro tresca nel terrore di essere scoperti, dato che entrambi sono sposati. Nel frattempo, il ladro si \u00e8 nascosto nella pendola per paura di essere visto.\nIn seguito l'entrata di \"Anna\", padrona di casa e moglie dell\"'uomo\", finisce per causare scompiglio, menzogne e preoccupazione un po' in tutti i personaggi. Come tutti gli altri, anche Anna ha infatti qualcosa da nascondere: \u00e8 tornata a casa proprio dopo aver avuto a sua volta un incontro segreto con il proprio amante, di nome Antonio.\nVerso la fine della commedia, con l'entrata in scena di \"Antonio\", lo spettatore capir\u00e0 che quest'ultimo non \u00e8 solo l'amante di Anna, ma anche il marito della \"donna\", quindi dell'amante del padrone di casa. Tutti e quattro si trovano dunque legati tra di loro nel doppio ruolo di coniugi traditi ed amanti infedeli. In questa situazione, i due mariti e le due mogli si trovano faccia a faccia sbugiardati dall'evidenza, ma costretti a fare buon viso a cattivo gioco, tra lo stupore ed il divertimento del ladro.\nDimensione sociale.\nSe all'inizio della \"pi\u00e8ce\" il ladro potrebbe venire visto come il fuorilegge che sottrae beni agli altri, nei dialoghi si profila la realt\u00e0 opposta di una borghesia ricca ed amorale (quella dei quattro coniugi-amanti), la quale vive alle spalle dei ceti meno abbienti, spesso costretti all'illegalit\u00e0. Durante i dialoghi emerge inoltre l'immagine di un'Italia bigotta e conservatrice, la quale non consente neanche il divorzio."}
{"id": "2365703", "revid": "287204", "url": "https://it.wikipedia.org/wiki?curid=2365703", "title": "101 storie zen", "text": "101 storie zen (titolo originale \"101 Zen Stories\") \u00e8 un'opera di Nyogen Senzaki e Paul Reps del 1957 che raccoglie aneddoti, alcuni dei quali risalenti al diciannovesimo e ventesimo secolo, e \"k\u014dan\" zen.\nIn particolare \"101 storie zen\" seleziona anche una serie di racconti tratti dal \"Shasekish\u016b\" ( \u6c99\u77f3\u96c6, \"Raccolta di pietre e di sabbia\"), composti tra il 1279 e il 1283 dal maestro buddhista zen giapponese Muj\u016b Ichien (\u7121\u4f4f\u4e00\u5186, 1226-1312). "}
{"id": "2365704", "revid": "92723", "url": "https://it.wikipedia.org/wiki?curid=2365704", "title": "Universit\u00e0 tecnica di Braunschweig", "text": "La Technische Universit\u00e4t Braunschweig (nome completo: \"Technische Universit\u00e4t Carolo-Wilhelmina zu Braunschweig\") \u00e8 la pi\u00f9 antica Universit\u00e0 di Tecnologia della Germania. \u00c8 stata fondata nell'anno 1745 come \"Collegium Carolinum\" e \u00e8 affiliata al TU9 - German Institutes of Technology e. V., un consorzio dei maggiori istituti di tecnologia tedeschi. Oggi conta circa 12500 studenti, che la rendono la terza pi\u00f9 grande universit\u00e0 della Bassa Sassonia. I progetti di ricerca comprendono Micro Air Vehicles, motori ibridi, e il Digital Video Broadcasting.\nOrganizzazione.\nBench\u00e9 la parola \"tecnologia\" in s\u00e9 implichi una focalizzazione sulle materie di scienza e ingegneria, l'universit\u00e0 ha un'offerta didattica in diversi campi del sapere. \u00c8 suddivisa in sei facolt\u00e0, con diversi programmi di laurea e di specializzazione:\nSport.\nLa squadra di flag football dell'universit\u00e0, Braunschweig Lazy Brains, ha vinto un German Indoor Flag Bowl."}
{"id": "2365705", "revid": "1564499", "url": "https://it.wikipedia.org/wiki?curid=2365705", "title": "Grammatica faroese", "text": "La grammatica faroese si \u00e8 mantenuta molto pi\u00f9 arcaica rispetto alle altre lingue scandinave continentali, il che la porta ad essere pi\u00f9 vicina alla grammatica islandese,presentando quindi un'elevata complessit\u00e0.\nSostantivi.\nIl faroese possiede un sistema di declinazioni molto simile a quello islandese, anche se nel corso del tempo ha subito una certa semplificazione rispetto a quello dell'islandese.\nI sostantivi possiedono tre generi: maschile, femminile e neutro.\nQuesti generi grammaticali sono convenzionali non naturali (esattamente come succede in tedesco) e non vi \u00e8 un sistema univoco per sapere l'esatto genere grammaticale di un sostantivo, perci\u00f2 bisogna impararlo caso per caso.\nIl faroese inoltre \u00e8 una lingua flessiva, perci\u00f2 i sostantivi si flettono per numero (singolare o plurale) e per caso (nominativo, genitivo, dativo ed accusativo).\nIl genitivo rispetto a molte altre lingue germaniche ha subito un forte ridimensionamento nel suo utilizzo (mentre di solito \u00e8 l'unico caso che rimane insieme a quello obliquo).\nEsistono numerose declinazioni in faroese, la seguente tabella mostra la declinazione pi\u00f9 comune dei sostantivi declinando le parole \"b\u00e1tur\" (nave), \"genta\" (ragazza) e \"barn\" (bambino):\nForma definita.\nLa declinazione precedente \u00e8 dei sostantivi detti indefiniti, poich\u00e9 mancano dell'articolo determinativo enclitico tipico delle lingue scandinave.\nQuando ai sostantivi viene aggiunto l'articolo la declinazione \u00e8 la seguente:\nArticolo.\nIn faroese si distingue tra articoli determinativi (italiano il, lo, la) ed indeterminativi (italiano un, uno, una).\nI seguenti schemi mostrano la declinazione dell'articolo determinativo ed \nindeterminativo faroese.\nAggettivi.\nGli aggettivi faroesi possono seguire due declinazioni, una forte l'altra debole.\nDeclinazione forte.\nla seguente tabella mostra la declinazione forte di tre aggettivi: \"storur\" (grande), \"v\u00f8kur\" (bello/a), \"gott\" (buono/a).\nDeclinazione debole.\nLa declinazione debole viene usata quando \u00e8 reso noto da un articolo o da un pronome il genere grammaticale del sostantivo modificato dall'aggettivo.\nla seguente tabella mostra la declinazione debole degli aggettivi \"storur\" (grande), \"v\u00f8kur\" (bello/a), \"gott\" (buono/a).\nPronomi.\nPersonali.\nI pronomi personali faroesi si declinano a seconda del caso richiesto dalla circostanza.\nIl prospetto della declinazione \u00e8 il seguente:\nVerbi.\nI verbi faroesi si coniugano per tempo, modo e persona.\nL'infinito si presenta sempre nella forma:\nVi sono solo due tempi verbali naturali, il presente ed il preterito (equivalente sia all'imperfetto che al passato remoto.\nTutti gli altri tempi danesi si ottengono grazie ai verbi ausiliari insieme all'infinito del verbo oppure al suo participio passato.\nVi sono due categorie principali di verbi faroesi, verbi forti e verbi deboli.\nI verbi forti durante la coniugazione mostrano un umlaut di una vocale della radice verbale, mentre i verbi deboli si limitano all'aggiunta di desinenze.\nVerbi deboli.\nI verbi deboli si dividono ulteriormente in quattro sottocategorie:\nIl seguente schema mostra la coniugazione dei verbi at kalla (chiamare) at selja (salpare) at d\u00f8mma (giudicare) e at r\u00f3 (riposare)\nVerbi forti.\nVi sono otto categorie di verbi forti in faroese. L'umlaut si presenta soprattutto quando il verbo passa dal presente al preterito, il seguente schema e tabella mostra la coniugazione di alcuni verbi forti faroesi, uno per categoria.\nVerbi ausiliari.\nI verbi ausiliari sono usati per la formazione dei tempi composti (compresi il futuro, i vari tempi passati e la voce passiva.\nIn tutto sono i seguenti quattro:\nE la loro coniugazione \u00e8 la seguente:\nVerbi modali.\nI verbi modali hanno lo stesso utilizzo che nelle altre lingue germaniche e sono spesso usati in lucuzioni e perifrasi per tradurre periodi ipotetici e condizionali. Essi sono:\nLa coniugazione \u00e8 la seguente:\nNumerali.\nIl Faroese, come il danese, possiede un sistema numerico vigesimale, ossia \u00e8 il numero venti, non il dieci, la base per la formazione dei numeri decimali.\nI numeri fino al tre sono declinati per genere e caso."}
{"id": "2365708", "revid": "125184878", "url": "https://it.wikipedia.org/wiki?curid=2365708", "title": "Giovanni Papini", "text": "Intellettuale controverso e discusso, ma anche ammirato per il suo stile di scrittura, fu studioso di filosofia, di religione, critico letterario e acceso polemista, narratore e poeta, divulgatore del pragmatismo e delle avanguardie storiche come il futurismo e il post-decadentismo.\nPass\u00f2 da una posizione all'altra su pi\u00f9 fronti, sempre insoddisfatto e inquieto ma convinto, si convert\u00ec dall'anticlericalismo e dall'ateismo accesi, compresa un'ammirazione per Max Stirner e Nietzsche, al cattolicesimo con punte di eterodossia alternata da intransigenza; pass\u00f2 dal maledettismo e dall'interventismo convinto (prima del 1915) all'avversione verso la guerra. Negli anni trenta, dopo essere transitato dall'individualismo al conservatorismo, aderisce infine al fascismo, mantenendo comunque un'avversione verso il nazismo e pentendosi poi del razzismo. Mor\u00ec, fedele al suo cattolicesimo francescano, nel 1956 di malattia del motoneurone (sclerosi laterale amiotrofica di tipo bulbare), che lo affliggeva dal 1952.\nPressoch\u00e9 rimosso dalla grande letteratura dopo la scomparsa principalmente per le sue scelte ideologiche, fu apprezzato e rivalutato in seguito; nel 1975, lo scrittore argentino Jorge Luis Borges lo defin\u00ec un autore \"immeritatamente dimenticato\".\nBiografia.\nI primi anni.\nNacque il 9 gennaio 1881 in una famiglia artigiana da Luigi Papini, ex garibaldino e repubblicano ateo e anticlericale, ed Erminia Cardini, che lo fece battezzare all'insaputa del padre. Siccome i genitori non erano sposati, per un periodo ebbe il cognome \"Tabarri\" e trascorse i primi mesi di vita presso l'Istituto degli Innocenti; il 10 agosto 1882 venne riconosciuto dalla madre, che gli diede il suo cognome e lo port\u00f2 in famiglia; il 14 maggio 1888, giorno delle nozze dei genitori, fu legittimato con il cognome Papini. Nel 1887 e nel 1889 nacquero i fratelli Mario e Sofia.\nEbbe un'infanzia e un'adolescenza prevalentemente solitarie. Attirato dalla letteratura, pass\u00f2 molto del suo tempo libero a leggere i libri della biblioteca del nonno prima e di quella pubblica poi (la Biblioteca Nazionale di Firenze). Frequent\u00f2 la scuola elementare \"Dante Alighieri\", poi la scuola tecnica San Carlo, poi pass\u00f2 a quella di via Parione. Comp\u00ec gli studi secondari di secondo grado alla scuola normale di via San Gallo. In questo periodo strinse delle amicizie durature: nel 1897 Domenico Giuliotti (anch'egli diverr\u00e0 scrittore) e l'anno dopo Luigi Morselli, Giuseppe Prezzolini e Alfredo Mori.\nSi diplom\u00f2 maestro nel 1899. L'anno seguente aveva gi\u00e0 un'occupazione: insegnante di lingua italiana all'Istituto Inglese di Firenze. Successivamente divent\u00f2 bibliotecario del Museo d'antropologia di Firenze. Nel 1903 mor\u00ec il padre Luigi.\nIl Leonardo.\nNel 1903 Papini fond\u00f2, assieme a Giuseppe Prezzolini e a un gruppo di artisti, la rivista \"Leonardo\". Rivista tenacemente combattiva, si pose in contrasto con il positivismo filosofico, e letterario, all'epoca imperante.\nI fondatori proclamavano \"guerra a tutte le accademie fra i muri di un'accademia\". Inoltre perseguivano un \"feroce individualismo contro la frenesia solidarista e socialista che allora ammortiva gli spiriti della giovent\u00f9\". Papini, che assunse in proprio l'impianto e la gestione della rivista, firm\u00f2 i suoi articoli con lo pseudonimo \"Gian Falco\". Dal 1904, grazie alla collaborazione con Giovanni Vailati, il Leonardo si schier\u00f2 su posizioni che si rifacevano al pragmatismo americano. Papini fu molto lodato da William James e intrattenne una corrispondenza con Charles S. Peirce. Alla fine dell'anno fu chiamato da Enrico Corradini a collaborare alla redazione del periodico \"Il Regno\", su cui Papini scrisse i suoi interventi pi\u00f9 squisitamente politici. Pieno di interessi, impar\u00f2 tutto quello che c'era da sapere sulla corrente filosofica detta Pragmatismo. Nel 1904 partecip\u00f2 al Congresso Internazionale di Filosofia di Ginevra. In quell'occasione conobbe il filosofo francese Henri Bergson.\nNel 1906 pubblic\u00f2 il saggio \"Il crepuscolo dei filosofi\", ispirato al \"Crepuscolo degli idoli\" e alla morte di Dio di Nietzsche, nel quale critic\u00f2 duramente il pensiero filosofico di Immanuel Kant, Friedrich Hegel, Arthur Schopenhauer, Auguste Comte, Herbert Spencer e dello stesso Friedrich Nietzsche, dichiarando infine la morte della filosofia stessa. Regal\u00f2 una copia del libro ad Arturo Reghini quando questi entr\u00f2 nella loggia massonica fiorentina \"Lucifero\" l'anno seguente. Nello stesso anno usc\u00ec \"Il tragico quotidiano\" che sanc\u00ec, assieme a \"Il pilota cieco\" (1907), la nascita delle cosiddette \"novelle metafisiche\", raccolta di opere che innovarono profondamente il genere novellistico.\nIl 18 maggio 1907 Papini pubblic\u00f2 sulla prima pagina della \u00abStampa\u00bb di Torino l'articolo \"La filosofia del cinematografo\", considerato uno dei primi articoli di critica cinematografica apparsi su un quotidiano nazionale italiano.\nIl distacco progressivo da Prezzolini, pi\u00f9 incline a seguire Benedetto Croce, e i disaccordi con gli altri collaboratori segnarono la chiusura del \"Leonardo\" nel 1907. Dopo la chiusura del Leonardo fond\u00f2 il Circolo di filosofia diretto da Giovanni Amendola. Nel 1909 Papini cominci\u00f2 a curare per l'editore Rocco Carabba di Lanciano la collana \"Cultura dell'anima\" (dedicata ad opere di filosofia antica e moderna) che, insieme a quella intitolata \"Scrittori nostri\", avrebbe diretto fino al 1920 (non senza contrasti con Carabba, che si concluderanno con la cessazione della collaborazione con la casa editrice abruzzese).\nIntanto nel 1907 Papini aveva sposato Giacinta Giovagnoli, nativa di Bulciano, una frazione di Pieve Santo Stefano, in provincia di Arezzo. Lasci\u00f2 la casa dei genitori e and\u00f2 a vivere in via dei Bardi. Il 7 settembre 1908 nacque la prima figlia, Viola. Nel 1910 ebbe una seconda figlia, Gioconda.\nLa Voce.\nNel 1908 sempre con Prezzolini fond\u00f2 \"La Voce\", destinata a essere una delle pi\u00f9 importanti riviste culturali del Novecento, e che attraverso diverse fasi continu\u00f2 le pubblicazioni fino al 1916.\nNel 1911, Papini fond\u00f2 con Giovanni Amendola la rivista \"L'Anima\", di tendenza teosofica, che ebbe solo un anno di vita, continuando a gravitare, in campo irrazionalista, tra ateismo e misticismo esoterico.\nNel 1912, pubblic\u00f2 \"Le memorie d'Iddio\", l'apice della sua protesta anticristiana e del suo nichilismo, in cui mette in scena un Dio che si augura la morte della fede e dunque la propria fine, pentito com'\u00e8 di aver creato tanto male nel mondo. L'opera, seguita da articoli antireligiosi sulla nuova rivista \"Lacerba\" come \"Cristo peccatore\" e \"Odiatevi gli uni con gli altri\", gener\u00f2 molto scalpore e cost\u00f2 all'autore un processo per oltraggio alla religione ma venne ricusata da Papini in tarda et\u00e0, tanto da incaricare la figlia Viola di ricercare le copie ancora esistenti e darle alle fiamme. Tommaso Gallarati Scotti gli indirizz\u00f2 una lettera in cui afferma che l'ateismo rabbioso di Papini sarebbe sfociato prima o poi in una conversione (come accadr\u00e0).\nLacerba, l'acceso interventismo e il pentimento.\nIl 1\u00ba gennaio 1913 cre\u00f2 con Ardengo Soffici la rivista \"Lacerba\", che usc\u00ec a Firenze. Appoggi\u00f2 il futurismo, che per lui:\nSempre nel 1913 pubblic\u00f2 \"Un uomo finito\", un'autobiografia scritta ad appena 30 anni di un giovane \"nato con la malattia della grandezza\", che si butta sullo studio per creare un'opera che possa superare Dante Alighieri e William Shakespeare in importanza, in cui svela per\u00f2 uno stato d'animo turbato, nevrotico e depresso, rivelando anche l'attrazione per la morte e il suicidio:\nSopravviene di tanto in tanto nel romanzo la delusione per l'impossibilit\u00e0 di raggiungere un obiettivo troppo ambizioso. Nel novembre del 1914 ebbe inizio la collaborazione a \"Il Popolo d'Italia\", il giornale fondato da Benito Mussolini.\nSul primo numero di Lacerba Papini pubblic\u00f2 un testo verbalmente violento d'intonazione nietzscheana, marinettiana e anticlericale:\nPapini si batt\u00e9 per l'intervento italiano nella prima guerra mondiale, in maniera accesa ed esaltandosi per il bellicismo. Celebre il suo provocatorio articolo \"Amiamo la guerra\", apparso su \"Lacerba\" (1\u00ba ottobre 1914), in cui afferma, riprendendo le idee di Marinetti della guerra come \"igiene del mondo\", la violenza come \"bella e necessaria\", influenzato anche da teorie nietzschiane e di darwinismo sociale:\nLo scrittore venne per\u00f2 riformato e non pot\u00e9 arruolarsi, a causa di un'innata e molto accentuata miopia.\nIl suo spirito polemico, scettico e intimamente individualista, lo port\u00f2 poco prima dell'entrata in guerra dell'Italia a rompere con i futuristi milanesi (\"Futurismo e Marinetti\", Lacerba del 14 febbraio 1915). \nIl 22 maggio 1915 chiuse la rivista pochi giorni prima dell'entrata in guerra contro l'Austria-Ungheria, dimostrandosi per\u00f2 in seguito ampiamente pentito del suo interventismo, rendendosi conto dell'immane carneficina della Grande Guerra anche tramite scambi epistolari con Prezzolini e Giuseppe Ungaretti, allora al fronte. Papini ripercorse l'evoluzione del suo travaglio personale fino alla conversione nell'opera (postuma) \"La seconda nascita\" (1958, ma completato gi\u00e0 nel 1923). Descrivendo le posizioni assunte prima e dopo lo scoppio della prima guerra mondiale rivel\u00f2 in questo e altri scritti un pentimento sincero e intimo per il suo iniziale interventismo fino alla sua adesione all'allocuzione sull'\"inutile strage\" di papa Benedetto XV (1917). Scrisse che la guerra era \nSempre nel 1915 pubblic\u00f2 le raccolte poetiche \"Cento pagine di poesia\", \"Buffonate\" e \"Maschilit\u00e0\". Nel 1916, con le sue \"Stroncature\" fece apprezzamenti per Shakespeare e Goethe, ma stronc\u00f2 Boccaccio, Croce, Gentile, Benelli e il \"passerotto agevolino\" Guido Mazzoni. Il 4 febbraio 1917 un suo articolo su Giuseppe Ungaretti, di cui aveva pubblicato alcune liriche in \"Lacerba\", appare sul bolognese \"Il Resto del Carlino\". Nello stesso anno esce la silloge \"Opera prima\". I versi di \"Opera prima\", inizialmente intitolata \"Venti poesie\", tracciano il profilo di un uomo alle prese con una realt\u00e0, come quella dei primi decenni del Novecento, caratterizzata da un tumulto di idee spesso contrastanti tra loro. Ed \u00e8 in una posizione di contrasto, con tutto e specialmente con se stesso, che Papini si pone; in un continuo urto di sensi e di coscienza, in cui emerge di nuovo un malinconico intimismo:\nNel 1924 l'editore Formiggini omaggi\u00f2 Papini con una delle sue \"Medaglie\"; il ritratto fu composto dal poeta abruzzese Nicola Moscardelli. Giovanni Papini aveva conosciuto Moscardelli nel 1913, allievo ufficiale a Firenze, e tra i due era nata un'amicizia che sarebbe durata fino alla prematura scomparsa dell'abruzzese, avvenuta nel 1943.\nRiemersero lentamente le sue nevrotiche inquietudini per non poter raggiungere il superomismo che desiderava, che gi\u00e0 nell'anteguerra lo avevano tormentato e che aveva tentato di placare con \"Lacerba\", i proclami incendiari e l'interventismo, e una crisi personale sempre pi\u00f9 profonda.\n1921: la conversione religiosa.\nDopo la prima guerra mondiale, Papini trascorse anni di particolare travaglio spirituale, ma la vicinanza della moglie, l'amicizia e i benevoli rimproveri di Domenico Giuliotti, e altre persone che ne avevano sempre intuito il genio controcorrente e incompreso, lo accompagnarono nel suo percorso di scoperta della fede cristiana. Tra le personalit\u00e0 del mondo cattolico con cui strinse amicizia vi fu anche il vescovo di Sansepolcro, Pompeo Ghezzi, da lui conosciuto e frequentato durante i soggiorni estivi a Pieve Santo Stefano. Questa sua conversione dall'anticattolicesimo precedente verr\u00e0 esaltata e celebrata negli ambienti cattolici come una delle pi\u00f9 famose conversioni del periodo.\nNel 1921 annunci\u00f2 la sua conversione religiosa pubblicando la \"Storia di Cristo\", che si rivel\u00f2 un successo editoriale internazionale. Basato sulla testimonianza dei Vangeli canonici e anche di quelli apocrifi, narra della vita di Ges\u00f9, celebrato anche come un ribelle del suo tempo (per cui sub\u00ec critiche a sorpresa anche da alcuni ambienti cattolici), per invocarne la grazia verso l'umanit\u00e0 corrotta: \nNel 1922, in seguito al successo dell'opera, l'Universit\u00e0 del Sacro Cuore di Milano gli offr\u00ec la cattedra di letteratura italiana, che tuttavia Papini rifiut\u00f2.\nSuscit\u00f2 invece accese polemiche il \"Dizionario dell'omo salvatico\" (1923), scritto in collaborazione con Giuliotti e mai portato a compimento, che segn\u00f2 la sua adesione al conservatorismo, e in cui si ammoniscono gli ebrei, i protestanti, le donne, il laicismo e la democrazia. Dopo quest'opera, Papini redasse, in collaborazione con Pietro Pancrazi, un'importante antologia poetica dal titolo \"Poeti d'oggi\".\nIn seguito pubblic\u00f2 poi \"Pane e vino\" (1926) e \"Sant'Agostino\" (1929).\nPer quest'ultimo libro, il fondatore del Partito Comunista Italiano Antonio Gramsci, in prigione per antifascismo dal 1926, critic\u00f2 la sua conversione nel 1931 (nei postumi \"Quaderni del carcere\") sostenendo che non sarebbe stata al cattolicesimo o al cristianesimo ma solo \"al gesuitismo\" e al clericofascismo, passando da un estremismo anticristiano a un estremismo cristiano.\nGli anni trenta e quaranta: adesione al fascismo e al francescanesimo.\nNel 1931 diede alle stampe \"Gog\", una raccolta di novelle caratterizzate da un pessimismo alla Huxley sul \u00abdestino brillante\u00bb offerto all'uomo moderno dalle societ\u00e0 capitalistiche. Nel 1933 usc\u00ec \"Dante vivo\", scagliando spesso critiche come un nuovo Dante e un Manzoni appena convertito, che pur criticava, come ultima voce dei cattolici intransigenti secondo Benedetto Croce.\nSolo nel 1935 si avvicin\u00f2 al fascismo ma rifiut\u00f2 l'offerta della cattedra di letteratura italiana all'Universit\u00e0 di Bologna. Nel 1937 pubblic\u00f2 il primo volume - poi rimasto unico - della \"Storia della letteratura italiana\" con la dedica \"Al Duce, amico della poesia e dei poeti\". Poco dopo ricevette la nomina ad accademico d'Italia ed accett\u00f2 la direzione dell'Istituto di Studi sul Rinascimento, nonch\u00e9 la direzione della rivista \"La Rinascita\".\nDopo aver letto di feroci persecuzioni ai cristiani russi, attacc\u00f2 l'Unione Sovietica e i suoi gulag pesantemente, definendo Stalin uno zar e rapinatore: \nFigur\u00f2 tra i firmatari del \"Manifesto della razza\" nel 1938, anche se sulle pagine del periodico \"Il Frontespizio\", con l'articolo \"Razzia dei Razzisti\" (dicembre 1934), si era dichiarato distante da ogni discriminazione razziale e dal razzismo scientifico, essendo pi\u00f9 vicino ad un classico antigiudaismo religioso in cui gli ebrei vanno convertiti, come da tradizione cattolica. Nell'articolo Papini affermava: e ancora: \nIn seguito prender\u00e0 nuovamente le distanze dalla sua presa di posizione istintiva sul razzismo fascista.\nNel 1942 Papini venne eletto a Weimar vice presidente del congresso dell'Unione Europea degli Scrittori. Nella citt\u00e0 tedesca tenne un discorso improntato a un cattolicesimo universalistico e civilizzatore, e sul primato della cultura italiana su quella germanica, che non manc\u00f2 di attirargli le critiche dei nazisti, e che venne quindi ignorato dalla stampa tedesca per ordine di Joseph Goebbels.\nNel 1943, dopo armistizio dell'8 settembre 1943, nel pieno del secondo conflitto mondiale, si rifugi\u00f2 nel convento della Verna nella diocesi di Arezzo, e nel 1944 si fece terziario francescano laico con il nome di fra' Bonaventura (in onore di san Bonaventura da Bagnoregio), entrando cos\u00ec nel Terzo Ordine Regolare di San Francesco, ramo dell'Ordine secolare della famiglia francescana.\nNell'aprile del 1944, in seguito all'uccisione di Giovanni Gentile da parte di partigiani comunisti dei GAP a Firenze, rifiut\u00f2 la nomina a Presidente dell'Accademia d'Italia della Repubblica Sociale Italiana di Sal\u00f2, il nuovo stato fascista fondato da Mussolini al centro-nord sotto l'appoggio della Germania nazista occupante. Lasciata la Verna, si nascose poi nel vescovado di Arezzo poich\u00e9 minacciato e ricercato dai comunisti, mentre partigiani delle Brigate Garibaldi gli devastano la casa fiorentina e le propriet\u00e0, sia per il passato fascista e sia perch\u00e9 ritenuto tacitamente colluso con la RSI. Verr\u00e0 infine soccorso da soldati americani, due dei quali avevano letto i suoi libri. Anche a guerra finita, Papini rimase letteralmente sconvolto, sia dalle violenze belliche che aveva visto, sia dalla notizia della bomba atomica, che dalle atrocit\u00e0 staliniste e dall'Italia devastata.\nGli anni del dopoguerra.\nNei primi anni '50, Papini continu\u00f2 a scrivere bench\u00e9 quasi cieco. Dopo la seconda guerra mondiale, pur emarginato di fatto dal mondo della cultura e appoggiato dai soli cattolici pi\u00f9 tradizionalisti per il suo coinvolgimento col fascismo, fond\u00f2 insieme ad Adolfo Oxilia la rivista di poesia e metasofia \"L'Ultima\" e pubblic\u00f2 opere che suscitarono ulteriore attenzione, come le \"Lettere agli uomini del Papa Celestino VI\" (1946), la \"Vita di Michelangelo\" (1949), \"Il libro nero - Nuovo diario di Gog\" (1951) e soprattutto \"Il diavolo\" (1953, ma scritto nel 1950), che rischi\u00f2 la messa all'indice dei libri proibiti nonostante l'appartenenza religiosa dell'autore come francescano, per l'opposizione di alti prelati; questo in quanto vi sosteneva, non senza autobiografismi, la teoria teologica eterodossa dell'origenismo (una forma di apocatastasi), dichiarata eretica nel concilio di Costantinopoli del 553; elementi della tesi furono invece accettati dalla Chiesa ortodossa. La dottrina di Origene, che Papini in pratica ripropone nel testo, come faranno poi altri teologi dopo di lui, si basa su alcuni testi biblici (Atti degli Apostoli, lettere di Paolo) e sugli scritti del monaco alessandrino secondo cui i dannati esistono, ma non per sempre, poich\u00e9 il disegno salvifico non si pu\u00f2 compiere se mancasse anche una sola creatura: \u00abNoi pensiamo che la bont\u00e0 di Dio, attraverso la mediazione di Cristo, porter\u00e0 tutte le creature ad una stessa fine\u00bb; la Chiesa cattolica aveva decretato sotto pena di scomunica che \u00abse qualcuno dice o sente che il castigo dei demoni e degli uomini empi \u00e8 temporaneo o che esso avr\u00e0 fine dopo un certo tempo, cio\u00e8 ci sar\u00e0 un ristabilimento (apocatastasi) dei demoni o degli uomini empi, sia anatema\u00bb. \nPapini scrive: Vi si leggono qui anche echi del libro di Giobbe. \"L'Osservatore Romano\" lo stronc\u00f2 (\"un libro colmo di errori, anzi scapigliati e clamorosi\"), il libro venne boicottato da alcune librerie cattoliche (in una il titolare ne gett\u00f2 nel Tevere le 40 copie acquistate). L'Agenzia Romana Informazioni, diretta da monsignor Roberto Ronca, scrisse che \u00abl'eternit\u00e0 dell'Inferno \u00e8 un dogma di fede e quindi \u00e8 escluso che la suprema congregazione del Santo Uffizio permetta ai cattolici di leggere un libro come \"Il diavolo\"...\u00bb Perci\u00f2 il saggio teologico fu proposto per l'Indice, ma Papini non sub\u00ec conseguenze, anche perch\u00e9 alla fine n\u00e9 la Congregazione per la Dottrina della Fede n\u00e9 papa Pio XII emisero giudizi di condanna. L'Indice fu infine soppresso nel 1966 da papa Paolo VI e quindi Papini non vi figur\u00f2 mai.\nDa ricordare anche, in questo periodo, \"La loggia dei busti\" e \"La spia del mondo\", usciti entrambi nel 1955. Nello stesso periodo Papini collabor\u00f2 al \"Corriere della Sera\", pubblicandovi articoli con cadenza quindicinale, e continu\u00f2 a realizzare brevi analisi elogiative dell'opera di Giacomo Leopardi, iniziate negli anni '30.\nNel 1953 Papini fu colpito da una seria malattia, i cui segni erano cominciati nel 1952 durante un viaggio in treno: una paralisi progressiva, causata dalla malattia del motoneurone; secondo la diagnosi del suo amico dottor Sante Villani, riportata dal biografo Roberto Ridolfi, una forma di sclerosi laterale amiotrofica (SLA) con paralisi bulbare che lo priv\u00f2 dell'uso delle gambe, delle mani e delle braccia e perfino, nella sua fase terminale (1955-56), della parola; perse inoltre l'uso della vista (se non per una leggerissima capacit\u00e0 rimasta all'occhio destro) a causa dell'indebolimento avvenuto negli anni per via dell'et\u00e0 e per la natura della sua forte miopia congenita. Rilasci\u00f2 l'ultima intervista a Oriana Fallaci nel 1953.\nOltre al corpo, anche il suo spirito fu colpito duramente: nel 1954 mor\u00ec la figlia Gioconda. Papini si rinchiuse sempre pi\u00f9 in s\u00e9 stesso, nella preghiera e nella vita monastica. Le sue condizioni di salute si aggravarono sempre pi\u00f9, anche se non rinunci\u00f2 a lavorare a \"L'imitazione del Padre\".\nNel 1955 fu proposta la sua candidatura al Premio Nobel per la letteratura da parte del filologo svizzero Henri de Zi\u00e9gler. Lucido fino all'ultimo, con l'aiuto della nipote Anna Casini Paszkowski (figlia di Viola Papini) scrisse \"Giudizio universale\", un progetto giovanile pubblicato postumo nel 1957. Raccont\u00f2 gli anni della malattia in \"La felicit\u00e0 dell'infelice\" (1956). Negli ultimi giorni chiese di farsi leggere \"Santi che amiamo\", una raccolta di saggi a cura dell'ambasciatrice statunitense in Italia Clare Boothe Luce, anche lei scrittrice e convertita in et\u00e0 adulta.\nIl 7 luglio 1956 ricevette, col nome di Bonaventura, l'estrema unzione dal frate francescano fra Clementino, alla presenza della moglie Giacinta, dei familiari e dell'amico Ardengo Soffici. L'8 luglio 1956, alle ore 8:30, mor\u00ec a 75 anni nella sua casa di Firenze, per complicazioni respiratorie seguite a una bronchite.\nFu realizzata una maschera mortuaria. Giovanni Papini \u00e8 sepolto a Firenze nel Cimitero delle Porte Sante.\nL'attrice Ilaria Occhini era nipote diretta di Papini, che la descrive bambina nel racconto breve \"La mia Ilaria\", in quanto figlia di Barna Occhini e Gioconda Papini, la secondogenita dello scrittore fiorentino. La sceneggiatrice e scrittrice Alexandra La Capria, figlia di Ilaria, \u00e8 sua pronipote.\nPosterit\u00e0.\nIl poeta Eugenio Montale, unico tra gli intellettuali antifascisti, comment\u00f2 in maniera elogiativa la dipartita dello scrittore con le seguenti parole: \u00abUna figura unica, insostituibile, a cui tutti dobbiamo qualcosa di noi stessi\u00bb.\nVennero pubblicati dopo la sua scomparsa le seguenti opere: \"La felicit\u00e0 dell'infelice\" (1956), \"La seconda nascita\" (1958), \"Diario\" (1962) e \"Rapporto sugli uomini\" (1978), una riscrittura e rielaborazione di \"Giudizio universale\".\nScrittore controverso per i suoi cambi estremi di posizione, fu molto apprezzato da Mircea Eliade, da Jorge Luis Borges - che ritenne Papini un autore \"immeritatamente dimenticato\" - e anche da Henry Miller, l'autore del censurato (per \"oscenit\u00e0\") romanzo \"Tropico del Cancro\", che disse di stimare in particolare l'autobiografia giovanile \"Un uomo finito\".\nIn filosofia fu seguace del pragmatismo e venne apprezzato da William James. Fu ammirato da Bruno de Finetti, il fondatore dell'interpretazione soggettivistica della teoria della probabilit\u00e0.\nIl libro \"Storia di Cristo\" \u00e8 stato inserito nel saggio \"1001 libri da leggere prima di morire\" a cura di Peter Boxall. Nella prefazione al suo libro \"Ges\u00f9 di Nazareth\", Papa Benedetto XVI ha definito la \"Storia di Cristo\" uno dei \u00ablibri pi\u00f9 entusiasmanti\u00bb che siano mai stati scritti sulla figura di Ges\u00f9.\nSecondo il giornalista del New York Times Stephen Prothero, Mel Gibson si sarebbe ispirato anche alla \"Storia di Cristo\" di Papini per il suo film \"La passione di Cristo\" del 2004. Secondo Prothero, \u00abGibson e Papini hanno molto in comune. (...) Entrambi sono cattolici tradizionalisti approdati ad un'intensa fede in et\u00e0 matura (...). Ognuno presenta il suo Ges\u00f9 con la gioia e talvolta il fanatismo di un neofita. A differenza della \"Passione di Cristo\" di Gibson, che si limita a raccontare le ultime 12 ore della vita di Ges\u00f9, il volume di Papini copre l'intera storia. Ma il libro tende inesorabilmente verso il processo e la croce, dove i farisei si trasformano in serpenti e la violenza si scatena incontrollabile. Il Ges\u00f9 di Papini \u00e8 indiscutibilmente divino, ma \u00e8 anche intrappolato nella tomba del corpo. Cos\u00ec \u00e8 anche Ges\u00f9 di Gibson: un Servo Sofferente che soffre le torture per noi, espira il suo ultimo respiro per noi e ci viene incontro nella presenza reale dell'Eucaristia\u00bb.\nOpere.\nPostumi:\nRaccolte di opere.\nL'edizione di \"Tutte le opere\" nella collana \"I classici contemporanei italiani\" di Mondadori, Milano, 1958-66, comprende:\nL'edizione di \"Opere\" ne \"I Meridiani\", a cura di Luigi Baldacci e Giuseppe Nicoletti, ivi, 1977, comprende:"}
{"id": "2365711", "revid": "767487", "url": "https://it.wikipedia.org/wiki?curid=2365711", "title": "Ben Katchor", "text": "Nel 1993 fu il soggetto di un lungo profilo scritto da Lawrence Weschler nel The New Yorker. Successivamente, ha vinto un Obie Award per la sua collaborazione con Bang on a Can su \"The Carbon Copy Building\", un fumetto basato su suoi testi e disegni che \u00e8 stato presentato nel 1999. Lo stesso anno \u00e8 stato il soggetto di \"Pleasures of Urban Decay\" un documentario del regista Samuel Ball.\n\u00c8 stato il primo fumettista a ricevere la MacArthur Foundation Fellowship, Katchor ha anche ricevuto la Guggenheim Fellowship ed \u00e8 membro della Accademia americana a Berlino.\nI suoi fumetti sono stati tradotti in italiano, francese e giapponese. Attualmente disegna settimanalmente una striscia, \"Shoehorn Technique\", per The Forward."}
{"id": "2365712", "revid": "195739", "url": "https://it.wikipedia.org/wiki?curid=2365712", "title": "Strip (fumetto)", "text": ""}
{"id": "2365715", "revid": "92723", "url": "https://it.wikipedia.org/wiki?curid=2365715", "title": "Diocesi di Montenegro", "text": "La diocesi di Montenegro (in latino: \"Dioecesis Nigromontana\") \u00e8 una sede della Chiesa cattolica in Brasile suffraganea dell'arcidiocesi di Porto Alegre appartenente alla regione ecclesiastica Sul 3. Nel 2019 contava 316.200 battezzati su 395.715 abitanti. \u00c8 retta dal vescovo Carlos R\u00f4mulo Gon\u00e7alves e Silva.\nTerritorio.\nLa diocesi comprende 32 comuni dello stato brasiliano del Rio Grande do Sul: Montenegro, Alto Feliz, Bar\u00e3o, Bom Princ\u00edpio, Bom Retiro do Sul, Brochier, Capela de Santana, Colinas, Estrela, Fazenda Vilanova, Feliz, Harmonia, Linha Nova, Marat\u00e1, Pareci Novo, Paverama, Po\u00e7o das Antas, Port\u00e3o, Roca Sales, Salvador do Sul, S\u00e3o Jos\u00e9 do Hort\u00eancio, S\u00e3o Jos\u00e9 do Sul, S\u00e3o Pedro da Serra, S\u00e3o Sebasti\u00e3o do Ca\u00ed, S\u00e3o Vendelino, Taba\u00ed, Taquari, Teut\u00f4nia, Triunfo, Tupandi, Vale Real e Westf\u00e1lia.\nSede vescovile \u00e8 la citt\u00e0 di Montenegro, dove si trova la cattedrale di San Giovanni Battista.\nIl territorio si estende su una superficie di 4.397\u00a0km\u00b2 ed \u00e8 suddiviso in 30 parrocchie, raggruppate in 5 aree pastorali: Montenegro, Salvador do Sul, Estrela, S\u00e3o Sebasti\u00e3o do Ca\u00ed e Bom Princ\u00edpio.\nStoria.\nLa diocesi \u00e8 stata eretta il 2 luglio 2008 con la bolla \"Pastorali Nostra\" di papa Benedetto XVI, ricavandone il territorio dall'arcidiocesi di Porto Alegre.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 395.715 persone contava 316.200 battezzati, corrispondenti al 79,9% del totale."}
{"id": "2365720", "revid": "109680539", "url": "https://it.wikipedia.org/wiki?curid=2365720", "title": "Sagala", "text": "Sagala (anche \"Sangala\" o \"Sakala\", o \"Euthydemia\") \u00e8 il nome greco della citt\u00e0 pakistana di Sialkot.\nLa citt\u00e0 fu conquistata da Alessandro Magno, aiutato da Poro, che la rase al suolo uccidendone gli abitanti. Il sovrano del Regno greco-battriano Demetrio I (200-180 a.C.) la ricostru\u00ec, dandole il nome di \"Euthydemia\" in onore del proprio padre Eutidemo I. Pusyamitra Shunga (II secolo a.C.) incluse la citt\u00e0 nel suo impero. Il sovrano del Regno indo-greco Menandro I fece di Sagala una delle proprie capitali; in questa citt\u00e0 la componente greca e quella autoctona si amalgamarono vivendo in armonia e molti greci si convertirono al Buddismo."}
{"id": "2365721", "revid": "183694", "url": "https://it.wikipedia.org/wiki?curid=2365721", "title": "Hans Jensen", "text": ". A ciascuno dei due fu assegnato un quarto del premio. L'altra met\u00e0 fu conferita a Eugene Wigner, con una diversa motivazione.\nBiografia.\nStudi.\nJensen studia fisica, matematica, chimica fisica e filosofia, prima all'Universit\u00e0 di Friburgo in Brisgovia, poi all'Universit\u00e0 di Amburgo, tra il 1926 e il 1931. Sempre ad Amburgo, consegue il dottorato nel 1932, sotto la supervisione di Wilhelm Lenz. Nel 1936 ottiene l'abilitazione alla libera docenza.\nCarriera accademica.\nNel 1937, Jensen \u00e8 un \"privatdozent\" (lettore non pagato) all'Universit\u00e0 di Amburgo. Qui ha inizio la collaborazione con Paul Harteck, direttore del dipartimento di chimica fisica e consigliere dello \"Heereswaffenamt\", un ufficio dell'esercito che si occupava di esplosivi. Nel 1939 Harteck e il suo assistente Wilhelm Groth collaborano con il \"Reichskriegsministerium\" (il ministero della guerra del Reich), per tenerli informati sulle possibili applicazioni militari delle reazioni nucleari a catena.\nDurante la seconda guerra mondiale, anche Jensen entra a far parte del programma tedesco per l'energia nucleare, conosciuto anche come il \"club dell'uranio\". I suoi contributi si concentrano sulla separazione degli isotopi dell'uranio. Nel 1941 diviene professore straordinario di fisica teorica all'Universit\u00e0 di Hannover (all'epoca \"Technische Hochschule Hannover\"); nel 1946 viene nominato professore ordinario. Dopo la guerra, diventa professore all'Universit\u00e0 Ruprecht Karl di Heidelberg (1949)."}
{"id": "2365722", "revid": "51323", "url": "https://it.wikipedia.org/wiki?curid=2365722", "title": "Johannes Hans Daniel Jensen", "text": ""}
{"id": "2365723", "revid": "51323", "url": "https://it.wikipedia.org/wiki?curid=2365723", "title": "J. Hans D. Jensen", "text": ""}
{"id": "2365728", "revid": "51323", "url": "https://it.wikipedia.org/wiki?curid=2365728", "title": "Hans Daniel Jensen", "text": ""}
{"id": "2365729", "revid": "51323", "url": "https://it.wikipedia.org/wiki?curid=2365729", "title": "Johannes Hans Jensen", "text": ""}
{"id": "2365732", "revid": "51323", "url": "https://it.wikipedia.org/wiki?curid=2365732", "title": "Douglas D. Osheroff", "text": ""}
{"id": "2365734", "revid": "51323", "url": "https://it.wikipedia.org/wiki?curid=2365734", "title": "Douglas Dean Osheroff", "text": ""}
{"id": "2365736", "revid": "486946", "url": "https://it.wikipedia.org/wiki?curid=2365736", "title": "Norman F. Ramsey", "text": ""}
{"id": "2365738", "revid": "51323", "url": "https://it.wikipedia.org/wiki?curid=2365738", "title": "Kai M. Siegbahn", "text": ""}
{"id": "2365739", "revid": "51323", "url": "https://it.wikipedia.org/wiki?curid=2365739", "title": "Kai M. B. Siegbahn", "text": ""}
{"id": "2365740", "revid": "51323", "url": "https://it.wikipedia.org/wiki?curid=2365740", "title": "John H. Van Vleck", "text": ""}
{"id": "2365745", "revid": "51323", "url": "https://it.wikipedia.org/wiki?curid=2365745", "title": "Robert C. Richardson", "text": ""}
{"id": "2365748", "revid": "51323", "url": "https://it.wikipedia.org/wiki?curid=2365748", "title": "Jens C. Skou", "text": ""}
{"id": "2365752", "revid": "51323", "url": "https://it.wikipedia.org/wiki?curid=2365752", "title": "Georges J. F. Koehler", "text": ""}
{"id": "2365756", "revid": "198277", "url": "https://it.wikipedia.org/wiki?curid=2365756", "title": "Associazione Calcio Perugia 1996-1997", "text": "Questa voce raccoglie le informazioni riguardanti lAssociazione Calcio Perugia nelle competizioni ufficiali della stagione 1996-1997.\nStagione.\nNella stagione 1996-1997 il Perugia disput\u00f2 il settimo campionato di Serie A della sua storia, riaffacciandosi in massima serie a quindici anni dall'ultima partecipazione. L'ottima stagione dell'attaccante Marco Negri, esordiente in A e autore di 15 reti con la maglia biancorossa, non bast\u00f2 per\u00f2 ai Grifoni per evitare un immediato ritorno in serie cadetta, mancando la salvezza all'ultima giornata a causa della peggiore classifica avulsa.\nMaglie e sponsor.\nLo sponsor tecnico del Perugia per la stagione 1996-1997 fu la Galex dell'amministratore delegato Alessandro Gaucci, mentre lo sponsor ufficiale fu CEPU.\nLe tre casacche da gioco stagionali proponevano lo stesso template, variato unicamente nei colori: la prima divisa prevedeva un completo rosso con colletto e bordini bianchi, la seconda un completo grigio con colletto e bordini biancorossi, e infine la terza un completo nero con bordini bianchi. Nello specifico, tutte e tre le maglie erano realizzate con una rigatura verticale tono su tono; il colletto presentava inoltre uno scollo a V che inglobava un grande triangolo rovesciato (riprendendo in parte lo stile gi\u00e0 visto sulle divise della stagione 1977-1978), al cui interno era inserito il simbolo del club, un grifone rampante.\nOrganigramma societario.\nArea direttiva\nArea sanitaria\nArea tecnica"}
{"id": "2365757", "revid": "89688", "url": "https://it.wikipedia.org/wiki?curid=2365757", "title": "Osamu Tezuka Culture Award", "text": ""}
{"id": "2365761", "revid": "24823", "url": "https://it.wikipedia.org/wiki?curid=2365761", "title": "Trofeo Vince Lombardi", "text": ""}
{"id": "2365762", "revid": "438678", "url": "https://it.wikipedia.org/wiki?curid=2365762", "title": "La notte dei girasoli", "text": "La notte dei girasoli \u00e8 un film del 2006, scritto e diretto da Jorge S\u00e1nchez-Cabezudo.\n\u00c8 stato presentato nelle Giornate degli autori alla Mostra del Cinema di Venezia.\nTrama.\nIn un piccolo paese sperduto tra le montagne spagnole si incrociano le vicende di diversi personaggi, che offrono molteplici punti di vista degli eventi. Esteban e Pedro sono speleologi chiamati dal sindaco del paese per esplorare una grotta appena scoperta. Li accompagna Gabi, la compagna di Esteban. Nel frattempo un agente di commercio sta girando nella zona per impegni lavorativi: \u00e8 in realt\u00e0 un pericoloso maniaco sessuale costantemente alla ricerca di nuove vittime.\nTom\u00e1s fa il poliziotto ed \u00e8 sposato con la figlia del suo capo. Insoddisfatto del proprio lavoro, annoiato dal matrimonio e dalla vita di paese, non si lascer\u00e0 scappare l'occasione per commettere una scorrettezza in cambio di soldi. Ma il suocero Amadeo, ancora in gamba e appassionato del proprio lavoro nonostante sia a un passo dalla pensione, comincer\u00e0 a sospettare qualcosa. A poca distanza, in un villaggio in rovina e quasi completamente abbandonato, vivono Cecilio e Am\u00f3s, ormai anziani. Le loro esistenze abitudinarie verranno sconvolte da tragici eventi."}
{"id": "2365766", "revid": "292162", "url": "https://it.wikipedia.org/wiki?curid=2365766", "title": "Cadmea", "text": "Cadmea () era l'antica rocca di Tebe, capitale della Beozia (Grecia antica).\nIl mito.\nUna leggenda complessa, ma probabilmente tardiva, ne faceva derivare il nome da Cadmo, l'eroe mitologico fratello o zio di Europa, inviato in occidente dal re fenicio Agenore a cercare la fanciulla rapita da Zeus. Non riuscendo a ritrovarla, Cadmo avrebbe interrogato l'oracolo di Delfi il quale gli indic\u00f2 di seguire una giovenca e stabilirsi dove questa si fosse fermata. Dal nome della giovenca la regione avrebbe preso il nome di Beozia mentre la rocca della citt\u00e0 di Tebe avrebbe preso il nome dallo stesso Cadmo.\nSecondo la tradizione, il palazzo e le mura della Tebe micenea furono distrutti poco tempo prima della Guerra di Troia (circa 1200 a.C.) dagli epigoni, i figli dei \"Sette contro Tebe\". Diomede, figlio di Tideo e di Deipile, partecip\u00f2 infatti sia alla conquista di Tebe che alla guerra di Troia.\nStoria.\nI pi\u00f9 antichi resti archeologici indicano come la Cadmea fosse sicuramente abitata in et\u00e0 micenea (attorno al XVI secolo a.C.) Tuttavia nel cosiddetto \"Catalogo delle navi\" dell'\"Iliade\", composto presumibilmente verso l'VIII-VII secolo a.C. e, secondo alcuni studiosi in Beozia, Tebe non compare: \u00e8 menzionata invece la modesta \"Ipotebe\", una localit\u00e0 ai piedi della Tebe beotica.\nSi desume pertanto la rocca Cadmea, popolata in et\u00e0 micenea, fosse stata abbandonata dopo l'invasione beotica e non ancora ripopolata all'epoca della redazione del \"Catalogo delle navi\". Tucidide data l'arrivo dei Beoti \u00absessant\u2019anni dopo la fine della guerra di Troia\u00bb.\nNell'et\u00e0 classica e in quella ellenistica, la Cadmea svolse una funzione simile all'Acropoli di Atene; vi erano situati molti edifici pubblici e si pensa che vi si svolgessero le riunioni della Lega beotica.\nNel 382 a.C. venne occupata con uno sleale colpo di mano dallo spartano Febida, che, aiutato dal polemarco Leonziade, instaur\u00f2 in citt\u00e0 un'oligarchia, abbattuta tre anni dopo da Pelopida e Gorgida.\nVenne occupata anche dalle truppe di Filippo II di Macedonia: dopo la sconfitta delle forze greche a Cheronea Tebe dovette infatti accettare un presidio macedone nella cittadella. Tre anni (335 a.C.) dopo la rocca fu distrutta: poich\u00e9 Tebe e Atene si erano ribellate al dominio macedone, ingannati dalla falsa notizia della morte di Alessandro Magno, Alessandro ordin\u00f2 che Tebe fosse distrutta e gli abitanti venduti come schiavi.\nTebe e la rocca vennero ricostruite da Cassandro I nel 316 a.C., ma il declino di Tebe fu tuttavia irreversibile, tanto che nel II secolo d.C. Pausania il Periegeta riferisce che Tebe e i territori circostanti erano ormai disabitati, e che solo poche persone abitavano nella rocca Cadmea."}
{"id": "2365784", "revid": "339392", "url": "https://it.wikipedia.org/wiki?curid=2365784", "title": "Antoine-Laurent Lavoisier", "text": ""}
{"id": "2365787", "revid": "22475", "url": "https://it.wikipedia.org/wiki?curid=2365787", "title": "Outokumpu (azienda)", "text": "Outokumpu \u00e8 un gruppo industriale finlandese, con sede a Espoo, che opera nella produzione di acciaio inossidabile. Essa ha tre grandi siti di produzione ubicati in Gran Bretagna a Sheffield, Stocksbridge e Blackburn. L'azienda impiega circa 8.000 dipendenti in 30 nazioni diverse. Per diversi decenni, Outokumpu \u00e8 stata conosciuta come una societ\u00e0 mineraria e metallurgica, ma oggi la sua unica attivit\u00e0 mineraria \u00e8 quella di Kemi.\nStoria.\nNel 1908, venne scoperta un grande deposito di rame a Outokumpu nel nord della Carelia. Venne quindi creata una societ\u00e0 per lo sfruttamento della miniera e negli anni quaranta, la societ\u00e0 svilupp\u00f2 un processo di raffinazione del metallo.\nNel 1992 la \"British Steel Stainless\" si fuse con l'azienda svedese \"Avesta\", formando la \"Avesta Sheffield\", che a sua volta, nel 2001 si fuse con Outokumpu, dando cos\u00ec vita al terzo produttore mondiale di acciaio inossidabile del tempo. La nuova societ\u00e0 faceva capo al \"Corus Group\", investitore istituzionale svedese, e alla societ\u00e0 finlandese Outokumpu. La nuova societ\u00e0 venne denominata \"AvestaPolarit\" e la sede fu fissata a Stoccolma. Nel 2004 Outokumpu rilev\u00f2 la totalit\u00e0 delle azioni da Corus, divenendo cos\u00ec l'unica proprietaria della \"AvestaPolarit\", che divenne quindi una sussidiaria del gruppo Outokumpu. Dopo queste operazioni finanziarie le azioni vennero ritirate dalla quotazione presso le borse di Helsinki e Stoccolma, ed oggi esiste soltanto una societ\u00e0 denominata Outokumpu con sede a Espoo.\nAlla fine del 2001, \"Outokumpu Technology\" ha acquisito la \"Lurgi AG\".\nNell'aprile del 2008 ha acquisito il principale centro di distribuzione di acciaio inossidabile italiano, entrando cos\u00ec anche in Italia nella distribuzione finale.\nIl 31 gennaio 2012 \u00e8 stata annunciata l'acquisizione da parte di Outokumpu, per 2,7 miliardi di Euro, della divisione acciaio inossidabile della tedesca ThyssenKrupp, di cui fa parte la controllata Acciai Speciali Terni."}
{"id": "2365794", "revid": "123471195", "url": "https://it.wikipedia.org/wiki?curid=2365794", "title": "Letteratura normanna", "text": "Robert Wace (Jersey, 1115-1170) \u00e8 considerato il fondatore della letteratura normanna insulare e nello stesso secolo operarono anche B\u00e9roul e Tommaso d'Inghilterra (\"Tumas de Britanie\"), che scrissero versioni in normanno della leggenda di Tristano e Isotta, e la poetessa Maria di Francia. Vi furono numerosi autori di cronache, trovatori e poeti tra i quali Robert Biket tra il XII e il XIII secolo, autore del \"Lai du Cor\", opera parodisca con riferimento al ciclo arturiano. Roberto Grossatesta (1175 circa - 1253, scienziato, statista e teologo, vescovo di Lincoln, fu autore in giovent\u00f9 del \"Chasteua d'amour\", un poema allegorico sulla creazione del mondo e sulla redenzione cristiana.\nNel XIV secolo John Gower (1330 circa - 1408), amico di Geoffrey Chaucer fu autore di un poema in lingua anglo-normanna (\"Mirour de l'Omme\"), di uno in latino e di uno in inglese.\nTra il XVI e il XVII secolo si ebbe letteratura satirica o polemica pubblicata a Rouen nella parlata \"purina\" (\"purin\"), il dialetto normanno popolare della citt\u00e0. David Ferrand (1590 circa - 1660) pubblic\u00f2 la \"Muse normande\", raccolta di scritti nella parlata del Pays de Caux. Nel 1773 fu pubblicato a Rouen \"Le coup d'\u0153il purin\". Pierre Genty (1770-1821 scrisse nella parlata locale della regione storica del Perche.\nNel XIX secolo si ebbe uno sviluppo della letteratura regionale e un risvegliarsi di interesse per le parlate locali. Autori insulari furono Georges M\u00e9tivier di Guernesey (1790-1881) e Robert Pipon Marett, di Jersey (1820-1884).\nVictor Hugo, durante il suo esilio a Jersey e Guernesey si interess\u00f2 della parlata dei pescatori locali ed entr\u00f2 in contatto con gli autori normanni delle isole. In una lettera del 1864 indirizzata all'autore di Jersey Jean Sullivan (1813-1899) scrisse che la parlata di Jersey era una \"preziosa lingua locale\". Scrisse inoltre nel suo \"Archipel de la Manche\": \"Quanto alla parlata locale (\"patois\"), \u00e8 una vera lingua, per nulla disprezzabile. Questa parlata \u00e8 un idioma completo, molto ricco e caratteristico\". Nei suoi incontri con gli abitanti delle isole, apprese il termine \"pieuvre\" (per \"poulpe\", \"polipo\") e lo utilizz\u00f2 nel suo romanzo \"Les Travailleurs de la mer\", introducendo questo regionalismo nella lingua francese.\nAnche il romanziere Jules Am\u00e9d\u00e9e Barbey d'Aurevilly (1808-1889) introdusse nelle sue opere, in particolare quelle ambientate nel Cotentin, parole normanne ascoltate nelle campagne, e Guy de Maupassant (1850-1893) nei suoi romanzi e novelle ambientati nel Pays de Caux, faceva esprimere i personaggi locali nella loro parlata.\nA cavallo tra il XIX e il XX secolo si diffuse particolarmente l'interesse per il folklore locale e Alfred Rossel (1841-1926) fu autore di canzoni ancora trasmesse, tra cui \"Sus la m\u00e9\", che divenne una sorta di inno del Cotentin."}
{"id": "2365798", "revid": "599013", "url": "https://it.wikipedia.org/wiki?curid=2365798", "title": "Vasnecov", "text": ""}
{"id": "2365799", "revid": "28592", "url": "https://it.wikipedia.org/wiki?curid=2365799", "title": "Bogatyri", "text": ""}
{"id": "2365800", "revid": "28592", "url": "https://it.wikipedia.org/wiki?curid=2365800", "title": "Cimitero di Tikhvin", "text": ""}
{"id": "2365801", "revid": "9447", "url": "https://it.wikipedia.org/wiki?curid=2365801", "title": "Apollo Lunar Surface Experiments Package", "text": ""}
{"id": "2365802", "revid": "28592", "url": "https://it.wikipedia.org/wiki?curid=2365802", "title": "Vasnetsov", "text": ""}
{"id": "2365804", "revid": "28592", "url": "https://it.wikipedia.org/wiki?curid=2365804", "title": "Rompighiacci", "text": ""}
{"id": "2365808", "revid": "161374", "url": "https://it.wikipedia.org/wiki?curid=2365808", "title": "Fazione bolscevica", "text": ""}
{"id": "2365809", "revid": "106657371", "url": "https://it.wikipedia.org/wiki?curid=2365809", "title": "Colle Bayard", "text": "Il Colle Bayard (1.246 - in francese \"Col Bayard\" ) \u00e8 un valico alpino francese situato nel dipartimento delle Alte Alpi. Si trova a nord della citt\u00e0 di Gap.\nDal punto di vista orografico separa le Alpi del Delfinato ad oriente dalle Prealpi del Delfinato ad occidente.\nToponimo.\nIl toponimo sembra evocare Pierre Terrail de Bayard, signore e militare francese del XVI secolo. Ma sembra che gi\u00e0 in precedenza il toponimo fosse conosciuto localmente e che significasse localit\u00e0 boscosa."}
{"id": "2365819", "revid": "228587", "url": "https://it.wikipedia.org/wiki?curid=2365819", "title": "Membrana fosfolipoproteica", "text": "La membrana fosfolipoproteica \u00e8 la membrana dei globuli di grasso presenti in emulsione in acqua e nel latte. \n\u00c8 formata da un doppio strato lipoproteico con testa polare e coda apolare (una testa polare con code fosfolipidiche). La catena apolare serve ai globuli di grasso per spostarsi da una cellula all'altra attraverso sostanze affini.\nPer permettere l'aggregazione del burro occorre rompere per sbattitura queste membrane presenti nella crema, attraverso un processo noto come zangolatura."}
{"id": "2365820", "revid": "287204", "url": "https://it.wikipedia.org/wiki?curid=2365820", "title": "Va tutto bene (I ratti della Sabina)", "text": "Va tutto bene \u00e8 il sesto album de I ratti della Sabina, il quinto in studio. L'album \u00e8 prodotto dalla \"On the Road\" ed \u00e8 stato pubblicato l'8 maggio 2009.\nPer la prima volta, oltre i soliti Roberto Billi e Stefano Fiori, anche altri elementi del gruppo scrivono alcuni testi e musiche. Le tracce dichiarate sono 11, ma al termine del disco vi \u00e8 una serie di tracce vuote di durata variabile (compresa tra 1 e 4 minuti) delle quali solo la 17\u00aa contiene musica. Quindi complessivamente le tracce del disco sono 12 (pi\u00f9 7 tracce bianche)."}
{"id": "2365821", "revid": "1987129", "url": "https://it.wikipedia.org/wiki?curid=2365821", "title": "San Re", "text": "San Re \u00e8 una frazione del comune di Barbianello, posta al confine con i comuni di Pinarolo Po e Santa Giuletta, nell'Oltrep\u00f2 Pavese in provincia di Pavia. \nSan Re si trova al termine della Strada Provinciale 66 delle Saline, proveniente da Santa Giuletta, e sul tracciato della Strada provinciale 187, proveniente da Bressana Bottarone e diretta a Barbianello. \nLa frazione \u00e8 posta lungo il corso della Roggia Cappella, canale a scopo idrico per l'agricoltura.\nSan Re \u00e8 posta nella classica pianura Oltrepadana, nel mezzo di campi argillosi.\nStoria.\nSan Re fu un possesso del priorato cluniacense di San Maiolo di Pavia, noto fin dal 1210, e chiamato inizialmente \"San Riellus\". Nel 1564 pass\u00f2 in propriet\u00e0 al collegio Borromeo di Pavia. Feudalmente apparteneva a Broni. Nel 1818 il comune di San Re fu soppresso e unito a quello di Barbianello."}
{"id": "2365822", "revid": "161374", "url": "https://it.wikipedia.org/wiki?curid=2365822", "title": "Nord Virginia", "text": ""}
{"id": "2365823", "revid": "28592", "url": "https://it.wikipedia.org/wiki?curid=2365823", "title": "North Virginia", "text": ""}
{"id": "2365825", "revid": "968255", "url": "https://it.wikipedia.org/wiki?curid=2365825", "title": "Piccioni", "text": ""}
{"id": "2365826", "revid": "28592", "url": "https://it.wikipedia.org/wiki?curid=2365826", "title": "Selciatura", "text": ""}
{"id": "2365828", "revid": "339392", "url": "https://it.wikipedia.org/wiki?curid=2365828", "title": "Duomo di San Miniato al Tedesco", "text": ""}
{"id": "2365829", "revid": "36426", "url": "https://it.wikipedia.org/wiki?curid=2365829", "title": "Cattedrale di Bologna", "text": ""}
{"id": "2365830", "revid": "36426", "url": "https://it.wikipedia.org/wiki?curid=2365830", "title": "Michelozzo di Bartolomeo", "text": ""}
{"id": "2365832", "revid": "767487", "url": "https://it.wikipedia.org/wiki?curid=2365832", "title": "Salomon Jadassohn", "text": "Biografia.\nJadassohn \u00e8 nato in una famiglia di origine ebraica, nella capitale della Prussia, proprio subito dopo il processo di emancipazione degli ebrei avvenuto nelle terre dell'Europa centrale di lingua germanica.\nHa studiato musica dapprima nel Conservatorio di Lipsia (1848) e successivamente sotto la guida di Franz Liszt a Weimar (1849-1851). Quindi, dopo un suo ritorno a Lipsia, approfond\u00ec gli studi sulla composizione assieme a Moritz Hauptmann e quelli sul pianoforte con Ignaz Moscheles.\nEssendo ebreo, fu impossibilitato ad esercitare quei lavori musicali presso le varie chiese che abitualmente venivano svolti dai diplomati dei conservatori, poich\u00e9 richiedevano una profonda conoscenza della liturgia e della pratica cristiana; invece lui lavor\u00f2 per la sinagoga e per qualche societ\u00e0 corale e inizi\u00f2 ad effettuare lezioni private.\nSolo in un secondo tempo, riusc\u00ec ad entrare al Conservatorio di Lipsia per insegnare armonia, composizione e contrappunto.\nTra i suoi allievi, si ricordano Ferruccio Busoni, Edvard Grieg, Gerhard von Keussler, Richard Franck, Sigfrid Karg-Elert, Sergej Bortkevi\u010d.\nJadassohn ha composto pi\u00f9 di 140 opere in quasi tutti i generi, tra cui quattro sinfonie, quattro serenate per orchestra e una per flauto e orchestra d'archi, due concerti per pianoforte, lieder, sonate, opera e una considerevole quantit\u00e0 di musica da camera, tra cui un quartetto d'archi, quattro trii di pianoforte, tre quartetti per pianoforte, tre quintetti per pianoforte e una serenata per flauto e quintetto per archi. Queste opere da camera sono tra le sue composizioni pi\u00f9 belle. Considerato un maestro del contrappunto e dell'armonia, era anche un melodista dotato, seguendo la tradizione di Mendelssohn. Le sue opere mostrano anche l'influenza di Wagner e di Liszt, la cui musica lo ha profondamente impressionato. Inoltre, ha scritto diversi libri importanti sulla composizione e la teoria musicale.\nTra le sue pubblicazioni, ricordiamo: \"Harmonielehre\" (1883), \"Kontrapunkt\" (1884), \"Lerhbuch der Instrumentation\" (1889), \"Das Wesen der Melodie in der Tonkust\" (1899)."}
{"id": "2365833", "revid": "287204", "url": "https://it.wikipedia.org/wiki?curid=2365833", "title": "Lendu", "text": "I Lendu sono un gruppo etno-linguistico di agricoltori, residenti nell'est della Repubblica Democratica del Congo nell'area ad ovest e nord-ovest del Lago Alberto, in particolare nella Provincia dell'Ituri.\nI popoli Ngiti e Bendi, assieme ai Lendu, formano il raggruppamento Lendu delle Lingue Sudanesi centro-orientali. Ci sono all'incirca 750.000 parlanti Lendu nella Repubblica Democratica del Congo, e 10.000 in Uganda.\nLa controversia tra i Lendu e gli Hema ha formato la base per il conflitto dell'Ituri."}
{"id": "2365835", "revid": "28592", "url": "https://it.wikipedia.org/wiki?curid=2365835", "title": "Popolazioni autoctone", "text": ""}
{"id": "2365838", "revid": "1272592", "url": "https://it.wikipedia.org/wiki?curid=2365838", "title": "Chiesa e convento dei Cappuccini (Cesena)", "text": ""}
{"id": "2365840", "revid": "228587", "url": "https://it.wikipedia.org/wiki?curid=2365840", "title": "Chiesa di Santa Maria in Castello", "text": ""}
{"id": "2365845", "revid": "767487", "url": "https://it.wikipedia.org/wiki?curid=2365845", "title": "Silvano Motta", "text": "Carriera.\nIn Serie A ha vestito le maglie di Brescia, Pesaro, Rimini ed Arese."}
{"id": "2365846", "revid": "287204", "url": "https://it.wikipedia.org/wiki?curid=2365846", "title": "Hema (gruppo etnico)", "text": "Gli Hema sono un gruppo etnico con circa 160.000 membri, residenti nell'Est della Repubblica Democratica del Congo, in particolare nella provincia dell'Ituri, cos\u00ec come in parti dell'Uganda e del Ruanda. Gli Hema sono pastori, e il trattamento preferenziale che ricevono dalle autorit\u00e0 dell'Uganda \u00e8 considerato responsabile per lo scoppio del conflitto dell'Ituri.\nGli Hema settentrionali parlano Lendu, il linguaggio del vicino gruppo etnico Lendu. Gli Hema meridionali parlano la lingua hema, un linguaggio bantu compreso nella zona J.\nEtnolinguisticamente, gli Hema sono strettamente collegati ai parlanti il dialetto Hima della lingua nyankore dell'Uganda occidentale, oltre che alle lingue luganda e lusoga"}
{"id": "2365847", "revid": "36426", "url": "https://it.wikipedia.org/wiki?curid=2365847", "title": "San Francesco del Prato", "text": ""}
{"id": "2365851", "revid": "339392", "url": "https://it.wikipedia.org/wiki?curid=2365851", "title": "Chiesa di santa Maria di Calendasco", "text": ""}
{"id": "2365852", "revid": "47767", "url": "https://it.wikipedia.org/wiki?curid=2365852", "title": "Santuario della Madonna dell'Aiuto di Bobbio", "text": ""}
{"id": "2365854", "revid": "36426", "url": "https://it.wikipedia.org/wiki?curid=2365854", "title": "Chiesa di San Cristoforo di Bobbio", "text": ""}
{"id": "2365855", "revid": "339392", "url": "https://it.wikipedia.org/wiki?curid=2365855", "title": "Monastero di San Francesco di Bobbio", "text": ""}
{"id": "2365857", "revid": "36426", "url": "https://it.wikipedia.org/wiki?curid=2365857", "title": "Chiesa di San Lorenzo di Bobbio", "text": ""}
{"id": "2365858", "revid": "36426", "url": "https://it.wikipedia.org/wiki?curid=2365858", "title": "Convento di San Nicola di Bobbio", "text": ""}
{"id": "2365863", "revid": "767487", "url": "https://it.wikipedia.org/wiki?curid=2365863", "title": "Neill Collins", "text": ""}
{"id": "2365864", "revid": "36426", "url": "https://it.wikipedia.org/wiki?curid=2365864", "title": "Chiesa di Sant'Umilt\u00e0 (Faenza)", "text": ""}
{"id": "2365873", "revid": "76963", "url": "https://it.wikipedia.org/wiki?curid=2365873", "title": "Sam Trammell", "text": "Biografia.\nNato a New Orleans \u00e8 cresciuto a Charleston nella Virginia Occidentale, dove si diploma alla George Washington High School. Continua gli studi prima alla Brown University e successivamente all'Universit\u00e0 di Parigi, in quel periodo inizia la propria carriera partecipando a produzioni teatrali on e off-Broadway. Nel 1998 viene candidato ad un Tony Award per la sua interpretazione in \"Ah, Wilderness!\" di Eugene O'Neill.\nNel 2000 prende parte al film \"Autumn in New York\", negli anni seguenti allora principalmente per la televisione, partecipando a episodi di note serie televisive, come \"Dr. House - Medical Division\" dove recita nel 4\u00ba episodio della prima stagione, ovvero \"L'epidemia\", seguono poi\n\"Squadra Med - Il coraggio delle donne\", \"Giudice Amy\", \"Numb3rs\", \"Dexter\" e molte altre.\nNel 2007 recita nel film televisivo \"L'ultimo compleanno\", con Lacey Chabert e Gena Rowlands, nello stesso anno fa parte del cast del film di fantascienza \"Aliens vs. Predator 2\". Dal 2008 \u00e8 uno degli interpreti principali di \"True Blood\", dove interpreta il ruolo del barman mutaforma Sam Merlotte.\nVita privata.\nIl 9 agosto 2011 Trammell e la sua fidanzata, Missy Yager, annunciano la nascita di due gemelli, Winston e Gus. La coppia si frequenta dal 2002, e si sono conosciuti mentre lavoravano insieme a Broadway."}
{"id": "2365874", "revid": "110157", "url": "https://it.wikipedia.org/wiki?curid=2365874", "title": "Il cielo degli esclusi", "text": "Il cielo degli esclusi \u00e8 il terzo album dei Legittimo Brigantaggio. L'album \u00e8 prodotto dalla Cinico Disincanto ed \u00e8 stato pubblicato il 2 maggio 2009.\nTracce.\nAl termine dell'ultimo brano, dopo un vuoto di quasi venti minuti, c'\u00e8 una traccia fantasma. \"Canzone per Franco\" \u00e8 dedicata a Franco Fosca."}
{"id": "2365882", "revid": "767487", "url": "https://it.wikipedia.org/wiki?curid=2365882", "title": "If This Isn't Love", "text": "If This Isn't Love \u00e8 il secondo singolo estratto dall'album eponimo \"Jennifer Hudson\", pubblicato il 24 febbraio 2009 solo sotto forma di download digitale."}
{"id": "2365885", "revid": "1109", "url": "https://it.wikipedia.org/wiki?curid=2365885", "title": "The Princess and the Frog", "text": ""}
{"id": "2365887", "revid": "818367", "url": "https://it.wikipedia.org/wiki?curid=2365887", "title": "Bubo scandiacus", "text": "Il gufo delle nevi (\"Bubo scandiacus\" ()) \u00e8 un uccello della famiglia degli Strigidi. Il gufo delle nevi \u00e8 l'uccello ufficiale del Qu\u00e9bec.\nNoto in Italia anche col nome di civetta delle nevi o barbagianni reale, la sua denominazione scientifica \u00e8 stata \"Nyctea scandiaca\" fino al 2002, quando uno studio sulla sequenza cromosomica (Olsen et al. 2002) ne ha rivelato la vicinanza con gli altri gufi del genere \"Bubo\".\nDescrizione.\nLunghezza massima 65\u00a0cm\nA differenza della maggior parte degli Strigiformi, presenta un evidente dimorfismo sessuale a livello della livrea. Il piumaggio del maschio adulto \u00e8 pressoch\u00e9 interamente bianco, fatta eccezione per qualche piccola macchia nera sulle penne scapolari, sui lati della testa e del corpo; quello della femmina adulta, denota screziature scure su fondo bianco, un aspetto che garantisce un ottimo mimetismo tra le rocce parzialmente innevate dove solitamente la coppia posiziona il nido. \nDifferisce per le altre specie del genere \"Bubo\" per i colori fondamentalmente chiari e per l'assenza di ciuffi auricolari.\nAnche se viene spesso definito civetta delle nevi, \u00e8 un vero e proprio gufo.\nBiologia.\nAlimentazione.\nSi ciba di lemming, piccoli roditori e di arvicole; per cacciare \u00e8 capace di restare immobile durante il volo in un punto preciso battendo velocemente le ali. Uccide le prede spezzando loro la colonna vertebrale con gli artigli aguzzi che afferrano la preda pi\u00f9 facilmente e con una velocit\u00e0 molto superiore a quella di un roditore.\nNegli ultimi anni la rarefazione dei piccoli mammiferi ha costretto i gufi delle nevi a dedicarsi alla cattura di altri uccelli come anatre, uccelli pelagici e piccoli Passeriformi.\nRiproduzione.\nLa specie costruisce i nidi sul terreno, scavando una piccola fossetta sulla sommit\u00e0 di un piccolo rialzo, in modo da avere una buona visibilit\u00e0, un facile accesso all'area di caccia e una posizione rialzata rispetto alla neve.\nLa stagione degli amori, nel mese di maggio, porta poi la femmina a deporre dalle 5 alle 14 uova, in funzione dell'abbondanza del nutrimento disponibile; le uova sono deposte singolarmente, in genere a giorni alterni. Il periodo di cova dura 32-34 giorni e dopo la schiusa delle uova entrambi i genitori si prendono cura dei piccoli.\nVoce.\nEntrambi i sessi, ma in particolare i maschi, emettono fischi bassi, potenti, leggermente striduli. Spesso vengono dati due alla volta, ma possono includere fino a sei fischi di fila.\nDistribuzione e habitat.\nColonizza e si riproduce nella tundra delle regioni dell'Europa settentrionale e dell'America settentrionale, in inverno si possono osservare fenomeni di erratismi, ovvero alcuni individui possono scendere di latitudine rispetto al loro areale. In Italia \u00e8 stato osservato almeno un individuo (lo narra Mario Rigoni Stern nel suo libro \u201cUomini, boschi e api\u201d) mentre qualche esemplare \u00e8 stato rilevato in Francia, Olanda e Germania.\nNella cultura di massa.\nNei film della saga Harry Potter, l'uccello di nome Edvige appartenente al protagonista \u00e8 comunemente definita civetta, ma \u00e8 in realt\u00e0 un gufo delle nevi femmina ()."}
{"id": "2365888", "revid": "757396", "url": "https://it.wikipedia.org/wiki?curid=2365888", "title": "Jamont Gordon", "text": "Carriera.\nNato a Nashville, Tennessee, il 16 marzo 1987, \u00e8 proprio nella sua citt\u00e0 che si \u00e8 messo in luce con la Oak Hill Academy nel 2004-05 totalizzando 19,1 punti, 7,6 rimbalzi, 4,2 assist e 2,8 recuperi a gara, meritando cos\u00ec chiamata e borsa di studio l'estate successiva da parte di Mississippi State per un triennio in costante progressione, chiuso a quota 17,2 punti, 6,6 rimbalzi, 4,9 assist ed 1,1 recuperi di media nelle 34 del 2007-08.\nNell'estate seguente ha giocato la summer league di Las Vegas con la maglia dei Philadelphia 76ers: 10,6 punti, 3,4 rimbalzi e 4,0 assist nelle 5 apparizioni, restando in campo per 27,8 minuti a sera sotto gli occhi degli osservatori biancobl\u00f9.\nGiocatore mancino che sa segnare in pi\u00f9 modi, di grande personalit\u00e0 e senza paura nel caricarsi addosso la responsabilit\u00e0 delle giocate decisive - alle summer league ha dato la vittoria ai 76ers sui Toronto Raptors con un lay-up sulla sirena finale - le sue caratteristiche principali sono per\u00f2 da una parte quella di essere un autentico mastino difensivo, capace di aggredire il diretto avversario, e dall'altra di essere un rimbalzista fuori dalla norma, il tutto sfruttando al meglio fisico ed atletismo da ala piccola, che lo portano a poter ricoprire addirittura tre ruoli in entrambe le met\u00e0 del campo."}
{"id": "2365892", "revid": "36426", "url": "https://it.wikipedia.org/wiki?curid=2365892", "title": "Oratorio del Cristo Risorto (Savona)", "text": ""}
{"id": "2365895", "revid": "486946", "url": "https://it.wikipedia.org/wiki?curid=2365895", "title": "Chiesa di San Bernardo Abate (Stella)", "text": ""}
{"id": "2365904", "revid": "767487", "url": "https://it.wikipedia.org/wiki?curid=2365904", "title": "Spada d'Onore", "text": "La Spada d'Onore \u00e8 una delle pi\u00f9 alte onorificenze militari del Regno dei Paesi Bassi. Solo i cavalieri dell'Ordine Militare di Guglielmo sono abilitati a riceverla direttamente dalle mani del re o della regina che li autorizza ad indossare la Spada d'Onore con la loro uniforme.\nStoria.\nL'onorificenza della Spada d'Onore \u00e8 un riconoscimento molto antico per i Paesi Bassi, concesso durante la Repubblica Olandese, la Repubblica Bataviana ed il Regno d'Olanda anche se veniva concessa sovente con un differente valore. Essa era in prevalenza donata dagli ufficiali ai loro subordinati che si fossero distinti nel loro officio, o veniva concessa dal governo, da una citt\u00e0 o da un governante regionale per ricompensare i meriti militari dell'insignito.\nL'istituzione della Spada d'Onore avvenne nel 1855 e venne destinata in un primo momento ai soli ufficiali delle armate reali delle Indie Orientali Olandesi per poi passare anche all'esercito regolare dal 1865.\nSolitamente essa era molto decorata, soprattutto sulla lama che era incisa. Il materiale con cui era realizzata la spada era sovente prezioso come oro o argento, ma in tempi di difficolt\u00e0 economica venne anche usato il nickel, il corno od il rame dorato.\nTipologie.\nDurante la storia dell'onorificenza vennero create differenti tipologie di spade d'onore:\nSino ad ora 106 persone sono state insignite di questa onorificenza e l'ultimo ad esserne insignito fu proprio il Generale Eisenhower. Da allora l'onorificenza non \u00e8 pi\u00f9 stata concessa, ma non \u00e8 caduta in disuso."}
{"id": "2365906", "revid": "36426", "url": "https://it.wikipedia.org/wiki?curid=2365906", "title": "Cappella dei SS. Giacomo e Filippo", "text": ""}
{"id": "2365908", "revid": "124114569", "url": "https://it.wikipedia.org/wiki?curid=2365908", "title": "Falco rusticolus", "text": "Il girifalco o girfalco (anticamente gerfalco; Falco rusticolus ) \u00e8 un uccello falconiforme della famiglia dei Falconidi.\nDescrizione.\nI girifalchi sono i pi\u00f9 grandi tra i falchi; in volo mostrano ali lunghe e appuntite e coda lunga e rettangolare. Sono molto simili ai falchi pellegrini, ma sono pi\u00f9 grandi, con una coda pi\u00f9 lunga e un piumaggio in genere pi\u00f9 pallido. Da vicino, si pu\u00f2 notare che manca ad essi l'aspetto caratteristico dei falchi pellegrini. Il girifalco ha tre fasi di colorazione. Nella fase chiara, il dorso \u00e8 grigio-bruno, con margini delle penne bianchi e le regioni inferiori bianche con strisce grigio-brune. La fase scura ha caratteristiche simili, ma \u00e8 pi\u00f9 scura sul dorso ed \u00e8 pi\u00f9 marcatamente strisciata e barrata nelle regioni inferiori. In una variet\u00e0 della fase chiara, alcuni girifalchi sono bianchi, lievemente striati di bruno, eccetto che per le penne da volo, che sono nere.\nDistribuzione e \"habitat\".\nL'habitat del girfalco \u00e8 nella tundra e nelle sterili distese del nord. In Europa, la sua diffusione \u00e8 limitata all'Islanda, Norvegia, Svezia e alle regioni settentrionali estreme della Finlandia e della Russia, bench\u00e9 si spinga occasionalmente a sud fino alle Isole Britanniche, al Belgio e all'Austria. In Asia, \u00e8 limitato alla Siberia settentrionale, gi\u00f9 per la penisola di Kam\u010datka, eccetto che per qualche popolazione isolata nelle alte regioni montane dell'Asia centrale. Nel Nordamerica sono diffusi in Alaska settentrionale, Canada settentrionale e attorno alle coste della Groenlandia.\nEcologia.\nIl girifalco \u00e8 il falco che vive pi\u00f9 a nord; per lo pi\u00f9 nei deserti freddi ossia lande senza alberi. I suoi pi\u00f9 stretti parenti, il falco sacro e il lanario, vivono anch'essi in contrade aperte: steppe, altipiani e tundre. Il falco pellegrino s'incontra con pi\u00f9 facilit\u00e0 nelle zone boscose, ma i territori di diffusione del falco pellegrino e del girifalco in alcuni luoghi si sovrappongono; quivi, essi competono per il cibo e per i luoghi di nidificazione. A differenza del falco pellegrino, il girifalco non migra verso sud per seguire la sua preda, ma rimane, di solito, in prossimit\u00e0 del suo territorio di riproduzione.\nNella falconeria pre-contemporanea, il girifalco era rapace riservato all'alta nobilt\u00e0, sia per questioni economiche (dovute alla difficolt\u00e0 economico-logistica di ottenere l'animale) sia per questioni estetico-formali (l'aspetto del girfalco era ritenuto pi\u00f9 altero e nobile anche di quello del falco pellegrino). Le testimonianze storiche relative alla diffusione tra i monarchi di questa tipologia di rapace abbondano: i girfalchi erano ampiamente utilizzati dai sovrani dell'Impero mongolo e dai vari potentati musulmani del Levante. Era inoltre usanza che i re francesi ricevessero ogni anno un tributo di girifalchi.\nAlimentazione.\nPer conservare il vantaggio della sorpresa in una zona aperta, i girifalchi volano a volo radente, seguendo i rilievi e sfiorando argini e rupi. La loro preda \u00e8 spesso messa fuori combattimento prima che abbia il tempo di muoversi, ma i girifalchi possono inseguirla a lungo se per caso si \u00e8 mossa tempestivamente. Coloro che praticano la caccia col falco affermano che i girifalchi si gettano all'inseguimento della preda che ha un buon vantaggio e le danno la caccia a lungo, mentre il falco pellegrino deve essere lanciato assai pi\u00f9 da vicino verso la preda, e rinuncia molto pi\u00f9 presto all'inseguimento. Inoltre, il girifalco colpisce di solito al suolo, mentre il falco pellegrino colpisce in aria. Le opinioni circa la velocit\u00e0 del girifalco sono diverse; qualche autore asserisce che esso pu\u00f2 essere altrettanto veloce quanto il falco pellegrino, mentre altri assumono quasi un atteggiamento di scherno per la sua mancanza di velocit\u00e0. In diverse occasioni, sono stati osservati dei piccioni selvatici sfuggire ai girifalchi volando via velocemente.\nLe pernici bianche sono il cibo fondamentale dei girifalchi, ma vengono catturati anche lemming, conigli, scoiattoli, chiurli, pivieri e perfino oche, visoni e donnole. In prossimit\u00e0 delle coste, i maggiori costituenti della dieta sono alche, gabbiani e anatre. In Alaska, un cibo importante \u00e8 costituito dagli scoiattoli, fino a che non entrano in ibernazione; allora, i girifalchi dedicano le loro attenzioni alle pernici bianche. In Siberia, queste migrano verso il sud durante l'inverno, e i girifalchi le seguono: una delle eccezioni alla loro vita solitamente stanziale.\nRiproduzione.\nI girifalchi nidificano su ripiani o crepacci su rupi scoscese, assai raramente sugli alberi. Possono trovarsi a competere per i luoghi di nidificazione con corvi, poiane e falchi pellegrini, dei quali utilizzano talvolta i nidi abbandonati. Altrimenti, il loro nido \u00e8 assai povero, costituito da pochi rami e fuscelli, e rivestito di muschio o erba. \u00c8 utilizzato un anno dopo l'altro e subito diventa molto ben visibile a causa dello sterco bianco che ricopre le rocce circostanti.\nLe quattro uova deposte sono covate per 28 giorni, prevalentemente dalla madre. Il maschio provvede a gran parte della caccia per i piccoli e di solito passa la preda alla femmina, affinch\u00e9 essa la spezzetti e la dia ai piccoli. I girifalchi nidificano di solito assai presto in primavera e i piccoli vengono nutriti di pernici bianche adulte (per lo pi\u00f9 maschi) poich\u00e9 queste conservano il loro piumaggio bianco invernale dopo lo scioglimento delle nevi e sono molto ben visibili. Pi\u00f9 tardi, quando i piccoli devono imparare a cacciare, le giovani e facilmente catturabili pernici bianche saranno venute alla luce."}
{"id": "2365909", "revid": "293377", "url": "https://it.wikipedia.org/wiki?curid=2365909", "title": "George Elokobi", "text": "Carriera.\nHa esordito in Premier League il 22 agosto 2009 entrando nel secondo tempo della partita contro il . Nonostante sia di costituzione particolarmente robusta e muscolosa \u00e8 dotato di una buona velocit\u00e0.\nAl termine del campionato 2013-2014 \u00e8 rimasto svincolato, firmando cos\u00ec un contratto di un anno con l'Oldham Athletic."}
{"id": "2365911", "revid": "28592", "url": "https://it.wikipedia.org/wiki?curid=2365911", "title": "Eroi dell'Unione Sovietica", "text": ""}
{"id": "2365914", "revid": "110157", "url": "https://it.wikipedia.org/wiki?curid=2365914", "title": "Sz\u0151d", "text": "Sz\u0151d \u00e8 un comune dell'Ungheria di 3.049 abitanti (dati 2001) situato nella provincia di Pest, nell'Ungheria settentrionale."}
{"id": "2365918", "revid": "599013", "url": "https://it.wikipedia.org/wiki?curid=2365918", "title": "Richard Stearman", "text": ""}
{"id": "2365919", "revid": "339392", "url": "https://it.wikipedia.org/wiki?curid=2365919", "title": "Oratorio della SS. Concezione e Santi Filippo e Giacomo", "text": ""}
{"id": "2365922", "revid": "110157", "url": "https://it.wikipedia.org/wiki?curid=2365922", "title": "Sz\u0151dliget", "text": "Sz\u0151dliget \u00e8 un comune dell'Ungheria di 4.233 abitanti (dati 2001) situato nella provincia di Pest, nell'Ungheria settentrionale."}
{"id": "2365923", "revid": "729019", "url": "https://it.wikipedia.org/wiki?curid=2365923", "title": "Mutua Madrile\u00f1a Madrid Open 2009 - Doppio maschile", "text": "Il doppio maschile del Mutua Madrile\u00f1a Madrid Open 2009 \u00e8 stato un torneo di tennis facente parte dell'ATP World Tour 2009.\nMariusz Fyrstenberg e Marcin Matkowski erano i detentori del titolo ma sono stati sconfitti al secondo turno. Il torneo si \u00e8 concluso con la vittoria di Daniel Nestor e Nenad Zimonji\u0107 che hanno sconfitto in finale Simon Aspelin e Wesley Moodie 6\u20134, 6\u20134.\nTeste di serie.\nTutte le teste di serie hanno ricevuto un bye per il 2\u00ba turno"}
{"id": "2365926", "revid": "958185", "url": "https://it.wikipedia.org/wiki?curid=2365926", "title": "John Maynard Smith", "text": "Durante la seconda guerra mondiale fu un ingegnere aeronautico. In seguito si \u00e8 laureato in Scienze Biologiche specializzandosi in Zoologia e Genetica presso l'University College London, dove \u00e8 stato allievo di Haldane. \u00c8 uno dei padri fondatori della University of Sussex, dove ha insegnato per diversi anni. \nHa contribuito allo sviluppo di diverse teorie di biologia evoluzionistica, come la teoria dei giochi applicata all'evoluzione, l'evoluzione del sesso, le 8 grandi transazioni evolutive ed altre. Ha ricevuto la medaglia Darwin nel 1986, il Premio Balzan nel 1991 per la genetica e l'evoluzione, la Linnean Medal nel 1995, la Royal Medal nel 1997, il premio Ky\u014dto per le scienze di base nel 2001, la medaglia Darwin-Wallace nel 2008."}
{"id": "2365927", "revid": "36426", "url": "https://it.wikipedia.org/wiki?curid=2365927", "title": "Concattedrale dell'Immacolata Concezione (Bosa)", "text": ""}
{"id": "2365930", "revid": "110157", "url": "https://it.wikipedia.org/wiki?curid=2365930", "title": "Szokolya", "text": "Szokolya \u00e8 un comune dell'Ungheria di 1.738 abitanti (dati 2001) situato nella provincia di Pest, nell'Ungheria settentrionale."}
{"id": "2365931", "revid": "486946", "url": "https://it.wikipedia.org/wiki?curid=2365931", "title": "Santuario Francescano di San Francesco e Sant' Antonio (Cava de' Tirreni)", "text": ""}
{"id": "2365932", "revid": "2039709", "url": "https://it.wikipedia.org/wiki?curid=2365932", "title": "Pandion haliaetus", "text": "Il falco pescatore (Pandion haliaetus ()) \u00e8 un uccello rapace della famiglia Pandionidae (ordine Accipitriformes).\nDescrizione.\nHa un piumaggio marrone scuro, quasi nero in certe parti, mentre risulta bianco in altre. Il becco \u00e8 uncinato e di colore nero.\nBiologia.\nAlimentazione.\nSi nutre essenzialmente di pesci\nRiproduzione.\nL'incubazione dura circa 5 settimane, le femmine covano dalle 2 alle 4 uova.\nDistribuzione e habitat.\nLa specie ha un ampio areale che comprende Nord America e Sud America, Eurasia, e Africa.La popolazione mediterranea conta meno di un centinaio di coppie riproduttive distribuite tra Corsica, isole Baleari, Algeria e Marocco. &lt;br&gt;\nIn Italia dalla fine degli anni Sessanta non ha nidificato per molto tempo. Le ultime nidificazioni erano avvenute nel Gennargentu e nelle Egadi, in Sicilia. Dal 2011 \u00e8 tornato a nidificare nella Provincia di Grosseto, all'interno delle aree del Parco Naturale della Maremma e della Riserva Naturale Diaccia Botrona a Castiglion della Pescaia (2014 e 2015), grazie ad un riuscito intervento di reintroduzione.. Presente anche presso l'Isola di Montecristo. Nel maggio 2019 una coppia di falchi pescatori ha dato alla luce tre piccoli, dopo aver nidificato all'interno dell'Oasi WWF di Orti-Bottagone. Trattasi della quinta coppia dall'inizio del progetto. La femmina \u00e8 nata nel 2016 da una coppia della Diaccia Botrona, \u00e8 dotata di un sistema GPS, ha un anello alla zampa con la sigla identificativa ed \u00e8 stata chiamata Ameriga, il maschio invece \u00e8 di provenienza sconosciuta. In occasione della nidificazione dei falchi pescatori, \u00e8 stata intensificata la sorveglianza della riserva. Uno dei tre piccoli \u00e8 morto alla fine di agosto in Sardegna durante il suo viaggio migratorio, folgorato dopo essersi posato su un palo della luce.Dal 2016 \u00e8 ritornato a nidificare in Sardegna cosa che non avveniva dal 1966 a Capocaccia nei pressi di Alghero.\nSistematica.\nSe ne conoscono 3 sottospecie:\nLa sottospecie \"P. h. cristatus\", diffusa lungo le linee costiere della Australia e della Tasmania, \u00e8 stata elevata al rango di specie a s\u00e9 stante (\"Pandion cristatus\").\nConservazione.\nLa specie \u00e8 classificata dalla IUCN come specie a basso rischio (\"Least Concern\").\nCitazioni.\nLa carrozzeria italiana Bertone si \u00e8 ispirata a questo animale per la realizzazione della \"concept car\" Alfa Romeo Pandion, realizzata in occasione dei 100 anni dell'Alfa Romeo."}
{"id": "2365934", "revid": "729019", "url": "https://it.wikipedia.org/wiki?curid=2365934", "title": "Als\u00f3n\u00e1na", "text": "Als\u00f3n\u00e1na \u00e8 un comune ungherese centro-meridionale di 708 abitanti (dati 2001). \u00c8 situato nella provincia di Tolna."}
{"id": "2365936", "revid": "110157", "url": "https://it.wikipedia.org/wiki?curid=2365936", "title": "T\u00e1borfalva", "text": "T\u00e1borfalva \u00e8 un comune dell'Ungheria di 3.423 abitanti (dati 2001) situato nella provincia di Pest, nell'Ungheria settentrionale."}
{"id": "2365938", "revid": "287204", "url": "https://it.wikipedia.org/wiki?curid=2365938", "title": "Sylvan Ebanks-Blake", "text": "Ha vinto per due volte consecutive (2007-2008 e 2008-2009) il titolo di capocannoniere della Football League Championship (seconda divisione inglese), in entrambi i casi con la maglia del Wolverhampton Wanderers.\nCaratteristiche tecniche.\nAttaccante che abbina potenza fisica e velocit\u00e0. Ambidestro, \u00e8 discreto nel gioco aereo, oltre a possedere una buona tecnica individuale.\nCarriera.\nGli inizi.\nIncomincia a giocare nelle giovanili della squadra della sua citt\u00e0 il Cambridge United, per poi passare in quelle del Manchester Utd. Rimane fino a vent'anni nelle giovanili dei Red Devils e nel 2006 \u00e8 girato in prestito ai belgi dell'Anversa dove gioca poche partite.\nPlymouth Argyle.\nNel 2006 viene acquistato dal Plymouth Argyle, squadra militante in Football League Championship (seconda divisione inglese). Con la maglia dei \"Pilgrims\" Ebanks-Blake disputa 66 partite in due stagioni, realizzando 21 gol.\nWolverhampton Wanderers.\nNel gennaio del 2008 viene acquistato dal Wolverhampton Wanderers. Alla prima stagione con i \"Wolves\" segna 23 reti, laureandosi capocannoniere del Championship. Si ripete anche nell'annata successiva, trascinando la sua squadra alla promozione in Premier League.\nHa esordito in Premier League il 15 agosto 2009, nella sconfitta casalinga per 0-2 contro il West Ham. Il 24 ottobre seguente ha segnato la sua prima rete in massima serie, nel match pareggiato per 1-1 contro l'Aston Villa.\nStatistiche.\nPresenze e reti nei club.\n\"Statistiche aggiornate al 19 novembre 2016.\""}
{"id": "2365940", "revid": "110157", "url": "https://it.wikipedia.org/wiki?curid=2365940", "title": "Tahit\u00f3tfalu", "text": "Tahit\u00f3tfalu \u00e8 un comune dell'Ungheria di 5.051 abitanti (dati 2005) situato nella provincia di Pest, nell'Ungheria settentrionale."}
{"id": "2365941", "revid": "767487", "url": "https://it.wikipedia.org/wiki?curid=2365941", "title": "Als\u00f3ny\u00e9k", "text": "Als\u00f3ny\u00e9k \u00e8 un comune dell'Ungheria centro-meridionale di 786 abitanti (dati 2008). \u00c8 situato nella provincia di Tolna."}
{"id": "2365942", "revid": "125074291", "url": "https://it.wikipedia.org/wiki?curid=2365942", "title": "Alligator sinensis", "text": "Lalligatore cinese (Alligator sinensis ) (cinese semplificato \u626c\u5b50\u9cc4; cinese tradizionale: \u63da\u5b50\u9c77; \"y\u00e1ng z\u01d0 \u00e8\"), noto anche come alligatore dello Yangtze, alligatore della Cina o drago di fango, come era noto in passato, \u00e8 un crocodilide in pericolo critico endemico della Cina. Assieme all'alligatore americano \u00e8 una delle due specie esistenti di \"Alligator\", un genere della famiglia degli Alligatoridi.\nNonostante compaia nella letteratura cinese gi\u00e0 dal III secolo, al di fuori della Cina questa specie venne descritta per la prima volta nel XIII secolo. La descrizione ufficiale venne effettuata da Albert-Auguste Fauvel nel 1879, che battezz\u00f2 la specie \"Alligator sinensis\"; anche se nel 1947 venne classificato in un genere a s\u00e9, \"Caigator\", con il nome scientifico \"Caigator sinesis\", \"Caigator sinensis\" \u00e8 ora considerato un sinonimo di \"Alligator sinensis\". Di colore variabile dal grigio scuro al nero e con il corpo interamente ricoperto di placche, l'alligatore cinese pu\u00f2 raggiungere in et\u00e0 adulta i 150\u00a0cm di lunghezza e gli 80\u00a0kg di peso. Trascorre l'inverno in stato di quiescenza all'interno di gallerie sotterranee e in estate conduce un'esistenza notturna. Si riproduce agli inizi dell'estate e la femmina depone nella maggior parte dei casi 20-30 uova, pi\u00f9 piccole di quelle di qualsiasi altro coccodrillo. Pu\u00f2 vivere in media fino a 50 anni, ma alcuni esemplari in cattivit\u00e0 hanno raggiunto i 70 anni. \u00c8 un predatore opportunista che si nutre prevalentemente di pesci e invertebrati. \u00c8 una specie vocale: gli adulti \u00abmuggiscono\u00bb durante la stagione degli amori e i piccoli emettono richiami per comunicare con i genitori e gli altri giovani.\nL'areale dell'alligatore cinese, che vive per lo pi\u00f9 in specchi d'acqua dolce, \u00e8 oggi ristretto a sei piccole regioni nella provincia dell'Anhui, ma in passato era molto pi\u00f9 esteso, arrivando a comprendere anche il Giappone; tuttavia, a partire dal 5000 a.C., una serie di fattori hanno portato alla continua riduzione dell'areale e alla diminuzione della popolazione. Negli anni '70 vivevano in natura circa 1000 esemplari, scesi a meno di 130 nel 2001; a partire dal 2003, comunque, la popolazione \u00e8 in aumento e nel 2017 se ne contavano circa 300. Per cercare di salvare questa specie, classificata \u00abin pericolo critico\u00bb dall'Unione internazionale per la conservazione della natura (IUCN), sono stati effettuati diversi programmi di conservazione. In alcuni centri di riproduzione, sia in Cina che in altri paesi, la specie si \u00e8 riprodotta e in alcuni casi gli esemplari nati in cattivit\u00e0 sono stati rilasciati in natura. L'alligatore cinese \u00e8 stato associato al drago cinese dagli studiosi; molteplici somiglianze hanno portato ad ipotizzare che l'alligatore abbia fornito l'ispirazione per la creatura mitologica.\nTassonomia.\nI primi riferimenti all'alligatore nella letteratura cinese risalgono al 222-227 d.C.. Il primo straniero ad aver parlato di questa specie fu Marco Polo, che vide l'animale durante il suo soggiorno in Cina alla fine del XIII secolo. Polo scrisse che l'alligatore viveva in \u00abcaverne\u00bb di giorno e andava a caccia la notte, e che veniva cacciato per la carne, la pelle e la cistifellea, che veniva utilizzata per vari scopi medici. Sostenne inoltre che era presente nei laghi, nei fiumi e nelle paludi della provincia di \u00abCaragian\u00bb. Nel 1656 l'alligatore venne citato in un libro del sacerdote M. Martini, nel quale \u00e8 scritto che viveva nel fiume Yangtze ed era \u00abmolto temuto dagli abitanti locali\u00bb. Diversamente da Polo, Martini scrisse la sua descrizione utilizzando informazioni tratte dalla letteratura cinese. In seguito Chinese alligators were later thought to give priests merit if the priests were to buy alligators held in captivity and release them. Nel 1870 Robert Swinhoe vide un alligatore in mostra a Shanghai e scrisse:\nL'alligatore venne descritto dal naturalista francese Albert-Auguste Fauvel nel 1879 con il nome \"Alligator sinensis\". In precedenza il genere \"Alligator\" comprendeva solamente l'alligatore americano, fin dalla sua istituzione nel 1807. Fauvel scrisse una descriione dettagliata della specie, che comprendeva anche informazioni riguardanti testimonianze storiche. Nel 1947 venne suggerito di classificare l'alligatore cinese in un genere distinto da quello dei suoi parenti americani, a causa della presenza di una piastra ossea nella palpebra superiore. Questa piastra \u00e8 presente nei caimani, ma solo raramente negli alligatori americani; inoltre, all'epoca non eravamo a conoscenza della sua presenza in questi ultimi. Pertanto alcuni studiosi ritennero che questa specie fosse pi\u00f9 strettamente imparentata con i caimani che con gli alligatori americani. Lo stesso anno Paulus Edward Pieris Deraniyagala coni\u00f2 il genere \"Caigator\", comprendente il solo alligatore cinese, che ricevette pertanto il nome scientifico \"Caigator sinensis\". Tuttavia, i paleontologi dimostrarono che questa specie traeva origine da altre creature oggi estinte appartenenti al genere \"Alligator\" e gli studiosi scoprirono che anche gli alligatori americani presentano, seppur raramente, la piastra ossea nella palpebra: di conseguenza, \"Caigator sinensis\" \u00e8 oggi considerato un sinonimo di \"Alligator sinensis\".\nIl nome del genere cui appartiene l'alligatore cinese, \"Alligator\", deriva dallo spagnolo \"el lagarto\", che significa letteralmente \u00abla lucertola\u00bb. L'epiteto specifico \"sinensis\", invece, deriva dal possessivo plurale latino \"sinaensis\", \u00abappartenente alla Cina\u00bb.\nDescrizione.\nAnche se l'alligatore cinese \u00e8 molto simile nell'aspetto a quello americano, differisce da esso sotto certi aspetti. \u00c8 uno dei crocodilidi pi\u00f9 piccoli del mondo: gli esemplari adulti raggiungono i 150\u00a0cm di lunghezza e i 36\u00a0kg di peso, anche se maschi particolarmente grandi possono raggiungere i 210\u00a0cm e i 45\u00a0kg. Le femmine presentano una lunghezza pari all'incirca a tre quarti di quella dei maschi. Testimonianze risalenti a secoli passati parlano di alligatori cinesi lunghi 300\u00a0cm, ma oggi questi resoconti vengono considerati apocrifi. La specie presenta dimensioni pari a meno della met\u00e0 di quelle dell'alligatore americano, che presenta una lunghezza media di 340\u00a0cm nei maschi e di 250\u00a0cm nelle femmine.\nL'alligatore cinese \u00e8 di colore nero o grigio scuro. I giovani presentano numerosi puntini chiari su testa e corpo, ma gli adulti hanno una colorazione quasi completamente uniforme. Ha un muso corto e largo che si restringe e si piega leggermente all'ins\u00f9 all'estremit\u00e0. La testa \u00e8 robusta, pi\u00f9 o meno come quella di un alligatore americano, e dotata di un setto osseo che divide le narici. Presenta 72-76 denti, di cui 13-14 mascellari, cinque premascellari e 18-19 mandibolari. A differenza dell'alligatore americano, quello cinese \u00e8 interamente corazzato, anche sull'addome. Il corpo presenta fino a 17 file di scaglie, morbide sul ventre e sui fianchi e pi\u00f9 spesse sul dorso. Come gi\u00e0 ricordato, le palpebre superiori presentano piastre ossee, caratteristica, questa, non sempre presente nell'alligatore americano. La coda \u00e8 pi\u00f9 larga di quella dell'alligatore americano e mostra una sorta di cresta alla sua estremit\u00e0, dove le scaglie si intersecano. Diversamente dall'alligatore americano, non ha i piedi palmati.\nBiologia.\nL'alligatore cinese trascorre l'inverno in stato di quiescenza all'interno di gallerie sotterranee. Terminato il periodo di ibernazione, trascorre spesso un po' di tempo al sole prima che inizi l'estate. Durante l'estate conduce un'esistenza notturna, alimentandosi di notte e rimanendo nascosto di giorno, cos\u00ec da evitare sia gli esseri umani che il calore del sole. Questo comportamento gli consente di vivere anche in aree dove la popolazione umana \u00e8 numerosa. \u00c8 un animale docile, che non ferisce intenzionalmente l'uomo al di fuori di potenziali circostanze estreme.\nGallerie.\nL'alligatore cinese trascorre in stato di brumazione all'interno delle sue gallerie il periodo cha va da fine ottobre a met\u00e0 aprile, uscendo allo scoperto ai primi di maggio. Costruisce queste gallerie in prossimit\u00e0 degli stagni e di altri piccoli specchi d'acqua, utilizzando la testa e le zampe anteriori per scavare nel terreno. Il sistema di gallerie pu\u00f2 essere vasto e complesso, potendo contenere varie camere, pozze d'acqua ed entrate. La maggior parte delle gallerie misurano 10\u201325 m di lunghezza ed ogni camera contiene abbastanza spazio da consentire all'alligatore di girarsi una volta entrato. Al di fuori della stagione invernale le gallerie fungono da luogo di riparo e in estate sono il sito in cui questi animali trovano rifugio durante il giorno. All'interno delle gallerie le temperature non scendono mai al di sotto dei 10\u00a0\u00b0C. Le gallerie possono costituire un problema per i contadini, in quanto causano problemi di drenaggio nei campi.\nCiclo vitale.\nL'alligatore cinese si riproduce agli inizi dell'estate. La specie \u00e8 poligama e i maschi si accoppiano con pi\u00f9 femmine ogni stagione. Durante il periodo dell'accoppiamento, sia i maschi che le femmine si mostrano spesso aggressivi tra loro. Il picco degli accoppiamenti si riscontra intorno alla met\u00e0 di giugno; durante questo periodo, i maschi si aggirano comunemente da uno stagno all'altro in cerca di una compagna. I nidi vengono costruiti generalmente circa 2-3 settimane dopo l'accoppiamento, nell'ultima parte dell'estate, tra luglio e la fine di agosto. Costruiti dalla sola femmina, vengono edificati con vegetazione marcescente, come le foglie, e raggiungono un'altezza di 40\u201370\u00a0cm. Si trovano sempre in prossimit\u00e0 dell'acqua e, se possibile, su isolette, in modo tale da mantenere minimo il disturbo arrecato dagli esseri umani. Le uova, in numero di 20-30 per nidiata o, secondo la IUCN, 10-40, vengono generalmente deposte di notte. Dopo la deposizione, le femmine abbandonano a volte il nido, mentre in altri casi rimangono a proteggere le uova. Queste misurano circa 6\u00a0cm di lunghezza, 3,5 di diametro e 45 g di peso, e sono pertanto pi\u00f9 piccole di quelle di qualsiasi altro coccodrillo. Vengono incubate di solito per circa 70 giorni e si schiudono nel mese di settembre; come in tutti i coccodrilli, il sesso del nascituro viene determinato dalla temperatura di incubazione. Le madri assistono i piccoli al momento della schiusa e li aiutano a lasciare il nido e a portarli in acqua una volta usciti dall'uovo.\nI neonati di alligatore, proprio come le uova, sono pi\u00f9 piccoli di quelli di qualsiasi altro coccodrillo: sono lunghi 20\u201322\u00a0cm e pesano 25-30 g. Crescono molto poco durante il primo anno di vita, in quanto possono nutrirsi solo per i primi due mesi dalla schiusa, prima che cominci l'inverno. Durante il primo inverno dipendono molto dalla madre per proteggersi dai predatori, dato che le loro piccole dimensioni li rendono un facile bersaglio. Secondo il National Zoological Park, le femmine raggiungerebbero la maturit\u00e0 sessuale pi\u00f9 o meno intorno ai quattro o cinque anni, mentre altre fonti sostengono che essa venga raggiunta a sei o sette anni. In natura gli alligatori cinesi raggiungono tranquillamente i 50 anni di et\u00e0; in passato si riteneva che potessero vivere solo fino a 50-60 anni, ma alcuni esemplari in cattivit\u00e0 hanno raggiunto i 70. Tra i 50 e i 60 anni \u00e8 ancora in grado di riprodursi, ma non in et\u00e0 successiva.\nAlimentazione.\nL'alligatore cinese \u00e8 un predatore opportunista, il che significa che pu\u00f2 catturare prede differenti a seconda della disponibilit\u00e0. Ha una dieta carnivora e si nutre prevalentemente di pesci e di invertebrati, come crostacei, insetti e chiocciole, ma, se ne ha l'opportunit\u00e0, non disdegna roditori e uccelli acquatici. Allo stesso modo, anche il suo cugino americano cattura uccelli, pesci, rane, mammiferi e invertebrati. L'alligatore cinese ha denti smussati, il che gli consente di mangiare pi\u00f9 facilmente prede dotate di guscio. Uno studio dettagliato sulla sua dieta effettuato nel 1985 dimostr\u00f2 che le chiocciole costituivano la parte principale della sua dieta, il 63%: di questa percentuale, il 41% era composto da chiocciole di fiume e il 22% da chiocciole dal guscio a spirale. La dieta comprendeva anche conigli (16%), molluschi (8,3%), gamberetti (4,1%) e per il resto (6,8%) rane, pesci e insetti.\nVocalizzazioni.\nL'alligatore cinese \u00e8 una specie molto vocale ed \u00e8 in grado di emettere molti suoni diversi a seconda delle circostanze. Esemplari adulti di entrambi i sessi partecipano ai cori di muggiti che hanno luogo durante la stagione degli amori. Nel corso di queste esibizioni, della durata media di 10 minuti, gli alligatori rimangono immobili rispondendosi tra loro pi\u00f9 o meno all'unisono. \u00c8 probabile che questi cori siano pi\u00f9 un modo per radunare insieme gli esemplari in et\u00e0 riproduttiva che un sistema di competizione. Secondo il \"Journal of Experimental Biology\", gli alligatori, facendo cos\u00ec, pubblicizzerebbero anche le loro dimensioni, proprio come fanno molti altri vertebrati. Le dimensioni di un determinato esemplare sono un fattore di fondamentale importanza per l'accoppiamento: le femmine, infatti, si accoppiano solamente con i maschi pi\u00f9 grandi. Sebbene questi muggiti abbiano luogo per lo pi\u00f9 durante la stagione degli amori, possono essere uditi in qualsiasi periodo dell'anno.\nI giovani alligatori spesso comunicano tra loro o con i genitori, utilizzando segnali vocali, per \u00abmantenere la coesione del gruppo\u00bb. Emettono anche dei richiami quando sono in pericolo, sia per chiedere il soccorso degli adulti che per avvisare gli altri piccoli vicini della minaccia. Gli embrioni producono suoni distintivi quando sono all'interno dell'uovo, in modo da avvisare la madre che il nido \u00e8 pronto per essere aperto. Queste vocalizzazioni sono acute, mentre i richiami di pericolo sono pi\u00f9 forti.\nDistribuzione e habitat.\nL'alligatore cinese vive in specchi d'acqua dolce nell'\u00abarea di transizione climatica tra regione subtropicale e temperata\u00bb. Predilige le aree ai piedi delle montagne, ricche di erba e cespugli. In passato era molto numeroso nelle zone umide e in altri grandi specchi d'acqua, quali fiumi e laghi, ma la distruzione dell\"habitat\" ne ha limitato la presenza principalmente a stagni e canali di drenaggio. La distruzione dell\"habitat\" lo ha inoltre costretto a vivere in zone pi\u00f9 elevate di quelle che prediligerebbe, dove il clima \u00e8 pi\u00f9 freddo e il suolo non \u00e8 adatto a scavare gallerie. Nel corso di uno studio, l'esperto di coccodrilli John Thorbjarnarson osserv\u00f2 una femmina che aveva costruito il nido con aghi di pino invece che con le solite specie di piante: tutte le uova ivi deposte andarono perdute, perch\u00e9 gli aghi di pino non furono in grado di tenerle al caldo a dovere. L'areale della specie \u00e8 estremamente limitato: attualmente, gli unici luoghi in cui si pu\u00f2 trovare in natura sono le contee di Xuancheng, Nanling, Jingxian, Wuhu, Langxi e Guangde - sei piccole aree nella provincia dell'Anhui. \u00c8 la sola specie della famiglia degli alligatori non originaria del Nuovo Mondo.\nRiduzione della popolazione e dell'areale.\nLa pi\u00f9 antica testimonianza dell'esistenza dell'alligatore cinese \u00e8 un frammento di scheletro rinvenuto nel Giappone occidentale, risalente a 3 milioni di anni fa (Pliocene superiore). Il fossile dimostra che in passato la specie presentava dimensioni maggiori rispetto a quelle odierne, potendo raggiungere una lunghezza di almeno 200\u00a0cm. Secondo il \"Journal of Asian Earth Sciences\", gli alligatori avrebbero raggiunto varie parti del Giappone prima di 25 milioni di anni fa o dopo i 10, per poi scomparire dall'isola durante il Plio-Pleistocene a causa dei mutamenti tettonici e del raffreddamento del clima.\nLa popolazione dell'alligatore cinese, un tempo numerosissima nell'area del bacino inferiore dello Yangtze, inizi\u00f2 a diminuire nel 5000 a.C., quando inizi\u00f2 a svilupparsi la civilt\u00e0 cinese. Questa regione fu una delle prime aree del mondo in cui l'uomo inizi\u00f2 a coltivare il riso, e questo port\u00f2 alla distruzione di gran parte dell\"habitat\" dell'alligatore a vantaggio delle risaie. Nel XVII secolo, gran parte dell\"habitat\" dell'alligatore cinese era stato rimpiazzato da campi coltivati dopo che un gran numero di persone si era trasferito nella zona. A partire dal XX secolo, il suo areale si era ormai ridotto a poche piccole aree attorno allo Yangtze. Negli anni '50, l'alligatore era ancora presente in tre zone distinte: l'area meridionale dello Yangtze (Chang Jiang) da Pengze alla sponda occidentale del lago Tai (Tai Hu), le regioni montuose dell'Anhui meridionale, e le province del Jiangsu e dello Zhejiang, soprattutto in laghi, torrenti e paludi. A partire dagli anni '70, l'areale si era ristretto a piccole parti dell'Anhui meridionale e dello Zhejiang; all'epoca la popolazione comprendeva ancora circa 1000 esemplari.\nNel 1998, la popolazione di alligatore cinese tocc\u00f2 il minimo storico: l'area pi\u00f9 grande nella quale viveva era un piccolo stagno lungo lo Yangtze circondato da fattorie che ospitava 11 esemplari. Nel 1999, la Wildlife Conservation Society stim\u00f2 che in natura rimanessero 130-150 individui. Secondo il \"New York Times\", nel 2001 la popolazione era inferiore alle 130 unit\u00e0; in quel periodo gli alligatori cercavano talvolta di vagabondare alla ricerca di zone di \"habitat\" disponibile, ma senza successo, in quanto il loro \"habitat\" era stato ormai convertito in risaie. Nel 2003, la popolazione inizi\u00f2 gradualmente ad aumentare, dopo essere rimasta grosso modo stabile tra il 1998 e il 2003. Un censimento della popolazione condotto dalla Anhui National Nature Reserve for Chinese Alligator (ANNRCA) nel 2005 stabil\u00ec che erano rimasti in natura tra 92 e 114 adulti e 66 giovani. Il censimento conferm\u00f2 inoltre che la popolazione della specie stava aumentando in quattro siti, mentre rimaneva approssimativamente uguale in tutte le altre aree in cui viveva l'alligatore. Un articolo pubblicato dal \"Journal of Genetics\" nel 2012 stimava all'epoca una popolazione di 120-150 esemplari e un censimento del 2015 indicava che rimanevano in natura pi\u00f9 o meno 136-173 alligatori. Secondo Wang Renping, presidente dell'ANNRCA, nel 2017 vi erano circa 300 esemplari, tra cui individui nati in cattivit\u00e0 e reintrodotti in natura.\nCause del declino.\nAlla fine del XX secolo, l'alligatore cinese, considerato uno dei coccodrilli pi\u00f9 minacciati del mondo, era minacciato soprattutto da due fattori: le uccisioni da parte dell'uomo e la distruzione dell\"habitat\". Gran parte delle zone umide dove viveva la specie sono state distrutte per fare spazio alle risaie o alle dighe. Durante gli anni '70 e '80, gli abitanti talvolta uccidevano gli alligatori, in quanto considerati dannosi, pericolosi o semplicemente per la loro carne. Considerati dotati della capacit\u00e0 di curare il raffreddore e prevenire il cancro, gli organi dell'alligatore cinese venivano a volte venduti per scopi farmaceutici. In alcuni ristoranti e negozi di alimentari delle zone pi\u00f9 prospere della Cina, ai giovani alligatori veniva consentito di girare liberi con la bocca tenuta chiusa, per poi venire in seguito uccisi per essere mangiati, serviti sotto forma di spezzatino assieme a riso e verdure. Alla fine del XX secolo, le persone che vivevano nell'areale dell'alligatore ne mangiavano la carne perch\u00e9 credevano che fosse \u00abcarne di drago\u00bb.\nRicordiamo inoltre che nell'inverno del 1957 ebbe luogo una terribile inondazione dello Yangtze, che si ritiene abbia ucciso per annegamento un gran numero di alligatori. Potrebbero aver contribuito alla diminuzione della specie anche le campagne di avvelenamento di specie considerate dannose dai contadini ma parte integrante della dieta degli alligatori, come i ratti o le chiocciole; il pentaclorofenolo, un composto organoclorato utilizzato per uccidere queste ultime dal 1958, ha avvelenato accidentalmente anche gli alligatori. Altri fattori che hanno contribuito alla diminuzione degli alligatori sono stati i disastri naturali e la frammentazione dell'areale. Oltre a queste minacce esterne, ricordiamo il basso tasso riproduttivo in natura della specie.\nConservazione.\nL'alligatore cinese viene classificato come specie minacciata di Classe I dal 1972, e gode pertanto del pi\u00f9 elevato grado possibile di protezione legale, essendone vietate sia l'uccisione che la cattura. Esso figura inoltre nell'Appendice I della CITES. Dopo essere stato classificato per sei volte consecutive, dal 1982 al 1994, come specie in pericolo sulla Lista Rossa della IUCN, vi compare come specie in pericolo critico dal 1996. Grazie al sostegno del governo cinese, tuttavia, parte dell\"habitat\" dell'alligatore \u00e8 stata ripristinata e protetta. Nel 1982 venne fondata la Anhui National Nature Reserve for Chinese Alligator (ANNRCA), una riserva che ricopre l'intero areale della specie, che estende oggi su una superficie di 18.565 ettari.\nL'alligatore in cattivit\u00e0.\nAttualmente, grazie ai programmi di riproduzione, il primo dei quali ebbe inizio gi\u00e0 negli anni '70, vivono in cattivit\u00e0 almeno 20.000 alligatori cinesi - pi\u00f9 di 15.000 nell'Anhui Research Center for Chinese Alligator Reproduction (ARCCAR) e 5500 nel Changxing Nature Reserve and Breeding Center for Chinese Alligators (CNRBRCCA), senza contare quelli presenti in altre strutture pi\u00f9 piccole. Alcuni esemplari nati in cattivit\u00e0 sono stati reintrodotti nel loro areale originario, andando a incrementare la popolazione selvatica esistente. Queste reintroduzioni sono state coronate dal successo, in quanto gli individui rilasciati si sono adattati bene alla vita in natura e si sono riprodotti.\nIn Cina.\nI due centri di riproduzione pi\u00f9 grandi sono situati all'interno di aree dove gli alligatori cinesi sono ancora presenti in natura, o nelle loro vicinanze. Con pi\u00f9 o meno 15.000 esemplari in cattivit\u00e0 nel 2016, l'Anhui Research Center for Chinese Alligator Reproduction (ARCCAR) \u00e8 il maggiore di questi. \u00c8 situato a 5\u00a0km dalla citt\u00e0 di Xuancheng () e comprende una serie di stagni localizzati in una piccola vallata. Istituito nel 1979, l'ARCCAR comprendeva originariamente 212 alligatori catturati in natura nel corso del primo decennio dalla sua fondazione, e riceveva inoltre uova di alligatore raccolte dai residenti della zona o dallo stesso personale dell'ARCCAR che le prelevava dai nidi selvatici. Nel 1988 vennero deposte le prime uova da parte di alligatori allevati in cattivit\u00e0. La riserva decise di reintrodurre in natura alcuni esemplari nel 2001 e i primi tre esemplari furono rilasciati nel 2003. L'allevamento degli alligatori ha avuto un tale successo che l'ARCCAR ha iniziato a utilizzare gli alligatori per il consumo locale di carne e a vendere animali vivi per alimentare il mercato europeo di animali da compagnia, reinvestendo i profitti derivanti per finanziare i centri di riproduzione.\nL'altro grande centro di riproduzione \u00e8 la Changxing Chinese Alligator Nature Reserve (CCANR), situata nella contea di Changxing, nello Zhejiang, circa 92\u00a0km a est dell'ARCCAR (). Originariamente conosciuto come Yinjiabian Alligator Conservation Area (\u5c39\u5bb6\u8fb9\u626c\u5b50\u9cc4\u4fdd\u62a4\u533a), il centro venne istituito nel 1982. A differenza dell'ARCCAR, dove le uova vengono raccolte dal personale del centro e incubate in condizioni controllate, nel CCANR alle uova viene permesso di schiudersi naturalmente. Secondo un rapporto ufficiale del 2013, il CCANR ospitava quasi 4000 alligatori, di cui oltre 2000 piccoli (da 1 a 3 anni), oltre 1500 giovani (da 4 a 12 anni) e 248 adulti (di pi\u00f9 di 13 anni), saliti a 5500 nel 2016.\nNel 2003, l'ARCCAR ricevette una donazione di 1,2 milioni di dollari dall'Amministrazione Statale delle Foreste e delle Praterie (SFGA) e 740.000 dollari dal governo dell'Anhui. Ci\u00f2 ha permesso all'organizzazione di migliorare le condizioni degli esemplari tenuti in cattivit\u00e0, grazie alla creazione di due aree di allevamento per ospitare gli alligatori, di 1,6 ettari ciascuna, e di apportare migliorie al recinto gi\u00e0 esistente. Il CCANR ricevette una donazione di 600.000 dollari dall'SFGA e di 800.000 dollari dal governo di Changxing, che ha consentito di ripristinare zone umide per gli alligatori e migliorare le strutture dell'organizzazione. Sia l'ARCCAR che il CCANR sono anche attrazioni turistiche, dove i visitatori paganti possono vedere gli alligatori e conoscerli.\nIn varie province della Cina esistono inoltre molte altre strutture per la riproduzione degli alligatori, senza contare gli esemplari ospitati in allevamenti privati e musei.\nNel resto del mondo.\nSebbene di gran lunga il maggior numero di alligatori cinesi in cattivit\u00e0 sia ospitato in centri del loro paese di origine, la specie \u00e8 presente anche in molti zoo e acquari del Nord America e dell'Europa. Alcuni esemplari allevati all'estero sono stati riportati in Cina per essere reintrodotti in natura. Si ritiene che i primi alligatori a lasciare la Cina siano stati alcuni esemplari trasportati negli Stati Uniti negli anni '50. Nel novembre 2017, quattro alligatori sono stati trasportati a Shizuoka, in Giappone: era dal 2006 che un alligatore non veniva portato in un altro paese.\nTra gli zoo e acquari nordamericani che ospitano questa specie vi sono gli zoo del Bronx, di Cincinnati, di Philadelphia, di San Diego, di Santa Barbara, di St. Louis e lo Smithsonian National Zoological Park. In Europa sono circa 25 le strutture che ospitano alligatori cinesi, tra cui lo zoo di Barcellona (Spagna), il Bioparco di Roma (Italia), il Crocodile Zoo (Danimarca), lo zoo di Mosca (Russia), il Pairi Daiza (Belgio), il Paradise Wildlife Park (Inghilterra), il Parken Zoo (Svezia), lo zoo di Praga (Repubblica Ceca), lo zoo di Tallinn (Estonia), il Tierpark Berlin (Germania) e il Wildlands Adventure Zoo Emmen (Paesi Bassi).\nNella cultura popolare.\nAlcuni autori hanno messo in relazione l'alligatore cinese con il drago, la creatura protagonista di molte leggende della mitologia cinese, considerandolo come sua probabile fonte di ispirazione. La teoria secondo cui il drago fosse una versione mitologica dell'alligatore era molto diffusa agli inizi del XX secolo, e venne successivamente riportata in auge da John Thorbjarnarson e Xiaoming Wang. Secondo il \"New York Times\", l'associazione con la \u00abbenevola\u00bb creatura mitologica costituirebbe un vantaggio per la specie.\nA differenza dei draghi che compaiono nel folklore occidentale, quelli cinesi venivano considerati un simbolo di \u00abpotere reale e di buona sorte\u00bb, che aiutavano e salvavano spesso le persone. I draghi cinesi sono in grado di volare e di nuotare, tuttavia, diversamente da quelli occidentali, sono privi di ali. Si ritiene che la natura relativamente innocua dell'alligatore abbia influito a \u00abplasmare\u00bb la natura benevola del drago. Il fatto che l'alligatore esca dal letargo agli inizi della stagione delle piogge e ritorni nella sua tana quando la portata dei fiumi diminuisce, cos\u00ec come quello di vivere negli specchi d'acqua, potrebbe spiegare perch\u00e9 il drago sia stato considerato una creatura correlata alle acque. I tamburi fatti di pelle di alligatore che sono stati rinvenuti dagli archeologi potrebbero essere stati usati per simulare le vocalizzazioni emesse dall'animale durante la stagione degli amori, che gli antichi cinesi associavano al \u00abpotere di evocare nubi di pioggia\u00bb proprio del drago. \"Tu long\" (), uno dei nomi con cui i cinesi chiamavano in passato l'alligatore, significa letteralmente \u00abdrago di terra\u00bb"}
{"id": "2365944", "revid": "110157", "url": "https://it.wikipedia.org/wiki?curid=2365944", "title": "Aparhant", "text": "Aparhant \u00e8 un comune dell'Ungheria centro-meridionale di 1088 abitanti (dati 2008). \u00c8 situato nella provincia di Tolna."}
{"id": "2365946", "revid": "339797", "url": "https://it.wikipedia.org/wiki?curid=2365946", "title": "Antoine Eug\u00e8ne Alfred Chanzy", "text": ""}
{"id": "2365948", "revid": "36426", "url": "https://it.wikipedia.org/wiki?curid=2365948", "title": "Convento di San Felice (Benevento)", "text": ""}
{"id": "2365950", "revid": "767487", "url": "https://it.wikipedia.org/wiki?curid=2365950", "title": "Attala (Ungheria)", "text": "Attala \u00e8 un comune dell'Ungheria centro-meridionale di 866 abitanti (dati 2008). \u00c8 situato nella provincia di Tolna."}
{"id": "2365953", "revid": "36426", "url": "https://it.wikipedia.org/wiki?curid=2365953", "title": "Santuario - Basilica dell'Assunta", "text": ""}
{"id": "2365955", "revid": "1543377", "url": "https://it.wikipedia.org/wiki?curid=2365955", "title": "GP2 Series 2009", "text": "La stagione 2009 del Campionato mondiale FIA di GP2 Series \u00e8, nella storia della categoria, la 5\u00aa ad assegnare il Campionato Piloti e la 5\u00aa ad assegnare il Campionato Scuderie. \u00c8 iniziata il 9 maggio a Barcellona e terminata il 20 settembre a Portim\u00e3o, dopo 20 gare.\nIl pilota vincitore \u00e8 stato l'esordiente tedesco Nico H\u00fclkenberg su ART Grand Prix, che \u00e8 anche il team vincitore del titolo Costruttori.\nLa pre-stagione.\nIl calendario della stagione prevede 10 weekend di gare, quale supporto a gare della stagione della Formula 1 2009, tranne l'ultimo weekend sul circuito di Portim\u00e3o, che invece \u00e8 a supporto della tappa portoghese del campionato FIA GT."}
{"id": "2365956", "revid": "1428919", "url": "https://it.wikipedia.org/wiki?curid=2365956", "title": "B\u00e1ta", "text": "B\u00e1ta \u00e8 un comune dell'Ungheria centro-meridionale di 1767 abitanti (dati 2008). \u00c8 situato nella provincia di Tolna."}
{"id": "2365957", "revid": "1573940", "url": "https://it.wikipedia.org/wiki?curid=2365957", "title": "Grus grus", "text": "La gru cenerina o gru eurasiatica (\"Grus grus\" ) \u00e8 un uccello che appartiene alla famiglia Gruidae.\nDescrizione.\nQuesta gru \u00e8 alta circa 120\u00a0cm e pu\u00f2 pesare fino a 7\u00a0kg. L'apertuta alare \u00e8 di 180\u2013240\u00a0cm. Come dice il nome, il colore prevalente nel piumaggio della gru cenerina \u00e8 il grigio, con il collo bianco e nero e una macchia rossa sulla testa. La coda \u00e8 a pennacchio.\nDistribuzione e habitat.\nQuesto uccello nidifica nelle parti settentrionali dell'Europa (Scandinavia, Germania, Polonia, paesi ex-sovietici, Gran Bretagna, Irlanda) e dell'Asia (fino alla Siberia orientale, a nord della linea Caspio-Tibet), nonch\u00e9 nella regione anatolica. Si stimano circa 500.000 esemplari, in aumento.In Italia l'ultima nidificazione viene fatta risalire al 1920 circa.\nLa gru \u00e8 uccello migratore (con l'eccezione di alcune aree molto particolari), capace di percorrere lunghissime distanze con i classici stormi a V. Le aree di svernamento si estendono, in modo frammentato, dalla Cina meridionale fino al bacino del Nilo e a tutta la regione mediterranea (compresi il Nordafrica e la Penisola Iberica). Anche in Italia ci sono gru svernanti, in particolare nei dintorni di Pisa e in Sicilia, mentre gli avvistamenti invernali di gru (sia svernanti che di passo) sono attualmente intorno a 1500 all'anno, in crescita e distribuiti in tutte le regioni. Negli ultimi anni sono stati avvistati anche in Italia stormi che, secondo alcune stime, sarebbero stati composti di oltre 1000 individui."}
{"id": "2365958", "revid": "36426", "url": "https://it.wikipedia.org/wiki?curid=2365958", "title": "Chiesa della Madonna della Libera (Cerreto Sannita)", "text": ""}
{"id": "2365960", "revid": "1395405", "url": "https://it.wikipedia.org/wiki?curid=2365960", "title": "B\u00e1taap\u00e1ti", "text": "B\u00e1taap\u00e1ti \u00e8 un comune dell'Ungheria centro-meridionale di 418 abitanti (dati 2014). \u00c8 situato nella provincia di Tolna."}
{"id": "2365963", "revid": "36426", "url": "https://it.wikipedia.org/wiki?curid=2365963", "title": "Chiesa di Santa Anna (Giugliano)", "text": ""}
{"id": "2365966", "revid": "287204", "url": "https://it.wikipedia.org/wiki?curid=2365966", "title": "Innerberg", "text": ""}
{"id": "2365967", "revid": "729019", "url": "https://it.wikipedia.org/wiki?curid=2365967", "title": "Belecska", "text": "Belecska \u00e8 un comune dell'Ungheria centro-meridionale di 443 abitanti (dati 2008). \u00c8 situato nella provincia di Tolna."}
{"id": "2365971", "revid": "767487", "url": "https://it.wikipedia.org/wiki?curid=2365971", "title": "Bik\u00e1cs", "text": "Bik\u00e1cs \u00e8 un comune dell'Ungheria centro-meridionale di 450 abitanti (dati 2008). \u00c8 situato nella provincia di Tolna."}
{"id": "2365973", "revid": "599013", "url": "https://it.wikipedia.org/wiki?curid=2365973", "title": "Giorgio Giomo", "text": "\u00c8 il fratello di Augusto Giomo.\nCarriera.\nIn Serie A, ha giocato con Olimpia Milano e APU Udine e ha segnato un totale di 3985 punti."}
{"id": "2365978", "revid": "767487", "url": "https://it.wikipedia.org/wiki?curid=2365978", "title": "Bogyiszl\u00f3", "text": "Bogyiszl\u00f3 \u00e8 un comune dell'Ungheria centro-meridionale di 2274 abitanti (dati 2008). \u00c8 situato nella provincia di Tolna."}
{"id": "2365979", "revid": "1632387", "url": "https://it.wikipedia.org/wiki?curid=2365979", "title": "Anubi", "text": "Anubi (anche Anubis, dal greco \u1f0c\u03bd\u03bf\u03c5\u03b2\u03b9\u03c2, ellenizzazione dell'originale egizio \"inpw\" o \"anepw\": Inepu, Inpu, probabilmente pronunciato Anapa) \u00e8 una divinit\u00e0 egizia appartenente alla religione dell'antico Egitto. Era il dio della mummificazione e dei cimiteri, protettore delle necropoli e del mondo dei morti (un suo epiteto era \"Signore degli Occidentali\"), ed era rappresentato come un uomo dalla testa di sciacallo.\nNel costante evolversi del pantheon egizio, Anubi assunse funzioni diverse in vari contesti. Adorato, durante la I dinastia egizia (ca. 3100 a.C. - 2890 a.C.), come protettore delle tombe, fin\u00ec per assumere anche le funzioni di imbalsamatore, inventore della mummificazione. Durante il Medio Regno (ca. 2055 a.C. - 1650 a.C.) fu sostituito da Osiride come signore dell'aldil\u00e0. Una delle sue mansioni principali era di accompagnare le anime dei defunti nell'oltretomba, per poi compiere la pesatura del cuore decisiva per l'ammissione delle anime nel regno dei morti. Pur essendo una delle divinit\u00e0 egizie pi\u00f9 antiche, rappresentate e menzionate, Anubi non aveva quasi alcun ruolo nei racconti mitologici dell'antico Egitto. Era anche il dio protettore del XVII nomo dell'Alto Egitto, il cui capoluogo, Khasa, venne ribattezzato Cinopoli (\"Citt\u00e0 dei cani\") in epoca ellenistica, per il culto che vi veniva celebrato. Anubi aveva numerosi titoli che coglievano i vari aspetti della sua complessa natura:\nNome.\n\"Anubis\" \u00e8 la versione greca del nome egizio del dio. Durante l'Antico Regno (ca. 2680 - 2180 a.C.) la versione \"standard\" della scrittura geroglifica del suo nome era composta dal suono \"\u0131\u0357npw\" (o \"anepw\") seguito da uno sciacallo con corpo umano:\ni-n:p-w-C6\nUna forma differente del geroglifico dello sciacallo, risalente alla fine dell'Antico Regno, lo rappresentava integralmente su un alto piedistallo (questa forma ebbe grande diffusione):\ni-n:p-w-E16Stando alla trascrizione accadica delle Lettere di Amarna, il nome di Anubi veniva vocalizzato, dagli egizi, come Anapa. Anche se \u00e8 probabile un collegamento del suo nome con il termine che designava il figlio di un re (\"inpu\"), non \u00e8 possibile escludere che si riferisse al verbo \"inp\", che significava \"andare in decomposizione, putrefarsi\".\nRuoli.\nProtettore delle tombe.\nIn contrasto con la vera natura dei canidi, Anubi era venerato come protettore delle tombe e dei cimiteri. Numerosi testi e iscrizioni dell'antico Egitto fanno precisi riferimenti a questo ruolo. L'epiteto Khentamentyu, che significa \"Signore degli Occidentali\" e che successivamente divenne il nome di una divinit\u00e0 canina a s\u00e9 stante, allude specificamente a questa funzione in quanto i defunti, sepolti sulla riva sinistra del Nilo, dalla parte del tramonto, erano comunemente definiti \"gli Occidentali\". Aveva anche altri nomi connessi a queste funzioni funerarie, fra cui Tepydjuef, che significa \"Colui Che \u00e8 sulla Sua montagna\" (dalla quale montagna avrebbe potuto sorvegliare le sepolture), e Nebtadjeser, cio\u00e8 \"Signore della Sacra Terra\", in riferimento alle zone del deserto adibite a necropoli. Con scopi apotropaici, la sua effigie poteva comparire nei sigilli delle tombe reali e nobiliari.\nIl Papiro Jumilhac ha preservato uno dei pochi miti su Anubi, in cui il dio protegge il corpo di Osiride da Seth. Nel racconto, Seth tenta di attaccare il corpo di Osiride trasformandosi in un leopardo: allora Anubi lo ferma e lo sottomette, per poi marchiarne la pelle con un bastone di ferro arroventato. In seguito, Anubi lo scortica e ne indossa la pelle come avvertimento contro i profanatori di tombe. I sacerdoti addetti ai culti mortuari indossavano una pelle di leopardo per commemorare la vittoria di Anubi su Seth. La leggenda secondo cui Anubi avrebbe marchiato a fuoco il dio Seth in forma di leopardo era utilizzata per spiegare l'origine del manto maculato di questi felini.\nImbalsamatore.\nCon l'epiteto di Imyut, o Imout, che pu\u00f2 significare \"Colui che \u00e8 l'out/ut\" (le bende delle mummie) o \"Colui che \u00e8 nel luogo dell'imbalsamazione\", Anubi era strettamente associato alla mummificazione. Era anche chiamato \"Colui Che presiede il padiglione divino\" (in egizio: Khentyshenetjer), il quale padiglione potrebbe riferirsi alla tenda (\"per-uabet\") dove operavano gli imbalsamatori oppure alla camera sepolcrale del faraone. Riferendosi ad Anubi, una formula dei \"Testi delle piramidi\" recita:\nIn alcune tombe della necropoli tebana, risalenti al Medio Regno, Anubi appare chinato sul defunto con lo scettro rituale \"ur-hk3w\" (\"ur-hekau\"), detto \"Grande di magia\",\"il cui scopo era quello di infondere nuovamente la vita\"; alcune formule esprimono la funzione Anubi come \"vivificatore,\" tramite la sua arte di imbalsamatore:\nNel mito di Osiride, Anubi aiuta Iside ad imbalsamare Osiride. Quando il mito di Osiride cominci\u00f2 a emergere, si diceva che, dopo l'assassinio di Osiride da parte del fratello invidioso Seth, gli organi del dio defunto sarebbero stati dati in dono ad Anubi. In riferimento a questo dettaglio del mito, Anubi divenne il patrono degli imbalsamatori; illustrazioni di varie copie del \"Libro dei morti\" mostrano un sacerdote recante una maschera da Anubi, a mo' di casco sulla testa, mentre officia accanto alla mummia.\nGuida delle anime.\nA partire dal Periodo tardo (664 a.C. - 332 a.C.), Anubi venne talvolta rappresentato nell'atto di guidare le anime dei singoli defunti dal mondo dei vivi al mondo dei morti, talvolta illuminando cammino con la Luna tenuta nel palmo della mano. Bench\u00e9 una funzione simile spettasse anche alla importante dea Hathor, le raffigurazioni e le menzioni di Anubi come accompagnatore dei defunti sono pi\u00f9 comuni. Nello svolgimento di questa mansione, poteva essere sincreticamente assimilato al dio Upuaut, chiamato \"Colui che apre le strade\". Gli scrittori greci del periodo romano dell'Egitto designarono tale ruolo con il termine \"psicopompo\", che significa appunto \"guida delle anime\" e che riferivano al loro dio Ermes, il quale aveva questa mansione nella antica religione greca. L'arte funeraria di quest'ultimo periodo raffigura Anubi mentre conduce per mano, al cospetto di Osiride, uomini e donne con abiti di foggia greca.\nLa pesatura del cuore.\nUn epiteto di Anubi lo chiamava \"Guardiano delle scale\". La drammatica scena della pesatura del cuore del defunto, o psicostasia, fra le consuete illustrazioni dei Libro dei morti, mostra Anubi intento a compiere la misurazione per determinare se l'anima giudicata fosse degna di accedere al regno di Osiride. Gli egizi credevano che nel \"Duat\", ossia gli inferi cos\u00ec come erano intesi dalla religione egizia, il cuore di ogni defunto fosse soppesato, nella \"Sala delle due Verit\u00e0\", o \"delle due Maat\" sul piatto di una bilancia custodita da Anubi: sull'altro piatto stava la piuma di Maat. Il peso del cuore non doveva superare quello della piuma. Questo \u00e8 il motivo per cui il muscolo cardiaco non veniva asportato dalla salma durante la mummificazione, a differenza di tutti gli altri organi; il cuore (chiamato \"ib\") era considerato la sede dell'anima. Se il cuore risultava dello stesso peso della piuma di Maat, o pi\u00f9 leggero, ci\u00f2 significava che il trapassato aveva condotto una vita virtuosa e sarebbe perci\u00f2 stato condotto nei campi Aaru, luogo di beatitudine, presso Osiride. Se invece pesava pi\u00f9 della piuma, il cuore veniva divorato dal mostro Ammit e il suo possessore era condannato a rimanere in eterno nel Duat, senza speranza d'immortalit\u00e0. Un'altra tradizione voleva che Anubi recasse l'anima al cospetto del defunto Osiride, il quale compiva la psicostasia. Mentre il cuore veniva pesato, il defunto recitava le cosiddette \"42 confessioni negative\".\nEpiteti.\nI principali epiteti di Anubi sono tutti relativi al suo ruolo di divinit\u00e0 funeraria e spesso lo ritraggono come signore del mondo dei morti, nella sua interezza o in una sua parte. A partire dalla sua precoce comparsa nella civilt\u00e0 egizia, Anubi ebbe almeno cinque epiteti principali: Khentamentyu (\"Signore degli Occidentali\"), Nebtadjeser o Khentadjeser (\"Signore della sacra terra\"), Tepydjuef (\"Colui che \u00e8 sulla sua montagna\"), Khentasehnetjer (\"Colui che presiede il padiglione divino\"), Imyout (\"Colui che \u00e8 nell'ut\", cio\u00e8 le bende delle mummie, o \"Colui che \u00e8 nel luogo dell'imbalsamazione\"). Questi ultimi quattro giunsero intatti fino alle epoche tolemaica e romana dell'Egitto (IV secolo a.C. - IV secolo d.C.).\n\"Signore degli Occidentali\".\nL'epiteto \"Khentamentyu\", \"Signore degli Occidentali\" (con le sue varianti \"Khentyimentet\", \"Signore dell'Occidente\", e \"Nebimentet\", del medesimo significato) era attribuito principalmente a Osiride gi\u00e0 a partire dalla fine dell'Antico Regno, quando questi divenne la principale divinit\u00e0 funeraria della religione egizia; tuttavia, Anubi non ne fu mai privato del tutto. Questo epiteto \u00e8 stato fonte di dibattiti in ambito egittologico, in quanto Khentamentyu \u00e8 anche il nome di una divinit\u00e0 canina a s\u00e9 stante venerata ad Abido gi\u00e0 a partire dalla I dinastia, come attestano le evidenze archeologiche. Ha prevalso la tendenza a distinguere accuratamente l'omonimo dio indipendente dall'epiteto attribuito ad Anubi a partire dalla V dinastia e a Osiride a partire dalla VI dinastia.\n\"Signore della sacra terra\".\nL'aspetto di Anubi come divinit\u00e0 della morte si riflette principalmente sugli epiteti \"Nebtadjeser\" e \"Khentadjeser\", entrambi dal significato di \"\"S\"ignore della sacra terra\". La seconda versione \u00e8 sicuramente la pi\u00f9 antica, mentre la prima fece la sua comparsa solamente sotto la IV dinastia (ca. 2500 a.C.). La \"sacra terra\" \u00e8 la necropoli e, per estensione, l'aldil\u00e0. Su una stele del Nuovo Regno, conservata al Rijksmuseum van Oudheden di Leida, -tadjeser compare come toponimo per designare la necropoli del n\u00f2mo tinita. La versione Nebtadjeser, bench\u00e9 molto comune in riferimento a Osiride (soprattutto nel Medio Regno e nella zona di Abido), era riferito soprattutto ad Anubi.\n\"Colui che \u00e8 sulla sua montagna\".\nL'epiteto \"Tepydjuef\", \"Colui che \u00e8 sulla sua montagna\", rimase uno dei pi\u00f9 utilizzati per tutto il corso della storia egizia, compresa la dominazione romana: era molto comune sulle pareti delle mastabe dell'Antico Regno e sulle stele erette ad Abido nel Medio Regno. Tale espressione fornisce una precisazione geografica relativamente ai luoghi scelti dagli egizi per l'installazione dei cimiteri, inoltre dimostra che il potere del dio-sciacallo si estendeva specialmente, secondo gli egizi, sulle colline rocciose (\"jebel\", in arabo) che si estendevano tra i limiti delle terre coltivate lungo il Nilo e le estensioni del deserto libico e orientale. Queste zone montagnose erano costituite da un terreno fortemente accidentato ma ricco di pietre, minerali e metalli preziosi. Si trattava, inoltre, di zone molto frequentate da sciacalli e altri canidi in cerca di cibo e carogne.\n\"Colui che presiede al padiglione divino\".\nL'epiteto Khentysehnetjer, \"Colui che presiede al padiglione divino\", appare regolarmente nelle formule d'offerta incise, durante l'Antico Regno, sui muri delle mastabe dei privati cos\u00ec come nei testi delle piramidi dei sovrani della VI dinastia. Il \"seh-natjer\" era una struttura temporanea, sostanzialmente una tenda, oppure una struttura in pianta stabile - ritenuta al confine tra il mondo dei vivi e il mondo dei morti. Si credeva che la protezione di Anubi si esercitasse specialmente sui morti durante il processo di mummificazione che si svolgeva in tale ambiente.\n\"Colui che \u00e8 nel luogo dell'imbalsamazione\".\nLa pi\u00f9 famosa funzione di Anubi era esplicata dall'epiteto \"Imyout\" (o \"Imout\"), comunemente tradotto come \"Colui che \u00e8 nel luogo dell'imbalsamazione\", ma anche come \"Colui che \u00e8 nell'out/ut\" (\"out\", oppure \"ut\", era il termine che designava le bende delle mummie) e attribuito soltanto a lui. Il senso preciso di questa espressione non \u00e8 mai stato chiarito con certezza, anche se i sacerdoti incaricati di avvolgere la salma con le bende erano designati con il termine \"outy\". \u00c8 anche possibile che questo termine si riferisse ad \"ouhat\", oasi, luogo dove si reperivano numerosi prodotti, fra cui le resine, necessari alla mummificazione. Sotto la dinastia tolemaica, il toponimo \"Out\" indicava la necropoli del XVIII n\u00f2mo dell'Alto Egitto, luogo sacro strettamente connesso ad Anubi.\nStoria.\nPeriodo arcaico e Antico Regno.\nNel periodo arcaico dell'Egitto (3100 a.C. - 2686 a.C.), Anubi era rappresentato integralmente come \"sciacallo\", sia nella testa che nel corpo. Un dio-\"sciacallo\", probabilmente Anubi, compare in incisioni ascrivibili ai regni di Aha, Djer e altri faraoni della I dinastia. Siccome nel periodo predinastico i defunti venivano sepolti in buche poco profonde o, comunque, in tombe estremamente semplici, il dio venne strettamente associato agli sciacalli e agli altri canidi che si aggiravano nei cimiteri smuovendo le fosse. Volendo dissuadere questi animali con una divinit\u00e0 che fosse loro simile, per la protezione dei morti fu scelto proprio un dio-\"sciacallo\":\nLe pi\u00f9 antica menzione nota di Anubi si trova nei \"Testi delle piramidi\", della V e VI dinastia (complessivamente ca. 2510 a.C. - 2190 a.C.); ad esempio, sulle pareti della piramide di Unis compare la formula:\nMentre una formula nella piramide del faraone Teti recita:\nL'egittologo George Hart ha interpretato l'espressione \"Che sta sul proprio petto\" come un vivido riferimento alla posizione accucciata e all'agilit\u00e0 necessarie per muoversi negli stretti passaggi delle piramidi.\nIdentit\u00e0 dei genitori di Anubi nella storia egizia.\nFu probabilmente, per tutto l'Antico Regno, il principale dio dei morti - primato che gli fu sottratto da Osiride nel Medio Regno (ca. 2055 a.C. - 1650 a.C.). L'identit\u00e0 dei genitori di Anubi vari\u00f2 sensibilmente di mito in mito nei differenti periodi della storia egizia. Nei \"Testi delle piramidi\" dell'Antico Regno e nei successivi \"Testi dei sarcofagi\" del Primo periodo intermedio (2181 a.C. - 2055 a.C.), Anubi compare come quarto figlio di Ra, generato con la dea Hesat dalla testa di vacca - anche se altri passaggi ne indicano Bastet come madre (probabilmente, come ha osservato l'egittologo George Hart, per il fatto che la scrittura del nome della dea Bastet richiedeva l'uso del geroglifico del vaso d'unguenti, essenziale durante il processo di mummificazione). Un'altra tradizione lo voleva figlio di Ra e della dea Nefti. Il tardo scrittore greco Plutarco (40 - 120 d.C.) scrisse che Anubi sarebbe nato a un rapporto adulterino tra Nefti e suo fratello/cognato Osiride, per poi essere adottato dalla di lui moglie Iside:\nGeorge Hart ha interpretato questa narrazione come il tentativo di incorporare un dio indipendente, qual era Anubi, nel pantheon che gravitava intorno al mito di Osiride. Un papiro risalente al periodo romano (30 a.C. - 380 d.C.) d\u00e0 ad Anubi l'appellativo di \"figlio di Iside\". Non mancarono versioni che lo designavano figlio di Nefti e di suo marito Seth, bench\u00e9 fosse comunemente ritenuto sterile (in relazione al suo essere dio del deserto e antagonista di Osiride, a sua volta dio della vegetazione). La dea Qeb-hwt, anche conosciuta come Kebechet, ossia \"Colei che versa l'acqua fresca\"\",\" che ristorava i defunti era considerata la figlia di Anubi e qualche volta la sorella. La sua paredra era la dea Anput avente anche lei per simbolo il canide e un centro di culto sempre nel XVII distretto dell'Alto Egitto.\nNell'Egitto tolemaico e romano.\nNell'Egitto tolemaico (332 a.C. - 30 a.C.), quando la valle del Nilo divenne un regno ellenistico governato da faraoni greci, Anubi fu assimilato al dio greco Ermes, psicopompo della religione greca, dando origine al dio sincretico Ermanubi, raffigurato con corpo d'uomo e testa di sciacallo, con in mano il sacro caduceo. Durante la dominazione romana dell'Egitto, iniziata nel 30 a.C., divennero molto comuni le pitture tombali raffiguranti Anubi che accompagna per mano il defunto. Centro del suo culto era la citt\u00e0 di Khasa, che i greco-romani chiamarono Cinopoli, \"Citt\u00e0 dei cani\". Nel libro XI delle \"Metamorfosi\" di Apuleio si trova la testimonianza che il culto di Anubi dur\u00f2, a Roma, almeno fino al II secolo d.C.:\nCiononostante, le divinit\u00e0 egizie erano spesso derise dai greci e dai romani a causa delle loro teste di animali che le facevano apparire, ai loro occhi, bizzarre e primitive: Anubi era beffardamente chiamato, dai greci, \"abbaiatore\", mentre il poeta latino Virgilio (\"Eneide\" VIII, 698) lo chiama \"latrator An\u016bbis\", \"abbaiatore Anubi\". In altre occasioni era comparato alla stella Sirio, al dio Ade o al cane a tre teste Cerbero. Nei Dialoghi di Platone, spesso Socrate giura esclamando \"\"Per il cane!\" (\u03ba\u03b1\u1f76 \u03bc\u1f70 \u03c4\u1f78\u03bd \u03ba\u03cd\u03bd\u03b1), \"Per il cane d'Egitto!\" e \"Per il cane, il dio degli egiziani!\"\", sempre per appellarsi con enfasi ad Anubi come esaminatore della verit\u00e0 nell'aldil\u00e0. Ermanubi comparve inoltre nella letteratura alchemica ed ermetica del Medioevo e del Rinascimento.\nIconografia.\nForma animale.\nLe rappresentazioni di Anubi ebbero vasta diffusione nel corso di tutta la storia egizia - dal Periodo predinastico alla dominazione romana - in geroglifici, pitture murali, bassorilievi, amuleti o statue. La sua iconografia pi\u00f9 antica e comune lo vede in forma integralmente animale, come canide accucciato ma all'erta, posato su un reliquiario o un altro oggetto del corredo funebre. La tradizionale identificazione di Anubi con uno sciacallo, pur generalmente condivisa dagli egittologi, si \u00e8 rivelata priva di fondamento zoologico in quanto analisi genetiche effettuate nel 2015 sul canide selvatico endemico dell'Egitto hanno mostrato che quest'ultimo non \u00e8 uno sciacallo, ma una specie a s\u00e9 stante molto pi\u00f9 strettamente imparentata con il lupo grigio che con gli sciacalli propriamente detti, confermando le intuizioni di Thomas Huxley che gi\u00e0 nel 1832 aveva classificato questo canide come un lupo. La testa di Anubi sarebbe quindi pi\u00f9 correttamente quella di un lupo africano. Essendo tuttavia descritta anche nella Bibbia la presenza nell'Egitto ed in Israele di sciacalli, la teoria che Anubi vada identificato come un lupo o un cane appare poco credibile. L'aspetto di questa divinit\u00e0 era un incrocio tra il cane, lo sciacallo, la iena, la volpe e il lupo, animali dall'aspetto simile che vivevano nel deserto e vicino ai cimiteri. Fin dai tempi pi\u00f9 antichi, un raro geroglifico prevedeva il canide accucciato con una grande piuma che gli spuntava dal dorso: probabilmente un accostamento concettuale del dio addetto alle operazioni di giudizio delle anime nell'aldil\u00e0 al dio del soffio vitale, Shu, e alla dea della verit\u00e0, Maat - entrambi aventi come attributo una piuma. Una piuma compariva anche sulla parrucca di Anput, la dea di Cinopoli e paredra di Anubi: potrebbe trattarsi di un espediente iconografico per differenziare il maschio Anubi (senza piuma) dalla femmina Anput, oppure di un procedimento scritturale per poter ascrivere la dea al n\u00f2mo cinopolitano. Sono state inoltre trovate sue rappresentazioni in cui il canide regge fra le zampe lo scettro-flagello e lo scettro-\"sekhem\" (possono per\u00f2 anche spuntagli dal dorso). La pi\u00f9 antica rappresentazione di Anubi integralmente zoomorfo \u00e8 in una tavola risalente al faraone Aha della I dinastia, sulla quale \u00e8 anche citata la festivit\u00e0 collegata al dio.\nForma ibrida.\nVerso la fine della II dinastia egizia apparvero le prime rappresentazioni di divinit\u00e0 ibride combinanti elementi umani e animali. La pi\u00f9 antica immagine di dio con testa di sciacallo risalgono a questa epoca e si trova sul frammento di una ciotola in porfido, di provenienza sconosciuta, e conservata al British Museum a partire dal 1977. Il dio, senza nome, \u00e8 raffigurato in piedi e impugna lo scettro-\"uas\" nella mano destra e il simbolo \"ankh\" (\"vita\") nella sinistra. \u00c8 probabile che si tratti di Anubi, ma non \u00e8 possibile escludere Seth e Ash. La rappresentazione pi\u00f9 antica, fra quelle incontestabili, di Anubi come uomo con testa di sciacallo risale alla V dinastia egizia e consiste di un frammento di rilievo nel Tempio funerario del faraone Niuserra (ca. 2460 - 2430 a.C.). Questo blocco di pietra scoperto agli inizi del '900 \u00e8 esposto all'\u00c4gyptisches Museum und Papyrussammlung del Neues Museum di Berlino.\nLa testa era raffigurata nera perch\u00e9 questo colore indicava la putrefazione dei corpi, il bitume impiegato nella mummificazione ma anche il fertile limo, simbolo di rinascita. Successivamente era spesso raffigurato nelle pitture parietali degli ipogei unitamente al sovrano defunto e sovente con un'altra divinit\u00e0 dal corpo di uomo e testa di falco con doppia corona: era, quest'ultimo, il dio protettore dei defunti Harsiesi.\nForme eccezionali.\nOltre alle immagini di Anubi come canide e come uomo dalla testa di canide, esistono altre rappresentazioni molto meno comuni. Anubi compare in sembianze completamente umane solamente in un rilievo ad Abido, nel Tempio funerario di Ramses II, eretto a partire dal 1279 a.C. circa. Un altro tipo di iconografia, meno raro, \u00e8 quello di uccello dalla testa di canide. Immagini di questo tipo, raffiguranti l'immagine dell'anima-\"ba\" di Anubi, sono state individuate nella necropoli di El-Deir (oasi di Kharga) su un frammento di \"cartonnage\" dipinto, a Dendera in un rilievo nel chiosco hathorico, per quattro volte sul sudario di un uomo inumato a Deir el-Medina, in una tomba nell'oasi di Dakhla e in un'altra di epoca romana. Un altro raro tipo di rappresentazione \u00e8 quello di Anubi dal corpo di serpente, di cui si conoscono due esempi: su un elemento di un letto funerario a Tall-Dush e sul \"cartonnage\" di una mummia d'epoca romana, sempre all'oasi di Kharga. La pi\u00f9 antica figurazione di Anubi serpentiforme \u00e8 attestata a Deir el-Medina, nella tomba di Sennedjem, in una porzione di pittura che rappresenta un letto funerario (XIX dinastia). Durante l'epoca greco-romana, si svilupp\u00f2 l'iconografia di \"Anubi con la chiave\", per la quale il dio \u00e8 chiamato \"Colui che tiene le chiave dell'Ade\" o \"il Portatore delle chiavi\": reggeva una chiave in mano, se nelle sembianze di uomo dalla testa di canide, o al collo se integralmente zoomorfo - ed \u00e8 stato rivenuto su sarcofagi, sudari o bende di mummie. L'egittologo tedesco Siegfried Morenz (1914-1970) ha confrontato tale iconografia con quella del dio greco Eaco, uno dei tre giudici dell'oltretomba. Jean-Claude Grenier ha respinto questo collegamento e ha privilegiato l'ipotesi di un adattamento dell'iconografia religiosa alla diffusione delle chiavi nella vita quotidiana degli individui.\nAnput, paredra di Anubi.\nL'esistenza della dea Anput (con le varianti Anupet e Anubet), originariamente chiamata Input, paredra di Anubi, \u00e8 attestabile con certezza solamente in epoca tardiva. Il suo nome compare in alcune scene d'offerte agli dei sulle pareti del Tempio di Hathor a Dendera, riedificato durante l'occupazione romana dell'Egitto: in quel luogo sacro, quindi, l'importantissima dea Hathor era comparata ad Anput, con un legame per il n\u00f2mo di Anubi (il XVII nomo dell'Alto Egitto); queste menzioni descrivono Anput come la protettrice del defunto Osiride e come una cagna accucciata sul suo ventre, mentre dilania, con le sue fauci, gli alleati del malvagio dio Seth:\nNel corso della storia egizia, la dea Anput non venne designata come patrona di alcuna necropoli e non le fu dedicato alcun tempio: si \u00e8 ipozzato, perci\u00f2, che non si sia trattato che di una mera speculazione religiosa compiuta dai sacerdoti di Dendera. Lo stesso Papiro Jumilhac, che si sofferma sulle tradizioni intorno ad Anubi, non menziona mai il nome di Anput. Tuttavia, l'autore di tale documento teologico evoca gli aspetti di questa pericolosa cagna - appunto Anput - quando riferisce che, una volta, Iside-Hathor si sarebbe tramutata in una cagna (con la coda terminante da una lama di coltello) per sfuggire a Seth che, tramutatosi a sua volta in toro, avrebbe cercato di stuprarla:"}
{"id": "2365981", "revid": "25428052", "url": "https://it.wikipedia.org/wiki?curid=2365981", "title": "Episodi di Squirrel Boy", "text": ""}
{"id": "2365982", "revid": "1354930", "url": "https://it.wikipedia.org/wiki?curid=2365982", "title": "Berner Rundfahrt femminile 2009", "text": "La Berner Rundfahrt 2009, sedicesima edizione della corsa e valovole come quinta gara della Coppa del mondo di ciclismo su strada femminile 2009, fudisputa il 10 maggio 2009 su un percorso di 135,8\u00a0km e fu vinta dalla statunitense Kristin Armstrong che ha concluso in 3h30'19\".\nPercorso.\nLa gara consiste in quattro giri di un circuito di 33,95\u00a0km con partenza ed arrivo nel comune di Lyss, nel Canton Berna. Dalla partenza il percorso si snoda in direzione sud-est verso Seedorf e da qui si raggiunge il punto pi\u00f9 alto del tracciato, i 725 m s.l.m. di Bergpreis, dove \u00e8 posto il Gran Premio della Montagna. Tre chilometri e si attraversa il comune di Meikirch, da dove la corsa prima torna verso ovest passando per Innerberg, Frieswil (km 20) e da qui risale verso Lyss toccando Radelfingen, Aarberg e Kappelen a tre chilometri dal traguardo."}
{"id": "2365983", "revid": "330183", "url": "https://it.wikipedia.org/wiki?curid=2365983", "title": "Fiat Lombardo 1100S", "text": ""}
{"id": "2365984", "revid": "284938", "url": "https://it.wikipedia.org/wiki?curid=2365984", "title": "John Zoidberg", "text": ""}
{"id": "2365986", "revid": "36426", "url": "https://it.wikipedia.org/wiki?curid=2365986", "title": "Chiesa di Santo Stefano di Berzo San Fermo", "text": ""}
{"id": "2365987", "revid": "110157", "url": "https://it.wikipedia.org/wiki?curid=2365987", "title": "Bonyh\u00e1dvarasd", "text": "Bonyh\u00e1dvarasd \u00e8 un comune dell'Ungheria centro-meridionale di 424 abitanti (dati 2008). \u00c8 situato nella provincia di Tolna."}
{"id": "2365989", "revid": "124563602", "url": "https://it.wikipedia.org/wiki?curid=2365989", "title": "Associazione letteraria e artistica internazionale", "text": "L' Associazione letteraria e artistica internazionale (ALAI), in francese \"Association litt\u00e9raire et artistique Internationale\", \u00e8 un'associazione di diritto francese, la cui sede \u00e8 a Parigi.\nL'associazione internazionale.\nFondata da Victor Hugo nel 1878, l'Associazione Letteraria e Artistica Internazionale (ALAI) - ha mantenuto per tutto l'arco della sua esistenza e ancora oggi continua la sua finalit\u00e0 istituzionale di affermare i diritti degli autori e degli artisti. Dai suoi inizi associativi si \u00e8 tuttavia sviluppata nella direzione dello studio e dell'approfondimento scientifico tanto che oggi i suoi membri sono prevalentemente docenti universitari ed esperti di propriet\u00e0 intellettuale.\nL'ALAI ha sede a Parigi ma si compone di gruppi nazionali presenti in numerosi paesi. A seconda dei casi, i gruppi nazionali sono collocati presso la Facolt\u00e0 universitarie di Studi giuridici oppure presso la societ\u00e0 di amministrazione collettiva dei diritti d'autore.\nIl ruolo dell'ALAI, in sintonia con le sue finalit\u00e0 di studio e di difesa del copyright, \u00e8 di rilievo a livello internazionale. Grazie alla sua qualit\u00e0 di organismo indipendente ed all'autorevolezza dei suoi membri e dei documenti prodotti sulle tematiche di suo interesse, l'ALAI ha attivamente partecipato ai lavori ed alle conferenze diplomatiche internazionali dell'Organizzazione Mondiale della Propriet\u00e0 Intellettuale (OMPI - Ginevra).\nDopo Victor Hugo, fondatore e presidente onorario, \u00e8 stata presieduta da Jos\u00e9 da Silva Mendes Real (1878-1880), J.M. Torres Caicedo (1880-1885), Louis Ulbach (1885-1888), Louis Ratisbonne (1888-1890), Eug\u00e8ne Pouillet (1890-1905), Georges Maillard (1905-1942), Marcel Boutet (1946-1971), Henri Desbois (1972-1980), Georges Koumantos (1981-1996). Attuale presidente \u00e8 Victor Nabhan (1996-2016).\nPer il periodo 2011-2016 sono stati designati a rappresentare il Gruppo italiano nel Comit\u00e9 Ex\u00e9cutif dell'ALAI Stefania Ercolani, gi\u00e0 docente di Diritto dell'Informazione all'Universit\u00e0 La Sapienza di Roma, e Paolo Marzano, avvocato.\nStatuto e regolamenti dell'ALAI sono pubblicati nel sito dell'associazione.\nAttivit\u00e0 associativa.\nOgni due anni l'ALAI tiene il suo Congresso mondiale, che vede riunirsi i rappresentanti di tutti i gruppi nazionali. Al termine del Congresso vengono pubblicate risoluzioni e raccomandazioni che vengono portate all'attenzione degli organismi internazionali e delle autorit\u00e0 nazionali preposte alla disciplina legislativa della materia.\nSu iniziativa dei gruppo tiene inoltre periodicamente Giornate di studio su temi di attualit\u00e0 nel campo dei diritti di propriet\u00e0 intellettuale.\nPubblicazioni.\nLe relazioni e i dibattiti dei congressi e delle giornate di studio vengono regolarmente pubblicate dall'ALAI almeno in inglese e francese, e sono diffuse ad opera dei gruppi nazionali. I volumi costituiscono uno strumento utile per la conoscenza e lo studio delle problematiche attinenti alla protezione della propriet\u00e0 intellettuale, viste attraverso l'analisi e le proposte di specialisti di orientamenti e nazionalit\u00e0 diversi.\nALAI Italia.\nIl Gruppo nazionale italiano dell'ALAI \u00e8 stato attivo fin dagli anni venti del secolo scorso.\nALAI Italia \u00e8 impegnata nello studio e nella discussione dei problemi giuridici riguardanti il diritto di autore e la creativit\u00e0, e persegue la difesa, lo sviluppo e la diffusione dei principi giuridici che assicurano la protezione nazionale, comunitaria ed internazionale del diritto di autore e dei diritti connessi. Essa collabora con le iniziative dell'ALAI Internazionale per lo studio e la comparazione delle legislazioni nazionali e l'approfondimento dei temi della propriet\u00e0 intellettuale nell'ambito delle agenzie internazionali specializzate, quali l'OMPI, e l'Unesco e presso la Commissione dell'Unione Europea.\nALAI Italia tradizionalmente \u00e8 sostenuta dalla Societ\u00e0 Italiana degli Autori ed Editori (SIAE), presso la quale ha la sua sede legale.\nOrgani.\nSono Organi di ALAI Italia l'Assemblea, il Presidente, il Consiglio e il Tesoriere. Il Consiglio pu\u00f2 istituire Comitati per l'organizzazione e lo svolgimento di eventi di particolare rilievo culturale.\nIl 5 marzo 2015 ALAI Italia ha nominato per la prima volta i suoi organi associativi, secondo le regole dello Statuto adottato al momento della sua costituzione. Per il triennio 2015-2018 sono stati eletti come presidente Stefania Ercolani, consiglieri Christian Collov\u00e0, Chiara Dellacasa, Giorgio Mondini, Ferdinando Tozzi, tesoriere Alessandro Conte. Presidente onorario \u00e8 stato nominato il Professor Mario Fabiani che per anni ha coordinato i lavori del Gruppo Italiano dell'ALAI.\nGli incontri nazionali.\nGli incontri organizzati dal gruppo italiano si tengono normalmente con cadenza semestrale, a Roma e a Milano. Riguardano argomenti di carattere giuridico inerenti alla propriet\u00e0 intellettuale, con un'attenzione particolare per gli sviluppi pi\u00f9 recenti in campo legislativo e giurisprudenziale. Sul tema prescelto per l'incontro, uno studioso presenta una relazione introduttiva, che viene discussa dai partecipanti all'incontro.\nNegli incontri periodici, sono state presentate relazioni su:\nI testi integrali o gli abstract delle relazioni sono pubblicati nel sito di ALAI Italia."}
{"id": "2365992", "revid": "339392", "url": "https://it.wikipedia.org/wiki?curid=2365992", "title": "Chiesa di San Bartolomeo di Tremozia", "text": ""}
{"id": "2365993", "revid": "36426", "url": "https://it.wikipedia.org/wiki?curid=2365993", "title": "Chiesa di San Giorgio di Albano Sant'Alessandro", "text": ""}
{"id": "2365994", "revid": "36426", "url": "https://it.wikipedia.org/wiki?curid=2365994", "title": "Chiesa di San Pietro di Mezzate", "text": ""}
{"id": "2365995", "revid": "767487", "url": "https://it.wikipedia.org/wiki?curid=2365995", "title": "B\u00f6lcske", "text": "B\u00f6lcske \u00e8 un comune dell'Ungheria centro-meridionale di 2904 abitanti (dati 2008). \u00c8 situato nella provincia di Tolna."}
{"id": "2365996", "revid": "36426", "url": "https://it.wikipedia.org/wiki?curid=2365996", "title": "Chiesa di San Pietro in Vincoli di Spinone al Lago", "text": ""}
{"id": "2365998", "revid": "486946", "url": "https://it.wikipedia.org/wiki?curid=2365998", "title": "Chiesa di San Bartolomeo di Marne", "text": ""}
{"id": "2366000", "revid": "486946", "url": "https://it.wikipedia.org/wiki?curid=2366000", "title": "Chiesa dei Santi Cipriano e Cornelio di Cornello", "text": ""}
{"id": "2366002", "revid": "767487", "url": "https://it.wikipedia.org/wiki?curid=2366002", "title": "Cik\u00f3", "text": "Cik\u00f3 \u00e8 un comune dell'Ungheria centro-meridionale di 985 abitanti (dati 2008). \u00c8 situato nella provincia di Tolna."}
{"id": "2366003", "revid": "36426", "url": "https://it.wikipedia.org/wiki?curid=2366003", "title": "Chiesa dei Santi Nazario e Celso di Cenate Sotto", "text": ""}
{"id": "2366004", "revid": "36426", "url": "https://it.wikipedia.org/wiki?curid=2366004", "title": "Chiesa dei Santi Siro e Sinigoldo di Capriate San Gervasio", "text": ""}
{"id": "2366005", "revid": "28592", "url": "https://it.wikipedia.org/wiki?curid=2366005", "title": "Santuario Madonna dell'Olmo di Verdellino", "text": ""}
{"id": "2366006", "revid": "339392", "url": "https://it.wikipedia.org/wiki?curid=2366006", "title": "Santuario della Beata Vergine Addolorata di Santa Brigida", "text": ""}
{"id": "2366008", "revid": "36426", "url": "https://it.wikipedia.org/wiki?curid=2366008", "title": "Tempietto di Santa Croce di Bergamo", "text": ""}
{"id": "2366009", "revid": "767487", "url": "https://it.wikipedia.org/wiki?curid=2366009", "title": "Csibr\u00e1k", "text": "Csibr\u00e1k \u00e8 un comune dell'Ungheria centro-meridionale di 358 abitanti (dati 2008). \u00c8 situato nella provincia di Tolna."}
{"id": "2366012", "revid": "36426", "url": "https://it.wikipedia.org/wiki?curid=2366012", "title": "Chiesa di San Vittore di Brembate", "text": ""}
{"id": "2366014", "revid": "36426", "url": "https://it.wikipedia.org/wiki?curid=2366014", "title": "Chiesa di Sant'Andrea Vecchia (Malegno)", "text": ""}
{"id": "2366015", "revid": "122943658", "url": "https://it.wikipedia.org/wiki?curid=2366015", "title": "Platanista gangetica", "text": "Il platanista (Platanista gangetica) \u00e8 una specie di delfini di fiume che vive in Bangladesh, India e Pakistan.\nDiviso in due sottospecie, il platanista del Gange vive principalmente nei fiumi Gange e Brahmaputra e nei loro affluenti in India e Bangladesh, mentre il platanista dell'Indo vive nel fiume Indo, in Pakistan. Dagli anni '70 fino al 1998 vennero considerati specie separate, ma nel 1998 la loro classificazione venne cambiata, trasformando le due specie in due sottospecie di una singola specie.\nTassonomia.\nLa specie venne descritta separatamente dai due autori Lebeck e Roxburgh nell'anno 1801 e non \u00e8 chiaro a chi bisogna attribuire la descrizione originale. Fino agli anni '70 i platanista dell'Indo e del Gange vennero considerati una singola specie. Le due popolazioni sono separate geograficamente e non si sono incrociate per molte centinaia se non migliaia di anni. Nei primi anni '70 gli scienziati, basandosi su differenze della struttura del cranio, delle vertebre e della struttura lipidica, dichiararono le due popolazioni come specie separate. Nel 1998 i risultati di questi studi vennero messi in dubbio e la classificazione venne riportata a come era prima del 1970, cio\u00e8 ad una singola specie comprendente due sottospecie, grazie anche all'uso di tecniche moderne, come l'osservazione della sequenza molecolare. Cos\u00ec, al giorno d'oggi, esistono due sottospecie riconosciute del genere \"Platanista\", Platanista gangetica minor (il platanista dell'Indo) e Platanista gangetica gangetica (il platanista del Gange).\nDescrizione.\nI platanisti del Gange e dell'Indo sono essenzialmente identici nell'aspetto. Hanno il muso lungo e appuntito caratteristico di tutti i delfini di fiume. I denti sono visibili sia sulla mascella superiore che su quella inferiore anche quando la bocca \u00e8 chiusa. I denti degli animali giovani, sottili e ricurvi, sono lunghi quasi due centimetri e mezzo, anche se con l'et\u00e0 tendono a subire sostanziali cambiamenti, divenendo, negli adulti, dei dischi piatti, squadrati ed ossei. L'estremit\u00e0 del muso si volge all'indietro all'estremit\u00e0. La specie \u00e8 priva della lente oculare del cristallino, cosa che la rende effettivamente cieca, sebbene possa ancora essere in grado di distinguere l'intensit\u00e0 e la direzione della luce. I movimenti e la caccia vengono effettuati grazie all'ecolocazione. Il corpo, di colore brunastro, si fa pi\u00f9 robusto nel mezzo. La specie ha solamente una piccola massa triangolare al posto della pinna dorsale. Le natatoie e la coda sono sottili e grandi rispetto alle dimensioni del corpo, che sono di circa 2-2,2 metri nei maschi e 2,4-2,6 m nelle femmine. L'animale pi\u00f9 vecchio registrato era un maschio di 28 anni di 199 centimetri di lunghezza. Le femmine adulte mature sono pi\u00f9 grandi dei maschi. Il dimorfismo sessuale si spiega con il fatto che dopo che le femmine raggiungono circa 150\u00a0cm, il loro rostro continua a crescere, raggiungendo una lunghezza approssimativa di 20\u00a0cm, mentre quello dei maschi smette di crescere. \nBiologia.\nDei piccoli sono stati osservati tra gennaio e maggio e sembra che vivano con la madre solamente per pochi mesi. Si pensa che la gestazione sia approssimativamente di 9-10 mesi.\nLa specie si nutre di una grande variet\u00e0 di gamberetti e pesci, tra cui carpe e pesci gatto. Si incontrano solitamente delfini solitari o in piccole aggregazioni, che non formano mai dei gruppi veri e propri.\nPopolazione e distribuzione.\nLa sottospecie del Gange vive nel Gange, cos\u00ec come nei bacini idrografici del Brahmaputra, del Meghna, del Karnaphuli e del Sangu in India, Bangladesh, Nepal e Bhutan. Densit\u00e0 di popolazione relativamente alte sono state osservate presso il Santuario del Delfino Gangetico di Vikramshila e nel fiume Sangu, nel Bangladesh meridionale. Pochissimi individui (forse 20) sono presenti in Nepal nel fiume Karnali. La popolazione totale \u00e8 sconosciuta, ma si misura certamente in centinaia di esemplari ed \u00e8, forse, di poche migliaia.\nIl fiume Chambal nasce in India occidentale e si congiunge col Gange nei pressi di Allahabad. Il fiume Chambal mantiene una popolazione di delfini rimasta a lungo sconosciuta alla letteratura scientifica. Singh e Sharma (1985) stimarono, nel corso inferiore, la presenza di non meno di 45 delfini tra Batesura (305\u00a0km a nord della confluenza Yamuna-Chambal) e Pachhnada (per un totale di 320\u00a0km) nel fiume Chambal (nel bacino idrografico del Gange sud-occidentale) nel periodo 1983-1985. Questo vuol dire che in questo tratto di fiume c'\u00e8 una densit\u00e0 di un esemplare adulto ogni 6,5\u00a0km di lunghezza.\nLa sottospecie dell'Indo risiede principalmente nel fiume Indo, in Pakistan. Nel diciannovesimo secolo il suo areale era approssimativamente cinque volte pi\u00f9 esteso di oggi, includendo anche affluenti dell'Indo, come il Sutlej, il Ravi, il Chenab e il Jhelum. La densit\u00e0 di popolazione pi\u00f9 alta si ha nella provincia del Sind.\nUn esauriente censimento della popolazione del delfino dell'Indo completato nel 2001 dal WWF-Pakistan ha concluso che oggi vivano approssimativamente 1100 individui.\nConservazione.\nEntrambe le sottospecie sono state molto danneggiate dall'uso che l'uomo ha fatto dei sistemi fluviali del subcontinente. Gli intrappolamenti nelle reti da pesca possono causare danni significativi al numero della popolazione locale. Alcuni individui vengono ancora cacciati ogni anno e il loro olio e la loro carne vengono usati come unguento, come afrodisiaco e come esca per i pesci gatto. L'irrigazione ha fatto abbassare il livello dell'acqua negli areali di entrambe le sottospecie. Anche l'avvelenamento delle acque causato dalle sostanze chimiche usate nell'industria e nell'agricoltura ha contribuito al declino della popolazione. Forse il danno pi\u00f9 significativo \u00e8 stato la costruzione di pi\u00f9 di 50 dighe lungo molti fiumi, causando la frammentazione delle popolazioni e la diminuzione del pool genico delle popolazioni che si sono inincrociate tra loro. Attualmente esistono tre sottopopolazioni di delfino dell'Indo che, se protette, sarebbero capaci di una sopravvivenza a lungo termine.\nEntrambe le sottospecie sono classificate dall'IUCN nella sua Lista Rossa delle Specie Minacciate come in pericolo.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Platanista gangetica minor\" una delle 100 specie di mammiferi a maggiore rischio di estinzione.\nIl pericolo immediato per la popolazione di \"P. gangetica\" residente nel Santuario Nazionale del Chambal \u00e8 causato dall'abbassamento della profondit\u00e0 del fiume e dai banchi di sabbia che dividono il corso del fiume in segmenti pi\u00f9 piccoli."}
{"id": "2366016", "revid": "767487", "url": "https://it.wikipedia.org/wiki?curid=2366016", "title": "Csik\u00f3st\u0151tt\u0151s", "text": "Csik\u00f3st\u0151tt\u0151s \u00e8 un comune dell'Ungheria centro-meridionale di 886 abitanti (dati 2008). \u00c8 situato nella provincia di Tolna."}
{"id": "2366017", "revid": "599013", "url": "https://it.wikipedia.org/wiki?curid=2366017", "title": "Jody Craddock", "text": ""}
{"id": "2366019", "revid": "36426", "url": "https://it.wikipedia.org/wiki?curid=2366019", "title": "Colle di Cristo Re (Bienno)", "text": ""}
{"id": "2366020", "revid": "729019", "url": "https://it.wikipedia.org/wiki?curid=2366020", "title": "Dalmand", "text": "Dalmand \u00e8 un comune dell'Ungheria centro-meridionale di 1357 abitanti (dati 2008). \u00c8 situato nella provincia di Tolna."}
{"id": "2366024", "revid": "767487", "url": "https://it.wikipedia.org/wiki?curid=2366024", "title": "Decs", "text": "Decs \u00e8 un comune dell'Ungheria centro-meridionale di 4237 abitanti (dati 2008). \u00c8 situato nella provincia di Tolna."}
{"id": "2366026", "revid": "36426", "url": "https://it.wikipedia.org/wiki?curid=2366026", "title": "Chiesa di Santa Maria Purificata (Offanengo)", "text": ""}
{"id": "2366027", "revid": "1226", "url": "https://it.wikipedia.org/wiki?curid=2366027", "title": "Acque e terre", "text": "Acque e terre \u00e8 la prima raccolta di poesie di Salvatore Quasimodo pubblicata nel 1930 presso le edizioni Solaria. \nLa raccolta di Quasimodo \u00e8 incentrata sul tema della Sicilia, terra natale dell'autore che la lasci\u00f2 gi\u00e0 nel 1919: l'isola diviene l'emblema di una felicit\u00e0 perduta cui si contrappone l'asprezza della condizione presente, dell'esilio in cui il poeta \u00e8 costretto a vivere (cos\u00ec in una delle liriche pi\u00f9 celebri del libro, \"Vento a Tindari\"). Dalla rievocazione del tempo passato emerge spesso un'angoscia esistenziale che, nella forzata lontananza, si fa sentire in tutta la sua pena. Questa condizione di dolore insopprimibile assume particolare rilievo quando il ricordo \u00e8 legato ad una figura femminile, come nella poesia \"Antico inverno\". \nIn quest'opera \u00e8 rinchiusa una grande solitudine descrivendo la vita biologicamente delle nostri fonti naturali.\nQuasimodo voleva far capire a tutti che grazie all'acqua e alle terre noi siamo nati, ma lo fa capire attraverso degli elementi di solitudine, di dolore.\nSe in questa prima raccolta Quasimodo appare legato a modelli abbastanza riconoscibili (soprattutto Gabriele D'Annunzio, del quale viene ripresa la tendenza all'identificazione con la natura), nelle successive \"Oboe sommerso\" (1932) e \"Erato e Apollion\" (1936) il poeta raggiunge la piena maturit\u00e0 espressiva."}
{"id": "2366028", "revid": "767487", "url": "https://it.wikipedia.org/wiki?curid=2366028", "title": "Di\u00f3sber\u00e9ny", "text": "Di\u00f3sber\u00e9ny \u00e8 un comune dell'Ungheria centro-meridionale di 368 abitanti (dati 2008). \u00c8 situato nella provincia di Tolna."}
{"id": "2366029", "revid": "1543377", "url": "https://it.wikipedia.org/wiki?curid=2366029", "title": "Pralidossima", "text": "La pralidossima, o pralidoxima o 2-PAM, \u00e8 un composto chimico utilizzato come antidoto (in associazione all'atropina) per contrastare l'effetto degli esteri organofosforici come quelli costituenti gli agenti nervini o alcuni insetticidi, spesso in associazione all'atropina e al diazepam.\nLa forma pi\u00f9 comunemente utilizzata \u00e8 il sale contenente l'anione cloruro (cloruro di pralidossima) o la pralidossima metilsolfato.\nCaratteristiche fisiche e chimiche.\nIl composto si presenta come una polvere cristallina bianca o bianco-giallastra, priva di odore. \nLa solubilit\u00e0 in acqua \u00e8 molto alta.\nFarmacodinamica.\nPralidossima \u00e8 tipicamente utilizzata in caso di avvelenamento da organofosfati. L'enzima acetilcolinesterasi presenta due siti d'azione (il sito anionico e il sito esterasico) e catalizza la reazione che, a partire da una molecola di acetilcolina, porta alla formazione di colina e di acetato. Ci\u00f2 \u00e8 possibile nel momento in cui una molecola di acetilcolina viene a legarsi ad entrambe le estremit\u00e0 (entrambi i siti dell'enzima) per essere scissa.\nIn caso di avvelenamento da organofosfato, questo composto si va a legare ad una sola estremit\u00e0 dell'enzima acetilcolinesterasi (il sito esterasico), bloccando l'attivit\u00e0 dell'enzima. La pralidossima \u00e8 in grado di attaccarsi all'altra met\u00e0 del sito d'azione (il sito anionico) dell'enzima acetilcolinesterasi, per poi legarsi all'organofosfato. Quest'ultimo viene a cambiare la propria conformazione spaziale, perdendo cos\u00ec la capacit\u00e0 di legarsi all'enzima acetilcolinesterasi. Il complesso organofosfato/antidoto si viene successivamente a staccare dal sito, e l'enzima viene a \"rigenerarsi\", ovvero torna in grado di funzionare nuovamente.\nLa pralidossima pertanto funziona come una sorta di \"riattivatore\" dell'acetilcolinesterasi.\nSi deve tenere presente che alcuni tipi di inibitori possono invece sviluppare un legame permanente con l'acetilcolinesterasi: in questo caso le ossime, cui appartiene la pralidossima, non possono assolutamente invertire il legame e sono pertanto totalmente inefficaci.&lt;br&gt;\nLa pralidossima viene spesso utilizzata in associazione all'atropina (un antagonista muscarinico) per contribuire a ridurre gli effetti parasimpatici dell'avvelenamento da organofosfati. La molecola \u00e8 efficace solo nella tossicit\u00e0 da organofosfati ma non ha alcun effetto se l'enzima acetilcolinesterasi risulta carbamilato, come avviene con alcuni carbammati (ad esempio la neostigmina o la fisostigmina).\nLa pralidossima ha un ruolo importante nella reversione della paralisi dei muscoli respiratori, ma a causa della sua scarsa capacit\u00e0 di oltrepassare la barriera emato-encefalica (a causa della sua carica positiva) e quindi di penetrare nel sistema nervoso centrale, ha scarso o nullo effetto sulla depressione respiratoria dovuta agli effetti centrali dell'intossicazione da organofosfati. Questo \u00e8 il motivo per cui l'atropina, che invece ha un'eccellente penetrazione della barriera emato-encefalica, \u00e8 somministrata in concomitanza con la pralidossima durante il trattamento degli avvelenamenti.\nMentre l'efficacia dell'atropina negli avvelenamenti da organofosfati \u00e8 ormai consolidata, l'esperienza clinica con la pralidossima ha portato a dubbi diffusi sulla sua reale efficacia nel trattamento dei medesimi avvelenamenti.\nFarmacocinetica.\nA seguito di somministrazione per via endovenosa la pralidossima si distribuisce rapidamente nei diversi tessuti biologici dell'organismo, ma non oltrepassa la barriera ematoencefalica. Il composto non si lega alle proteine plasmatiche e viene rapidamente eliminato dall'organismo attraverso l'emuntorio renale, anche grazie ad un meccanismo di secrezione tubulare, in parte in forma immodificata e parzialmente sotto forma di metaboliti prodotti dal fegato. L'emivita di eliminazione del composto \u00e8 variabile tra 1 e 3 ore. I soggetti con funzionalit\u00e0 renale alterata presentano un incremento dei livelli plasmatici del farmaco.\nUsi clinici.\nLa pralidossima trova impiego nel trattamento dell'avvelenamento da sostanze organofosfate, purch\u00e9 venga somministrata il prima possibile. A distanza di circa 24 ore dall'avvelenamento diviene infatti molto meno efficace in quanto l'inattivazione della colinesterasi diviene sostanzialmente irreversibile.\nControindicazioni.\nLa molecola \u00e8 controindicata oltre che in caso di ipersensibilit\u00e0 al principio attivo, anche nel trattamento dell'avvelenamento da insetticidi carbammati, ove sembra possa addirittura aumentarne la tossicit\u00e0.\nViene assunto per endovena o per infusione continua (circa 8 grammi durante le 24 ore).\nEffetti collaterali.\nL'uso di pralidossima si associa con relativa frequenza ai seguenti effetti avversi: \nIn alcuni soggetti a seguito dell'infusione endovenosa a velocit\u00e0 eccessiva,oltre alla tachicardia, \u00e8 possibile che si verifichino anche\nDosi terapeutiche.\nLa pralidossima viene somministrata per via endovenosa lenta in 5-10 minuti, oppure per infusione in circa 30 minuti. \u00c8 possibile anche ricorrere alla somministrazione per via sottocutanea o intramuscolare.\nNei soggetti adulti il dosaggio consigliato \u00e8 pari a 30\u00a0mg/kg peso corporeo (di solito 1-2 g), somministrati come terapia endovenosa (durata di 15-30 minuti) o iniezione intramuscolare o sottocutanea, ripetibile 60 minuti pi\u00f9 tardi. Il farmaco pu\u00f2 anche essere infuso continuativamente per via endovenosa alla dose di 500\u00a0mg/h.\nNei bambini il dosaggio consigliato \u00e8 pari a 20\u201350\u00a0mg/kg seguito da un'infusione di mantenimento a 5\u201310\u00a0mg/kg/h.\nInterazioni.\nL'associazione tra atropina e pralidossima pu\u00f2 causare il verificarsi di segni di atropinizzazione (vampate di calore, midriasi, tachicardia, secchezza della bocca e del naso) possono verificarsi prima di quanto ci si potrebbe aspettare quando l'atropina viene usata da sola. Ci\u00f2 \u00e8 particolarmente vero se la dose totale di atropina \u00e8 stata importante e la somministrazione di pralidossima \u00e8 stata ritardata."}
{"id": "2366034", "revid": "767487", "url": "https://it.wikipedia.org/wiki?curid=2366034", "title": "D\u00f6br\u00f6k\u00f6z", "text": "D\u00f6br\u00f6k\u00f6z \u00e8 un comune dell'Ungheria centro-meridionale di 2064 abitanti (dati 2008). \u00c8 situato nella provincia di Tolna."}
{"id": "2366035", "revid": "767487", "url": "https://it.wikipedia.org/wiki?curid=2366035", "title": "When Broken Is Easily Fixed", "text": "When Broken Is Easily Fixed \u00e8 il primo album della band canadese Silverstein, uscito nel 2003 con etichetta Victory Records. Ebbe un ottimo successo, tanto da vendere pi\u00f9 di 200.000 copie in tutto il mondo.\nBackground.\nLa Victory Records ha lasciato pieno controllo alla band per pressoch\u00e9 tutti gli aspetti dell'album, dalla musica ai testi alla scelta dell'artwork e del personale da utilizzare per la produzione e la registrazione. La band ha successivamente inviato le dieci canzoni alla casa discografica, che ne \u00e8 rimasta molto ben impressionata.\nA distanza di alcuni anni, il cantante Shane Told ha cos\u00ec commentato le sue sensazioni su quest'album: \"Non ci riesco proprio, ad ascoltarlo. Il sound mi suona davvero troppo strano. [...] Le parti cantate mi piacerebbe tornare indietro e registrarle da capo. Considerandolo a posteriori non mi sembra un buon lavoro, ma allo stesso tempo mi fa sorridere perch\u00e9 mi ricordo delle varie fasi di registrazione, mi ricordo di chi ero e mi ricordo di quanto poco ne sapessi. [...] A livello dei testi, [...] non avrei mai immaginato che cos\u00ec tanta gente avrebbe sentito le canzoni che scrivevo nella mia stanza.\"\nCanzoni.\n\"Red Light Pledge\".\nLa canzone parla della prima ragazza avuta dal cantante Shane Told e della prima volta che sono usciti assieme.\n\"Giving Up\".\nIl video per la canzone \u00e8 stato il primo realizzato dalla band. Il risultato finale, tuttavia, non \u00e8 stato all'altezza delle aspettative del gruppo, perch\u00e9 a loro giudizio la qualit\u00e0 delle immagini \u00e8 scarsa e i colori sono un po' troppo scuri.\n\"November\".\nShane ha affermato che il testo parla di una ragazza che l'ha fatto soffrire, e ci\u00f2 era avvenuto nel mese di novembre. La canzone \u00e8 stata indicata, qualche tempo dopo l'uscita dell'album, dal batterista Paul Koehler come \"un ottimo esempio per rendersi conto immediatamente di quello che suonano i Silverstein\".\n\"Bleeds No More\".\nLa citazione nella canzone \u00e8 tratta da Fight Club, uno dei film preferiti dalla band. A pronunciarla \u00e8 la ragazza di allora di Shane, per questioni di copyright. Durante i primi show della band, quando Shane stava ancora imparando ad urlare appropriatamente, la canzone veniva sempre eseguita per ultima, perch\u00e9 altrimenti sarebbe rimasto senza voce per le canzoni seguenti.\n\"When Broken Is Easily Fixed\".\n\u00c8 la canzone conclusiva dell'album e vede la partecipazione di Kyle Bishop, ex frontman dei Grade.\nArtwork.\nIl batterista Paul Koehler ha parlato cos\u00ec della copertina dell'album, realizzata da Martin Wittfooth: \"penso si possa vedere il robot che si strappa il cuore come metafora della nostra vita, a volte somigliante ad un ottovolante, proprio come la nostra musica.\""}
{"id": "2366038", "revid": "28592", "url": "https://it.wikipedia.org/wiki?curid=2366038", "title": "Strada statale del Sestriere", "text": ""}
{"id": "2366040", "revid": "110157", "url": "https://it.wikipedia.org/wiki?curid=2366040", "title": "Dunaszentgy\u00f6rgy", "text": "Dunaszentgy\u00f6rgy \u00e8 un comune dell'Ungheria centro-meridionale di 2585 abitanti (dati 2008). \u00c8 situato nella provincia di Tolna."}
{"id": "2366041", "revid": "307923", "url": "https://it.wikipedia.org/wiki?curid=2366041", "title": "Chiesa di San Zanobi", "text": ""}
{"id": "2366045", "revid": "767487", "url": "https://it.wikipedia.org/wiki?curid=2366045", "title": "D\u00fazs", "text": "D\u00fazs \u00e8 un comune dell'Ungheria centro-meridionale di 276 abitanti (dati 2008). \u00c8 situato nella provincia di Tolna."}
{"id": "2366046", "revid": "767487", "url": "https://it.wikipedia.org/wiki?curid=2366046", "title": "\u00c9rt\u00e9ny", "text": "\u00c9rt\u00e9ny \u00e8 un comune dell'Ungheria centro-meridionale di 780 abitanti (dati 2008). \u00c8 situato nella provincia di Tolna."}
{"id": "2366049", "revid": "767487", "url": "https://it.wikipedia.org/wiki?curid=2366049", "title": "Fadd", "text": "Fadd \u00e8 un comune dell'Ungheria centro-meridionale di 4501 abitanti (dati 2008). \u00c8 situato nella provincia di Tolna."}
{"id": "2366051", "revid": "767487", "url": "https://it.wikipedia.org/wiki?curid=2366051", "title": "F\u00e1c\u00e1nkert", "text": "F\u00e1c\u00e1nkert \u00e8 un comune dell'Ungheria centro-meridionale di 673 abitanti (dati 2008). \u00c8 situato nella provincia di Tolna."}
{"id": "2366053", "revid": "729019", "url": "https://it.wikipedia.org/wiki?curid=2366053", "title": "Fels\u0151n\u00e1na", "text": "Fels\u0151n\u00e1na \u00e8 un comune dell'Ungheria centro-meridionale di 641 abitanti (dati 2008). \u00c8 situato nella provincia di Tolna."}
{"id": "2366055", "revid": "439868", "url": "https://it.wikipedia.org/wiki?curid=2366055", "title": "Lorenzana", "text": "Lorenzana \u00e8 una frazione del comune italiano sparso di Crespina Lorenzana, nella provincia di Pisa, in Toscana.\nFino al 2013 ha costituito comune autonomo, comprendente anche le frazioni di Laura e Tremoleto. Dal 1\u00ba gennaio 2014 si \u00e8 fuso con Crespina per formare il nuovo comune di Crespina Lorenzana.\nOrigini del nome.\nIl toponimo \u00e8 attestato per la prima volta nel X secolo come Laurentiana e deriva dal nome di persona latino \"Laurentius\".\nStoria.\nLe prime notizie su Lorenzana sono riconducibili secolo decimo, da alcune pergamene dell'Archivio Arcivescovile di Pisa, risalenti agli anni 937 e 934. Trattano entrambe di beni concessi ad enfiteusi dai vescovi di Pisa per conto della loro cattedrale. la quale possedeva in Val di Tora, ediversi terreni posti lungo il torrente Rigane, fra Lorenzana e Tremoleto. Ai tempi della Repubblica Pisana Lorenzana fece parte come rocca del capitanato delle Colline superiori, di cui Lari era la guida principale. Il castello di Lorenzana si assoggett\u00f2 e prest\u00f2 giuramento di fedelt\u00e0 alla Repubblica Fiorentina il 20 ottobre 1406. Gli uomini di Lorenzana compilarono insieme con quelli di Crespina nel 1416, i loro statuti da essi rinnovati nel 1543. Gli uomini di Lorenzana nel 1433, e di nuovo nel 1496, si ribellarono con altri paesi del contado pisano ai Fiorentini, i quali furono ben presto soffocarono queste rivolte. Nel 1491, la giurisdizione del castello di Lorenzana pass\u00f2 sotto il vicariato di Lari.\nIl territorio di Lorenzana rest\u00f2 smembrato dalla giurisdizione civile e criminale di Lari all'epoca della creazione del Capitanato nuovo di Livorno (1606), cui venne riunito il distretto di questa comunit\u00e0. Fu quindi nel 1722 nuovamente distaccato dalla giurisdizione di Livorno, allorch\u00e9 il Granduca Cosimo III de' Medici, con rescritto del 9 maggio di quell'anno, eresse Lorenzana a feudo granducale, con titolo di contea, a favore del nobile fiorentino Francesco Lorenzi e dei suoi figli discendenti maschi. Tale atto fu sancito nel comune di Tremoleto, all'interno del palazzo di Roncione, palazzo che serv\u00ec poi di residenza al vicario del conte feudatario.\nLa contea si estendeva sui borghi e le localit\u00e0 di Tremoleto, sede del vicario feudale, Vicchio, Colle Alberti, la Valle del Tani fino al Rio Gagliano, Poggio al Fico, la Tora fino a monte della Toraglia, Poggio alle Talpe, Collinella, Cerreta, Botro Fruscello e Corneta. Nel 1783 il discendente Francesco Orlando Lorenzi, in assenza di eredi maschi, restituisce il feudo alla Corona che poco dopo lo eresse in comunit\u00e0 autonoma. Dal 1\u00ba gennaio 2014 Lorenzana si \u00e8 fuso con Crespina dando vita al comune di Crespina Lorenzana.\nAi Greppioli, presso Lorenzana, il grande naturalista, agronomo, paleontologo e patriota federalista Roberto Lawley ebbe a ritrovare il primo esemplare di una specie di delfino estinto: l'Etruridelphis giulii, battezzato proprio in omaggio ai Conti Giuli, feudatari di Lorenzana.\nSimboli.\nLo stemma e il gonfalone del Comune di Lorenzana erano stati concessi con decreto del presidente della Repubblica del 6 febbraio 1985. \nLa fascia con la linea di contorno merlata ricorda il profilo del castello edificato sulla vetta del colle che domina il paese. La corona d'alloro (o lauro) \u00e8 un'arma parlante che richiama l'antico toponimo \"Laurentiana\". \nIl gonfalone era costituito da un drappo troncato di bianco e di giallo ornato di ricami d'argento e caricato dello stemma comunale con l'iscrizione centrata in argento: .\nIl giallo ha sostituito il colore amaranto che in principio era stato erroneamente indicato dal sindaco Lorenzetti Lio, in carica dal 1980 al 1985, a chi doveva confezionare lo stendardo.\nSociet\u00e0.\nEvoluzione demografica.\nSono qui riportati gli abitanti del comune di Lorenzana dal 1861 al 2011; l'ente comprendeva, oltre alla frazione capoluogo, anche quelle di Laura e Tremoleto.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2366057", "revid": "765341", "url": "https://it.wikipedia.org/wiki?curid=2366057", "title": "Cappella (nave)", "text": "La nave Cappella era la pi\u00f9 bella di tutta la flotta di Francesco Coppola. Il Conte di Sarno ne possedeva molte ma questa era il fiore all'occhiello. .\nFaceva parte della flotta reale ed era comandata da Antonio Coppola che ne era \u201cil Cappellano\u201d (il Comandante). \nQuando nel 1486 furono confiscati i beni a Francesco Coppola, la nave Cappella divenne di propriet\u00e0 del re Ferrante d\u2019Aragona e pass\u00f2 sotto al comando del Principe di Altamura, Federico d\u2019Aragona.\nNel gennaio del 1493 viene presa in affitto da Colantonio Gagliardi, Raimondo Peres e Giovanni Vidal per trasportare un carico di grano a Tunisi. Gi\u00e0 l'anno precedente era segnalata presso l'isola di Juiza (Guiza) sotto al comando di Abbas Rugius. \n\u00c8 chiaro che la nave di rappresentanza di Francesco Coppola era stata trasformata in nave da trasporto e quindi affittata a vari mercanti che compivano lunghi viaggi.\nSi hanno ancora notizie di una nave chiamata Cappella nel 1555 quando Lorenzo Tiepolo, console per conto della Repubblica Veneta nella citt\u00e0 di Alessandria d'Egitto, la us\u00f2 come mezzo di trasporto. \n\u00c8 possibile che durante le guerre di quel periodo fosse caduta nelle mani di altri sovrani e quindi usata per i lunghi viaggi. Del resto quando si perdevano le battaglie le navi facevano parte del bottino di guerra e se non si riusciva a distruggerle finivano nella flotta del nemico. \nIl nome \"Cappella\" \u00e8 da collegare con il mantello di san Martino di Tours (cappa o cappella di San Martino) custodito dai re Franchi, e ancor prima dai re Merovingi, in un luogo denominato appunto Cappella."}
{"id": "2366058", "revid": "36426", "url": "https://it.wikipedia.org/wiki?curid=2366058", "title": "Santuario di Santa Maria di Piazza (Busto Arsizio)", "text": ""}
{"id": "2366059", "revid": "44876", "url": "https://it.wikipedia.org/wiki?curid=2366059", "title": "Renato Rambaldelli", "text": "Carriera.\nCresciuto nel , dopo un inizio al nel ruolo di centrocampista, divenne poi terzino sinistro pass\u00f2 al Catania, con cui esord\u00ec in Serie A.\nAl termine della stagione 1967-1968, il terzino chiese di essere ceduto, ma dopo otto anni di militanza con la formazione siciliana dovette pagarsi da s\u00e9 lo svincolo, rinunciando a tre milioni di lire di crediti vantati nei confronti degli etnei. Trov\u00f2 spazio all'Asti Macobi; tutta la squadra disput\u00f2 una stagione al di sotto delle aspettative, conclusa con la retrocessione. Rientr\u00f2 quindi in Sicilia, per un'annata in Serie D al Patern\u00f2 in cui mise a disposizione la sua esperienza per i giovani locali e disput\u00f2 un torneo brillante.\nA quel punto si ritir\u00f2 per iniziare la carriera da allenatore, guidando per due anni l'undici di Floridia nei campionati di Serie D nel 1970-'71 e 1971-'72. A febbraio 1972 fu esonerato e poi richiamato nel giro di pochi giorni.\nSuccessivamente, apr\u00ec una tabaccheria a Torino.\nNel 1990-'91 torn\u00f2 ad allenare il Patern\u00f2 in Promozione, ma la squadra aveva grossi problemi strutturali e societari e a gennaio il tecnico fu esonerato."}
{"id": "2366061", "revid": "121836", "url": "https://it.wikipedia.org/wiki?curid=2366061", "title": "Aisin Gioro Pu Yi", "text": ""}
{"id": "2366063", "revid": "767487", "url": "https://it.wikipedia.org/wiki?curid=2366063", "title": "Fels\u0151ny\u00e9k", "text": "Fels\u0151ny\u00e9k \u00e8 un comune dell'Ungheria centro-meridionale di 1049 abitanti (dati 2008). \u00c8 situato nella provincia di Tolna."}
{"id": "2366066", "revid": "110157", "url": "https://it.wikipedia.org/wiki?curid=2366066", "title": "F\u00fcrged", "text": "F\u00fcrged \u00e8 un comune dell'Ungheria centro-meridionale di 725 abitanti (dati 2008). \u00c8 situato nella provincia di Tolna."}
{"id": "2366074", "revid": "767487", "url": "https://it.wikipedia.org/wiki?curid=2366074", "title": "Gerjen", "text": "Gerjen \u00e8 un comune dell'Ungheria centro-meridionale di 1244 abitanti (dati 2008). \u00c8 situato nella provincia di Tolna."}
{"id": "2366075", "revid": "287204", "url": "https://it.wikipedia.org/wiki?curid=2366075", "title": "Pointe de Rougnoux", "text": "La Pointe de Rougnoux (3.179 ) \u00e8 una montagna del Massiccio dell'Embrunais nelle Alpi del Delfinato. Si trova nel dipartimento francese delle Alte Alpi."}
{"id": "2366077", "revid": "1896375", "url": "https://it.wikipedia.org/wiki?curid=2366077", "title": "Panarecord", "text": "La Panarecord era una casa discografica italiana attiva a partire dagli anni settanta. In passato produceva anche VHS di film.\nStoria della Panarecord.\nL'etichetta, nata come \"Panarecord Dischi\", viene fondata da Sergio De Gennaro inizialmente per pubblicare dischi di disco music italiana, ma presto mette sotto contratto artisti di altro genere, come Rosanna Fratello o Domenico Modugno.\nNei primi anni di attivit\u00e0 si appoggia per la distribuzione alla Dischi Ricordi.\nDal 1983 a De Gennaro si affianca Carlo Nasi, e l'etichetta amplia la sua attivit\u00e0 anche al settore dell'home video e, a partire dagli anni novanta, nella pubblicit\u00e0.\nDal punto di vista musicale, ha acquisito la distribuzione per l'Italia di artisti come gli Imagination, Samantha Fox e Ricky Martin.\nPossiede inoltre una sottoetichetta, la F1 Team, specializzata in disco music, ed ha curato la distribuzione dalla Shirak Records.\n\u00c8 stata anche distributrice per il mercato home video in Italia di film e cartoni animati prodotti da 20th Century Fox, MGM, Hanna-Barbera e Turner Pictures dal 1985 al 1999.\nNel 1990 \u00e8 stata acquisita da RCS.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "2366085", "revid": "107831", "url": "https://it.wikipedia.org/wiki?curid=2366085", "title": "2009 Serbia Open - Singolare", "text": ""}
{"id": "2366086", "revid": "107831", "url": "https://it.wikipedia.org/wiki?curid=2366086", "title": "2009 Serbia Open - Doppio", "text": ""}
{"id": "2366088", "revid": "107831", "url": "https://it.wikipedia.org/wiki?curid=2366088", "title": "2009 BMW Open - Singolare", "text": ""}
{"id": "2366089", "revid": "107831", "url": "https://it.wikipedia.org/wiki?curid=2366089", "title": "2009 BMW Open", "text": ""}
{"id": "2366090", "revid": "107831", "url": "https://it.wikipedia.org/wiki?curid=2366090", "title": "2009 BMW Open - Doppio", "text": ""}
{"id": "2366091", "revid": "3732", "url": "https://it.wikipedia.org/wiki?curid=2366091", "title": "Magdi Allam", "text": "Biografia.\nL'infanzia e il trasferimento in Italia.\nPer volont\u00e0 della madre Safeya (\u1e62\u0101fiya), che lavorava come baby sitter per una famiglia benestante italiana, i Caccia, studi\u00f2 presso il collegio cattolico delle suore comboniane al Cairo. Dal 1962 fino al 1970 prosegu\u00ec i suoi studi in un collegio salesiano guidato da don Carlo Moroni. Impar\u00f2 la lingua italiana e acquist\u00f2 familiarit\u00e0 con la cultura italiana e occidentale e con la religione cattolica (pur non essendo ancora battezzato).\nA vent'anni (1972) ottiene una borsa di studio bandita dal governo italiano e si trasferisce in Italia. Si laurea in sociologia all'Universit\u00e0 La Sapienza di Roma.\nAllam ha tre figli: Davide avuto dalla moglie Valentina Colombo, Sofia ed Alessandro nati dal precedente matrimonio.\nL'attivit\u00e0 giornalistica in Italia.\nLa carriera giornalistica di Magdi Allam \u00e8 iniziata nei primi anni ottanta. Si \u00e8 occupato da subito di tematiche legate al Vicino Oriente e ai rapporti tra questo e l'Occidente. Dopo avere collaborato con i quotidiani \"il manifesto\" e con l'agenzia di stampa \u00abQuotidiani Associati\u00bb, dove scrive articoli di politica internazionale, entra a \"La Repubblica\", dove lavora come editorialista e inviato speciale. Nel 2003 Stefano Folli lo porta al \"Corriere della Sera\" offrendogli la carica di \"vicedirettore \"ad personam\"\", una qualifica superiore a quella ricoperta a \"la Repubblica\" e che sollevava Allam da ogni responsabilit\u00e0 sulla linea politica del giornale. Il suo primo articolo al \"Corriere\" \u00e8 datato 3 settembre 2003; Allam firma il suo ultimo articolo per il quotidiano di via Solferino il 30 novembre 2008, quando direttore \u00e8 Paolo Mieli (i due si erano conosciuti nel 1978 alla \u00abQuotidiani Associati\u00bb). Dal 2009 ha iniziato una collaborazione con Libero Quotidiano. Premio Letterario Internazionale \"Il Molinello\" 2009 \u2013 XIII Edizione Il vincitore per la narrativa edita Magdi Cristiano Allam con il libro \"Grazie Ges\u00f9\" edito da Mondadori. Dal 2011 ad oggi lavora come editorialista de Il Giornale.\nLe sue posizioni severamente critiche sul mondo islamico (dura condanna di numerose associazioni islamiche da lui ritenute estremiste, proposta del divieto di costruire nuove moschee, teorie riguardanti rapporti occulti tra moschee e gruppi terroristici che ne avrebbero in alcuni casi anche finanziato la costruzione) gli hanno procurato critiche ma anche consensi.\nI suoi ammiratori lo citavano spesso come modello di musulmano moderato e di arabo perfettamente integrato nel mondo, nella cultura e nel sistema di valori propri dell'Occidente; per i suoi detrattori si tratta invece di un personaggio inattendibile, che diffonde odio e sospetti. Un incidente giornalistico rimasto irrisolto appare quanto dichiarato il 31 maggio 2004 sul \"Corriere della Sera\", su cui Allam scrive che nel \"commando\" dell'iracheno Muqtada al-Sadr, che aveva rapito quattro italiani e trucidato Fabrizio Quattrocchi, vi era un italiano. Invitato a rivelarne il nome, Allam non lo fa, affermando che la notizia gli era stata comunicata dai servizi segreti italiani. La richiesta di Sandro Bondi e di Franco Servello in Parlamento fu che, a quel punto, il governo di Silvio Berlusconi avrebbe dovuto rivelare \"di quali notizie disponga\" e quali fossero \"i collegamenti tra terrorismo islamico e componente italiana del terrorismo internazionale\". Al di l\u00e0 dell'indimostrata esistenza di una \"componente italiana del terrorismo internazionale\" a quella data, tali domande, cos\u00ec come quella avanzata dal gruppo DS al Senato, rimasero senza risposta alcuna, n\u00e9 Allam confermer\u00e0 mai quella che di fatto \u00e8 rimasta una dichiarazione senza alcuna fonte accertabile.\nNel 2006, Allam ha vinto, congiuntamente a tre altri giornalisti, il premio Dan David, istituito dall'omonima fondazione israeliana in onore di un imprenditore israeliano. Il premio, dotato di 1 milione di dollari, fu diviso come da regolamento in parti uguali con gli altri tre vincitori, e don\u00f2 il 10% del premio a studenti laureati nei loro rispettivi campi. Gli \u00e8 stato assegnato per \"il suo incessante lavoro mirante a favorire la comprensione e la tolleranza fra le culture\".\nLa conversione al cattolicesimo.\nIl 22 marzo 2008, durante la veglia pasquale, Magdi Cristiano Allam formalizz\u00f2 la sua conversione al Cattolicesimo ricevendo in San Pietro in Vaticano da papa Benedetto XVI battesimo, cresima ed eucaristia in un'unica circostanza.\nRiguardo a Benedetto XVI dichiar\u00f2:\nCon la conversione assunse il nome di Cristiano: gi\u00e0 dal libro \"Grazie Ges\u00f9\" si firma come \"Magdi Cristiano Allam\". Padrino del giornalista \u00e8 stato Maurizio Lupi, all'epoca deputato di \"Forza Italia\".\nYahya Sergio Yahe Pallavicini, vicepresidente della comunit\u00e0 islamica italiana Coreis, ha dichiarato all'ANSA di rispettare la scelta di Allam, pur avanzando qualche \"perplessit\u00e0\" per il momento e il luogo \u00abdi cos\u00ec grande valore simbolico\u00bb scelto per la conversione: \u00abSe Allam realmente \u00e8 stato spinto da una forte ispirazione spirituale, forse sarebbe stato meglio procedere con delicatezza, magari con un prete a Viterbo, dove egli vive\u00bb. L'UCOII, associazione islamica con la quale Allam ha sempre fortemente polemizzato, ha anch'essa dichiarato per bocca del suo portavoce, l'imam \u02bfIzz al-D\u012bn al-Z\u012br, di rispettare la scelta di Allam: \u00abL'importante \u00e8 che ogni persona viva la sua religiosit\u00e0 in modo pacifico e rispettando le altre religioni\u00bb.\nLa critica alla Chiesa.\nIl 25 marzo 2013 dichiara al quotidiano \"Il Giornale\": \u00abPrendo atto che la Chiesa \u00e8 fisiologicamente tentata dal male, inteso come violazione della morale pubblica, dal momento che impone dei comportamenti che sono in conflitto con la natura umana, quali il celibato sacerdotale, in aggiunta alla tentazione del denaro\u00bb; \u00ab\"Ci\u00f2 che pi\u00f9 di ogni altro fattore mi ha allontanato dalla Chiesa \u00e8 il relativismo religioso e la legittimazione dell'Islam come vera religione, di Allah come vero Dio, di Maometto come vero profeta, del Corano come testo sacro, delle moschee come luogo di culto\"\u00bb; \u00ab\"Sono contrario al globalismo che porta all'apertura incondizionata delle frontiere nazionali sulla base del principio che l'insieme dell'umanit\u00e0 deve concepirsi come fratelli e sorelle, che il mondo intero deve essere concepito come un'unica terra a disposizione di tutta l'umanit\u00e0\"\u00bb; \u00ab\"Sono contrario al buonismo che porta la Chiesa a ergersi a massimo protettore degli immigrati, compresi - e soprattutto - i clandestini\"\u00bb.\nIn un'intervista concessa al \"Wall Street International Magazine\" in data 15 agosto 2013, Magdi Cristiano Allam comunica quanto segue: \"Sono cristiano, considero valido il battesimo ricevuto da Benedetto XVI ma critico i comportamenti della Chiesa a partire dalla sostanziale legittimazione dell'Islam come religione di pari valore del cristianesimo, dall'adesione all'ideologia dell'immigrazionismo fino alla legittimazione dei clandestini, dal sostegno ai poteri finanziari come \u00e8 stato con il governo Monti, uomo della Goldman Sachs, Moody's, Gruppo Bilderberg e Commissione Trilaterale.\"\nL'elezione al Parlamento europeo.\nIl 30 novembre 2008 Magdi Allam annuncia la fondazione del partito \"Protagonisti per l'Europa Cristiana\". In un'intervista al Corriere della Sera, Allam dichiara di aver creato questo nuovo soggetto politico anche per la tutela e l'affermazione in politica delle radici cristiane dell'Europa.\nAllam sigla in seguito un accordo con l'UDC, in virt\u00f9 del quale viene candidato come indipendente, capolista per il Nord-Ovest alle Elezioni europee del 2009. \u00c8 stato eletto al Parlamento Europeo con 39.637 preferenze personali.\nA fine mandato, nel maggio 2014, risulter\u00e0 tra i parlamentari pi\u00f9 assenti alle votazioni nella legislatura con il 77,12 % di presenze alle votazioni in plenaria.\nLa nascita di Io Amo l'Italia.\nIl 28 e 29 novembre 2009 si svolge a Solbiate Olona (VA) il primo congresso del movimento politico di Allam, che assume il nome di \"Io Amo l'Italia\". Il movimento adotta come simbolo elettorale un disegno regalato da Giorgio Forattini raffigurante una bandiera italiana tricolore sulla quale \u00e8 impressa una croce gialla. Il movimento politico \"Io Amo L'Italia\" ha istituito un \"Centro per la riforma etica delle istituzioni\", articolato su 11 commissioni tematiche.\nNel dicembre 2011 Allam abbandona il gruppo parlamentare del Partito Popolare Europeo (PPE), in polemica sulla tiepidezza del gruppo sui temi etici e sulla presenza nello stesso gruppo del partito islamico-conservatore turco Partito della Giustizia e dello Sviluppo (AKP), e si \u00e8 iscritto al gruppo euroscettico Europa della Libert\u00e0 e della Democrazia, dove siede assieme agli europarlamentari italiani della Lega Nord e ad altri movimenti nazionalisti, quali il Raggruppamento Popolare Ortodosso, il Partito Popolare Danese, il Movimento per la Francia, il Partito Politico Riformato, i Veri Finlandesi e il Partito Nazionale Slovacco.\nIl 20 gennaio 2010, in vista delle elezioni regionali in Basilicata, Allam dichiara a \"Porta a Porta\" di volersi candidare alla presidenza della regione in rappresentanza del centro-destra, ma Berlusconi e Fini esprimono seri dubbi sulla candidatura. Successivamente Magdi Allam ha annunciato la sua candidatura con una lista propria, \"Io Amo la Lucania\", che ha partecipato alle elezioni lucane attestandosi all'8,72%. In occasione della strage di Oslo del 22 luglio 2011, Allam si \u00e8 segnalato per aver sostenuto che l'attentato \u00e8 da considerarsi quale conseguenza del dilagare del \"multiculturalismo\". \u00c8 costantemente seguito da una scorta di 6 uomini su tre auto blindate.\nL'adesione a FdI.\nNel 2014 aderisce a Fratelli d'Italia - Alleanza Nazionale, diventando membro dell'ufficio di presidenza del partito. Si \u00e8 candidato alle elezioni europee del maggio 2014 nella circoscrizione Nord Est, ma non \u00e8 stato rieletto.\nNel 2015 si dimette dall'ufficio di presidenza del partito.\nCritiche e controversie.\nLo scrittore Valerio Evangelisti ha definito Allam il \"Pinocchio d'Egitto\". Riguardo al libro di Allam \"\"Saddam, storia segreta di un dittatore\", ha contestato l'assenza di una vera e propria bibliografia e la scarsa qualit\u00e0 delle fonti adottate, ponendo per esempio l'attenzione sul fatto che l'intero secondo capitolo del libro sia basato su un articolo del settimanale Gente intitolato \"Sono stata per trent'anni l'amante di Saddam\"\".\n\"Mai avevo visto \u00abGente\u00bb divenire fonte di uno studio storico e psico-sociologico (...) tesi di fondo dell'autore \u00e8 che Saddam Hussein sia diventato cattivo a causa del nome (che vorrebbe dire \u201cdisgrazia\u201d) e per via della madre che lo maltrattava. Le dimensioni di questa cattiveria le scopriamo con orrore gi\u00e0 a pagina 7: \u201cUn suo ex compagno di scuola ha ricordato che Saddam rubava la merenda dei bambini. Se loro tentavano di riprendersela attaccandolo in pi\u00f9 di uno, lui buttava il cibo per terra e lo calpestava con il piede\u201d. Terribile. Il resto \u00e8 un crescendo drammatico: Saddam che sorride in pubblico ma sta serio quando \u00e8 solo, Saddam che detesta portare gli occhiali e che si tinge i capelli, Saddam che \u00e8 un donnaiolo impenitente ecc.\"\nIn seguito alla pubblicazione di \"Viva Israele\", pi\u00f9 di 200 intellettuali, scrittori e insegnanti hanno firmato una lettera aperta, inviata al settimanale \u00abReset\u00bb, di condanna alla \"lista di proscrizione\" di \"odiatori di Israele\" redatta da Allam all'interno del suo libro.\nAccuse di disinformazione.\nNel Natale del 2014 Magdi Allam pubblic\u00f2 un post su Facebook, dove accus\u00f2 la Chiesa cattolica di \u201c\"condurre il Cristianesimo verso il suicidio\"\u201d a causa di sacerdoti tolleranti verso i musulmani. Nello stesso post, il giornalista alleg\u00f2 alcuni video come prova dell'\"\"islamizzazione\" delle chiese italiane, video che in seguito furono sbugiardati dal sito di debunking \"Bufale.net\". Infatti nei filmati non viene mostrata alcuna presunta \"islamizzazione\"\" ma solo una cerimonia interreligiosa avvenuta, nemmeno in Italia, bens\u00ec alla All Saints Episcopal Church di Pasadena, in California. Inoltre nelle riprese si possono notare anche la presenza di ebrei e dell\u2019attore musulmano Ben Youcef.\nAllam sostiene inoltre l'esistenza di un \"piano Kalergi\" per la sostituzione etnica delle popolazioni europee sebbene non esistano prove che avvalorino questa teoria.\nOpere.\n\"Vincere la paura (2005)\".\nIn \"Vincere la paura\" Magdi Allam ha portato testimonianze della sua vita sotto scorta, assegnatagli dal Ministero dell'Interno italiano a seguito delle minacce ricevute da parte della dirigenza di \u1e24am\u0101s per via delle critiche ripetute mosse da Allam medesimo al terrorismo suicida palestinese. Nello stesso libro, Allam ha inoltre accusato Roberto Piccardo, ex-segretario dell'UCOII, di averlo segnalato ad \u1e24am\u0101s ai fini di farne decretare la condanna a morte, di complicit\u00e0 nei sequestri in Iraq nonch\u00e9 di \u00ab\"fomentare odii e incitare alla morte\"\u00bb. A seguito della pubblicazione del libro, Piccardo ha sporto querela contro Allam.\n\"Io amo l'Italia. Ma gli Italiani la amano? (2006)\".\nNel suo libro \"Io amo l'Italia. Ma gli Italiani la amano?\" Allam scrive di come l'UCOII e la IADL (\"Islamic Anti-Defamation League\") avrebbero assoldato un \"plotone di esecuzione\" composto da estremisti di destra e di sinistra con la finalit\u00e0 di assassinarlo e di \"spargere veleni sulla [sua] credibilit\u00e0 ed onorabilit\u00e0\": questo per dare esecuzione al gi\u00e0 citato mandato ad uccidere che sarebbe stato emesso dalla dirigenza di \u1e24am\u0101s nei suoi confronti. Osserva tuttavia il sen. Luigi Malabarba (PRC) che \u00ab\"non risultano aperti procedimenti penali a carico dell'Ucoii o della Iadl, tanto meno per l'istigazione all'omicidio del sig. Magdi Allam\"\u00bb, e che lo stesso Ministro dell'Interno che ha assegnato la scorta ad Allam ha ritenuto di \u00ab\"nominare l'Ucoii nella consulta per l'islam italiano\"\u00bb.\nA quest'ultima considerazione del sen. Malabarba l'ex Ministro degli Interni Giuseppe Pisanu (principale promotore della citata Consulta) ha in seguito ribattuto sostenendo che sarebbe stato impensabile escludere fin dall'inizio l'UCOII, la principale organizzazione islamica presente in Italia, dal nuovo organo nato appunto per rappresentare l'Islam italiano.\n\"Viva Israele (2007)\".\nNel suo libro \"Viva Israele\" Allam critica in modo veemente alcuni noti studiosi della realt\u00e0 arabo-islamica contemporanea, primo fra tutti il prof. Massimo Campanini, allora dell'Universit\u00e0 degli studi di Napoli \"L'Orientale\". Allam accusa Campanini di antisemitismo, di minimizzare colpevolmente il \"pericolo islamista\" - un abito mentale tipico, secondo Allam, della grande maggioranza dei docenti universitari italiani - e di sottovalutare, nei suoi libri, editi da prestigiose case editrici italiane e anche straniere, il ruolo dei Fratelli Musulmani nella realizzazione di atti di violenza di stampo fondamentalista nel mondo.\nTale accusa completa il pensiero di Magdi Allam, ostile al mondo universitario dell'orientalistica italiana che, nel corso del 2007, lo aveva ad esempio gi\u00e0 indotto a condannare con la massima severit\u00e0, dalle pagine de \"Il Corriere della Sera\", l'Universit\u00e0 degli Studi di Napoli \"L'Orientale\" - specializzata dal 1732 nello studio delle culture orientali extra-europee - nonch\u00e9 la Georgetown University di Washington D.C., universit\u00e0 cattolica statunitense, per aver invitato tra gli altri relatori (fra cui \u1e6c\u0101riq Rama\u1e0d\u0101n) un personaggio quale Rashid Ghannushi per il convegno internazionale \"Giving Voice to Muslim Democrats\" tenutosi a Napoli. Ghannushi, a causa di questo articolo, declin\u00f2 l'invito, asserendo di non sentirsi garantito nella libera espressione delle sue idee."}
{"id": "2366096", "revid": "1543377", "url": "https://it.wikipedia.org/wiki?curid=2366096", "title": "Municipalit\u00e0 locale di Matzikama", "text": "Matzikama \u00e8 una municipalit\u00e0 locale (in inglese Matzikama Local Municipality) appartenente alla municipalit\u00e0 distrettuale di West Coast della provincia del Capo Occidentale in Sudafrica. \nIn base al censimento del 2001 la sua popolazione \u00e8 di 50.208 abitanti.\nLa sede amministrativa e legislativa \u00e8 la citt\u00e0 di Vredendal e il suo territorio si estende su una superficie di ed \u00e8 suddiviso in 7 circoscrizioni elettorali (\"wards\"). Il suo codice di distretto \u00e8 WC011.\nGeografia fisica.\nConfini.\nLa municipalit\u00e0 locale di Matzikama confina a nord con il District Management Areas WCDMA01, a est con quella di Hantam (Namakwa/Provincia del Capo Settentrionale), a sud con quella di Cederberg e a ovest con l'Oceano Atlantico."}
{"id": "2366098", "revid": "122065637", "url": "https://it.wikipedia.org/wiki?curid=2366098", "title": "Paradosso dell'informazione del buco nero", "text": "Il paradosso dell'informazione del buco nero (traduzione dell'inglese \"black hole information paradox\") risulta dalla combinazione della meccanica quantistica e relativit\u00e0 generale. Implica che l'informazione fisica potrebbe \"sparire\" in un buco nero, permettendo a molti stati fisici di evolvere nello stesso identico \nstato. Questo \u00e8 un argomento controverso poich\u00e9 esso viola la dottrina comunemente accettata secondo la quale l'informazione totale riguardo a un sistema fisico in un punto temporale determinerebbe il suo stato in ogni altro tempo.\nRadiazione di Hawking.\nNel 1975, Stephen William Hawking e Jacob Bekenstein mostrarono che i buchi neri irraggerebbero energia lentamente e ci\u00f2 pose un problema. Dal teorema dell'essenzialit\u00e0, ci si aspetterebbe che la radiazione di Hawking sia completamente indipendente dal materiale entrante nel buco nero. Ci\u00f2 nondimeno, se il materiale entrante nel buco nero fosse uno stato quantistico puro, la trasformazione di questo stato nello stato eterogeneo della radiazione di Hawking distruggerebbe l'informazione riguardante lo stato quantistico originale. Questo viola il teorema di Liouville e presenta un paradosso.\nAd esempio, si considerino due ipotetiche stelle di uguale massa ma una costituita interamente di idrogeno e l'altra interamente di elio. Se dovessero evolvere in un buco nero, i risultati finali (due singolarit\u00e0) sarebbero indistinguibili e quindi nessuna teoria sarebbe in grado di ricostruire a ritroso l'evoluzione temporale dei due oggetti. Al contrario, se si distrugge qualcosa in un inceneritore le leggi della fisica consentirebbero in linea di principio, per il gi\u00e0 citato teorema di Liouville, di ricostruire l'oggetto iniziale. Per questo parte dei fisici sono convinti che, mediante qualche meccanismo non noto, l'informazione non vada distrutta.\nNonostante tale paradosso, Hawking, rimase convinto che l'informazione andasse effettivamente distrutta. La sua convinzione fu criticata in particolare da John Preskill che nel 1997 scommise contro lui e Kip Thorne, che invece l'informazione non andava persa.\nCi sono diverse idee riguardo a come il paradosso possa essere risolto. Fin dalla proposta, nel 1997, della corrispondenza AdS/CFT, la convinzione predominante tra i fisici \u00e8 che l'informazione viene preservata e che la radiazione di Hawking non \u00e8 precisamente termica, ma riceva correzioni quantistiche. Altre possibilit\u00e0 includono il fatto che l'informazione sia contenuta in un residuo planckiano rimasto alla fine della radiazione di Hawking o a una modificazione delle leggi della meccanica quantistica che permetta un'evoluzione del tempo non-unitario.\nNel luglio del 2005, Stephen Hawking pubblic\u00f2 un articolo con una teoria secondo la quale perturbazioni quantistiche dell'orizzonte degli eventi potrebbero permettere all'informazione di sfuggire dal buco nero, e ci\u00f2 risolverebbe il paradosso dell'informazione. La sua argomentazione suppone l'unitariet\u00e0 della corrispondenza AdS/CFT la quale implica che un buco nero AdS, che \u00e8 duale per la teoria del campo conforme termico, sia unitario. Quando annunci\u00f2 il suo risultato, Hawking ammise anche di aver perso la scommessa del 1997, pagando Preskill con l'enciclopedia del baseball (ISBN 1-894963-27-X) 'dalla quale si estrae informazione a volont\u00e0'. Comunque, Thorne rimase scettico riguardo alla dimostrazione di Hawking e rifiut\u00f2 di contribuire alla ricompensa.\nNel 1993 il fisico teorico Leonard Susskind propose una soluzione al paradosso informativo formulato da Stephen Hawking nel 1981, dovuto all'evaporazione di un buco nero (fenomeno teorizzato e calcolato con precisione sempre da Hawking), che causerebbe la perdita dell'informazione intrappolata entro l'orizzonte degli eventi, e dunque violando il principio di conservazione dell'informazione (ovvero il primo principio della termodinamica). La soluzione proposta da Susskind prende spunto dal principio di complementarit\u00e0 (concetto mutuato dalla meccanica quantistica), ovvero il gas in caduta varcherebbe \"o\" non varcherebbe l'orizzonte degli eventi di un buco nero, a seconda del punto di vista: da un punto di vista esterno un osservatore \"vedrebbe\" le stringhe, ovvero i componenti elementari del gas, allargare le spire fino ad abbracciare tutta la superficie dell'orizzonte degli eventi, sul quale si manterrebbe tutta l'informazione, senza alcuna perdita per l'esterno (e la successiva evaporazione non cambierebbe lo stato di cose), mentre, per un osservatore che seguisse il gas in caduta, l'attraversamento dell'orizzonte avverrebbe senza particolari fenomeni di soglia (in conformit\u00e0 al primo postulato della relativit\u00e0 ristretta e al principio di equivalenza, dovuti a Einstein); i fenomeni estremi (indescrivibili), avverrebbero solo nella singolarit\u00e0, e tali fenomeni sarebbero complementari all'evaporazione (descrivibile). La complementarit\u00e0 insita nel principio olografico risolverebbe dunque il paradosso informativo nel contesto della teoria delle stringhe.\nPrincipali approcci alla soluzione del paradosso.\n\"L'informazione va irrimediabilmente persa:\" \n\"L'informazione filtra fuori gradualmente durante l'evaporazione del buco nero\" (ipotesi della stella nera):\n\"L'informazione sfugge improvvisamente nello stadio finale dell'evaporazione del buco nero:\" \n\"L'informazione \u00e8 immagazzinata in un resto di dimensioni confrontabili con la lunghezza di Planck\" (per Roger Penrose tale oggetto pu\u00f2 essere il bosone, che per\u00f2 \u00e8 pi\u00f9 grande, per la teoria delle stringhe \u00e8 la stringa stessa): \n\"L'informazione \u00e8 immagazzinata in un resto massivo:\" \n\"L'informazione \u00e8 immagazzinata in un universo neonato che si separa dal nostro\" (es. teoria delle bolle o teoria della selezione cosmologica): \n\"L'informazione \u00e8 codificata nella correlazione tra futuro e passato:\"\n\"L'informazione \u00e8 codificata in un'equazione di Schr\u00f6dinger dipendente dal tempo che governa il processo di evaporazione del buco nero\"\nL'equazione.\nL'entropia di un buco nero \u00e8 data dall'equazione:\nformula_1\ndove S \u00e8 l'entropia, c \u00e8 la velocit\u00e0 della luce nel vuoto, k \u00e8 la costante di Boltzmann, A \u00e8 l'area dell'orizzonte degli eventi, \u0127 (h tagliato) \u00e8 la costante di Planck ridotta (o costante di Dirac) e G \u00e8 la costante gravitazionale."}
{"id": "2366099", "revid": "19580", "url": "https://it.wikipedia.org/wiki?curid=2366099", "title": "Gesso di Brian\u00e7on", "text": ""}
{"id": "2366102", "revid": "352448", "url": "https://it.wikipedia.org/wiki?curid=2366102", "title": "Black hole information paradox", "text": ""}
{"id": "2366105", "revid": "253269", "url": "https://it.wikipedia.org/wiki?curid=2366105", "title": "Antonio Fargas", "text": "\u00c8 noto principalmente per aver interpretato il ruolo di Huggy Bear in 70 episodi della serie televisiva \"Starsky &amp; Hutch\". Ha recitato in molti film del genere Blaxploitation, tra i quali \"Shaft il detective\", \"\" e \"Foxy Brown\".\nBiografia.\nFargas \u00e8 nato da madre trinidadiana e da padre portoricano, ed \u00e8 uno degli undici figli della coppia.\nIl figlio di Fargas, Justin Fargas, alunno della University of Southern California, \u00e8 stato il running back per la squadra della NFL degli Oakland Raiders. La nuora di Fargas \u00e8 l'allenatore di basket femminile LSU Nikki Caldwell.\nCarriera.\nAntonio Fargas ha interpretato oltre 100 ruoli tra film e serie televisive.\nDebutt\u00f2 nel 1964, interpretando un piccolo ruolo in \"The Cool World\". Nel 1971 fu nel cast di \"Shaft il detective\", diretto da Gordon Parks. Nel 1973 recit\u00f2 in \"\", accanto a Tamara Dobson, quindi nel 1974 affianc\u00f2 Pam Grier in \"Foxy Brown\", diretto da Jack Hill.\nDal 1975 al 1979 interpret\u00f2 il ruolo dell'informatore Huggy Bear in 70 episodi delle serie \"Starsky &amp; Hutch\", personaggio che lo rese particolarmente noto al grande pubblico.\nInoltre apparve nella quindicesima puntata della terza stagione della fortunata sit-com \"Sanford and Son\", intitolata \"Fred Sanford, Legal Eagle\", nei panni di un finto avvocato.\nNel 2007 ottenne una candidatura come miglior attore non protagonista agli Image Awards, per la sua interpretazione nella serie \"Tutti odiano Chris\"."}
{"id": "2366108", "revid": "287204", "url": "https://it.wikipedia.org/wiki?curid=2366108", "title": "Col d'Ornon", "text": "Il Col d'Ornon (1.367 ) \u00e8 un valico francese che si trova nel dipartimento dell'Is\u00e8re e collega Le Bourg-d'Oisans con La Mure.\nDal punto di vista orografico nelle Alpi del Delfinato separa il Massiccio des \u00c9crins ad est dal Massiccio del Taillefer ad ovest."}
{"id": "2366109", "revid": "767487", "url": "https://it.wikipedia.org/wiki?curid=2366109", "title": "Trond Iversen", "text": "Biografia.\nIn Coppa del Mondo ha esordito l'8 marzo 2000 nella sprint a tecnica classica di Oslo, ottenendo subito il primo podio (3\u00b0); ha conquistato la prima vittoria il 6 gennaio 2002 nella sprint a tecnica libera della Val di Fiemme. Ha vinto la classifica di sprint nel 2002; nel 2007 si \u00e8 piazzato secondo e nel 2005 terzo.\nIn carriera ha preso parte a due edizioni dei Giochi olimpici invernali, (6\u00b0 nella sprint) e (17\u00b0 nella sprint) e (17\u00b0 nella 50 km, 2\u00b0 nella staffetta) e a una dei Campionati mondiali, Oberstdorf 2005 (9\u00b0 nella sprint).\nHa lasciato il circuito di Coppa del Mondo nel 2009 e l'anno dopo si \u00e8 ritirato dall'attivit\u00e0 agonistica.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera"}
{"id": "2366112", "revid": "118613810", "url": "https://it.wikipedia.org/wiki?curid=2366112", "title": "Imperatore della Cina", "text": "L'imperatore della Cina (cinese: \u7687\u5e1d; pinyin: Hu\u00e1ngd\u00ec) era un titolo conferito a tutti i monarchi regnanti sulla Cina dal 221 a.C., quando venne fondata la dinastia Qin, fino al 1912, quando venne deposta la dinastia Qing. All'apice del suo potere governava il quinto impero pi\u00f9 vasto di sempre, con una superficie di 15 milioni di kmformula_1, quattro volte l'impero romano di Traiano.\nL'imperatore aveva anche l'appellativo di \"Figlio del Cielo\", titolo creato durante il regno della dinastia Shang: all'imperatore veniva riconosciuto il ruolo di \"tianxia\", che tradotto significa \"tutto al di sotto del cielo\", a indicare che il potere dell'imperatore era diffuso, secondo la tradizione, su tutta la Terra e non soltanto sul territorio da lui controllato.\nGli imperatori appartenenti alle stesse famiglie sono oggi classificati in periodi storici denominati dinastie."}
{"id": "2366115", "revid": "339392", "url": "https://it.wikipedia.org/wiki?curid=2366115", "title": "Imperatori della Cina", "text": ""}
{"id": "2366119", "revid": "110157", "url": "https://it.wikipedia.org/wiki?curid=2366119", "title": "Bloody Lunatic Asylum", "text": "Bloody Lunatic Asylum \u00e8 il terzo album in studio del gruppo musicale italiano di genere gothic / black metal dei Theatres des Vampires, pubblicato nel 2001.\nLa traccia 11 \u00e8 basata su \"Moonlight Sonata\" di Ludwig Van Beethoven."}
{"id": "2366121", "revid": "228587", "url": "https://it.wikipedia.org/wiki?curid=2366121", "title": "Conchiglia (disambigua)", "text": ""}
{"id": "2366122", "revid": "23902329", "url": "https://it.wikipedia.org/wiki?curid=2366122", "title": "Montr\u00e9al World Film Festival", "text": ""}
{"id": "2366129", "revid": "1543377", "url": "https://it.wikipedia.org/wiki?curid=2366129", "title": "Tommaso Besozzi", "text": "Biografia.\nNasce a Vigevano. Si diploma presso il locale Liceo Benedetto Cairoli. Si laurea in Scienze matematiche all'Universit\u00e0 di Bologna; successivamente studia Lettere all'Universit\u00e0 di Pavia. Nel 1926 inizia a lavorare come giornalista al \u00abCorriere della Sera\u00bb.\nNel 1945 passa a \u00abL'Europeo\u00bb grazie ad Arrigo Benedetti, fondatore e primo direttore del settimanale. Mette a segno il suo primo grande colpo nella primavera del 1949. Riesce, tramite una scrupolosa inchiesta giornalistica, a far scarcerare un italiano, Gino Corni, condannato in Francia ai lavori forzati per tre tentati omicidi.\nNel 1950 (L'Europeo n. 29) pubblica un'inchiesta sulla vicenda dell'uccisione del bandito Giuliano dal titolo \"Di sicuro c'\u00e8 solo che \u00e8 morto\", nella quale smentisce la versione ufficiale del fatto. Besozzi scopre che il bandito non era stato ucciso dai carabinieri, ma dal suo amico Pisciotta. Con la sua inchiesta consente di capire meglio i legami tra la mafia (che si era sbarazzata dell'ormai scomodo bandito), la politica e diversi apparati dello Stato. Secondo Ferruccio De Bortoli l'inchiesta di Besozzi \u00e8 una pietra miliare del giornalismo investigativo italiano.\nOltre che di nera scrive anche di sport, in particolare di ciclismo, facendo resoconti delle tappe del Giro d'Italia. Fa altri servizi intervistando i guardiani dei fari in Francia, andando a trovare i camionisti italiani rimasti in Etiopia, passando giorni e notti sulle montagne d'Abruzzo o sul Po. Intanto diventarono sempre pi\u00f9 frequenti le crisi di sconforto.. Le difficolt\u00e0 in cui si viene a trovare lo portano a scrivere con sempre maggiore fatica, come se non riesca pi\u00f9 ad \u00abadeguare le parole ai fatti\u00bb .\nLascia l'Europeo e passa al quotidiano \u00abIl Giorno\u00bb, ma i rapporti col mestiere diventarono sempre pi\u00f9 difficili. Scrive anche per \u00abIl Sole 24 Ore\u00bb e il \u00abCorriere Lombardo\u00bb.\nNei primi anni sessanta entra in una grave crisi psicologica.\nIl 18 novembre 1964 si suicida a Roma costruendo una bomba a mano (aveva una passione per gli esperimenti elettrici o chimici) e facendola esplodere sul suo petto."}
{"id": "2366136", "revid": "287204", "url": "https://it.wikipedia.org/wiki?curid=2366136", "title": "Gran Premio del Canada 1991", "text": "Il Gran Premio del Canada 1991 \u00e8 stato un Gran Premio di Formula 1 disputato il 2 giugno 1991 sull'autodromo Gilles Villeneuve di Montr\u00e9al. La gara \u00e8 stata vinta da Nelson Piquet su Benetton.\nQualifiche.\nDurante le prove libere Patrese esce illeso da un violento incidente; l'italiano conquista poi la pole position davanti al compagno di squadra Mansell, Senna, Prost, Moreno, Berger, Alesi, Piquet, Modena e Pirro.\nGara.\nAl via Mansell si porta in prima posizione, precedendo il compagno di squadra Patrese, Senna, Prost, Berger e Moreno. Berger si deve ritirare gi\u00e0 dopo quattro tornate a causa di problemi elettronici, mentre Suzuki esce di scena poco dopo quando la sua Larrousse prende fuoco. Al 10\u00ba giro si ritira anche Moreno, dopo un'uscita di pista, mentre Prost comincia ad avere problemi al cambio, riuscendo per\u00f2 a proseguire, ingaggiando un duello con Alesi e Piquet.\nAl 25\u00ba giro anche Senna \u00e8 costretto all'abbandono per problemi elettrici; i due piloti della Williams si trovano quindi con un gran vantaggio sul terzetto di inseguitori formato da Alesi, Prost e Piquet. I due ferraristi si ritirano per\u00f2 poco dopo, Prost al 27\u00ba passaggio per la rottura definitiva del cambio, Alesi al 34\u00ba giro per la rottura del motore.\nPiquet comincia poi a rimontare su Patrese, che accusa problemi al cambio, riuscendo poi a passarlo; il pilota della Williams sar\u00e0 poi sopravanzato anche da Modena. All'ultimo giro Mansell si trova in testa davanti a Piquet, Modena, Patrese, De Cesaris e Gachot, quando improvvisamente la vettura dell'inglese rallenta fino a fermarsi; si dice che Mansell, nel salutare la folla, abbia fatto scendere troppo i giri del motore, causandone lo spegnimento, ma il rapporto della Williams a fine gara parla di una rottura del cambio nelle ultime fasi di gara. Qualunque sia la sua causa, il rocambolesco ritiro di Mansell lascia la vittoria a Piquet, che taglia il traguardo davanti a Modena, Patrese, De Cesaris e Gachot, mentre Mansell \u00e8 classificato sesto."}
{"id": "2366140", "revid": "24443", "url": "https://it.wikipedia.org/wiki?curid=2366140", "title": "Col Bayard", "text": ""}
{"id": "2366141", "revid": "6923", "url": "https://it.wikipedia.org/wiki?curid=2366141", "title": "The Dread/Anti-Flag", "text": "The Dread/Anti-Flag \u00e8 un album split dei gruppi musicali statunitensi Anti-Flag e The Dread, pubblicato nel 1998."}
{"id": "2366152", "revid": "767487", "url": "https://it.wikipedia.org/wiki?curid=2366152", "title": "Discovering the Waterfront", "text": "Discovering the Waterfront \u00e8 il secondo album in studio dei Silverstein, uscito nel 2005. Dopo essersi fatti conoscere nella scena con l'album di debutto \"When Broken Is Easily Fixed\", con quest'album la band ottiene il maggiore successo della carriera, grazie anche ai singoli \"My Heroine\" e \"Smile in Your Sleep\".\nIl disco.\nOriginariamente, i Silverstein dovevano registrare con il produttore David Bendeth, allora poco conosciuto, ma poi optarono per Cameron Webb che gli era stato consigliato da Darren Toms, batterista dei The Hurt Process, band con la quale erano stati in tour a inizio 2005. Si tratta della prima volta che la band registra lontano da casa. Nella sala di registrazione accanto, i Bon Jovi stavano registrando \"Have a Nice Day\".\nClassifiche.\nL'album raggiunge la 34\u00aa posizione nella Billboard 200; nelle altre classifiche si afferma al 3\u00ba posto fra gli album indipendenti, classifica in cui resta per un record (per la band) di 34 settimane.\nCanzoni.\n\"Your Sword vs. My Dagger\".\nIl titolo \u00e8 una metafora, dato che nel testo si parla di una relazione in cui entrambe le persone non sono fedeli l'una all'altra, ma una di loro (la spada) lo \u00e8 in modo pi\u00f9 \"pesante\" rispetto all'altra (il pugnale). In alcuni store digitali, la canzone \u00e8 elencata come \"My Dagger vs. Your Sword\" a causa di un errore nel processo di registrazione dati da parte della Victory Records.\n\"Smile in Your Sleep\".\n\u00c8 il primo singolo estratto dall'album ed \u00e8 tuttora una delle canzoni pi\u00f9 note dei Silverstein. Come dichiarato da Shane: \"La prima volta che siamo andati nel Regno Unito il \"jet lag\" si \u00e8 fatto davvero sentire e sono crollato appena ho toccato il letto. Ho dormito tipo 14 ore e ho fatto i sogni pi\u00f9 strani e contorti. Mi sono svegliato e non avevo la minima idea di dove fossi e pensavo letteralmente che avevo ucciso qualcuno. \u00c8 di questo che parla la canzone.\" Nel testo, si allude all'uccisione della ragazza nella frase \"you were gravely mistaken\", che letteralmente significa \"avevi profondamente torto\", ma in cui si gioca sul significato di \"grave\", che vuol dire anche \"tomba\". Il video \u00e8 ispirato al gioco da tavolo Cluedo ed \u00e8 stato girato nella stessa villa dove \u00e8 stato girato il film \"Billy Madison\".\n\"Discovering the Waterfront\".\n\"Title track\" e secondo singolo estratto dall'album. Compare una parte di violino affidata al violinista degli Yellowcard Sean Mackin. Le due band si erano conosciute durante il Warped Tour 2004 ed il produttore stesso Cameron Webb era amico del chitarrista degli Yellowcard Benjamin Harper, che ha parlato a Sean della proposta; inoltre Sean abitava a Los Angeles, dove i Silverstein stavano registrando l'album.\n\"My Heroine\".\nSi tratta della canzone pi\u00f9 conosciuta della band, ed ha in gran parte contribuito alla fama dei Silverstein. Il testo parla dell'ex ragazzo di un'amica di Shane, che era finito nel tunnel della droga. Il cantante ha detto che gli ci sono voluti quasi due anni per terminare del tutto la canzone, di cui ha concepito tutte le parti per ogni strumento (batteria compresa). Il video \u00e8 girato in una scuola elementare abbandonata a Toronto.\n\"Always and Never\".\nLa canzone \u00e8 stata l'ultima ad essere completata, ed originariamente non doveva essere nemmeno inclusa nell'album perch\u00e9 mancava il testo e c'erano troppi tempi diversi che non si accordavano; in seguito, Shane ha deciso di cambiare le parti melodiche con delle parti in \"scream\" e la nuova versione, giudicata migliore, \u00e8 stata aggiunta all'album.\n\"Already Dead\".\nLa canzone presenta dei richiami al libro \"Amabili resti\" di Alice Sebold, che Shane aveva letto in quel periodo\n\"Three Hours Back\".\n\u00c8 stata la prima canzone scritta per l'album, mentre la band era in tour con i Senses Fail negli Stati Uniti. Il testo riguarda appunto l'essere in tour e sentire la mancanza degli amici e della famiglia. Il titolo richiama la differenza di tre ore che c'\u00e8 fra l'orario della California e quello di Toronto.\n\"Call It Karma\".\nCome raccontato da Shane, fino a due giorni prima dell'inizio delle registrazioni per le parti vocali, non aveva ancora scritto alcuna riga del testo di questa canzone, che era per il resto gi\u00e0 completa al 100%. Cos\u00ec quella sera invece di uscire col resto della band \u00e8 rimasto nell'appartamento in comune, si \u00e8 sdraiato nell'armadio che usava come letto ed ha scritto la maggior parte del testo di getto a partire da un'idea che gli era venuta in mente poco prima. Il titolo invece deriva dalla scritta trovata davanti ad un parcheggio (in alcuni posti ogni singolo parcheggio per auto ha un motto, una scritta o una breve frase al posto della linea di delimitazione), che recitava appunto \"Call it karma\". Il significato del testo \u00e8 stato cos\u00ec spiegato sempre da Shane: \"La canzone ha un doppio significato. In parte parla di quando si \u00e8 in tour con la band e non si \u00e8 sicuri che quello sia veramente ci\u00f2 che si vuole, e in parte di una relazione che allo stesso modo non si \u00e8 sicuri di volere per davvero. Nella parte finale si mette fine ad entrambe le cose, ovviamente solo in forma teorica.\" Shane ha anche dichiarato di credere nel karma.\nArtwork.\nL'artwork \u00e8 stato affidato all'artista canadese Martin Wittfooth, che ha realizzato una serie di disegni in linea con il tema e i toni dell'album. Come spiega Shane Told, \"Volevamo che l'artwork raccontasse la storia di qualcuno che lottava per decidere verso che direzione indirizzare la propria vita, se restare in un posto conosciuto, rappresentato dalla citt\u00e0 scura sullo sfondo, o andare in acqua, dove il suo destino \u00e8 sconosciuto. L'acqua nel disegno sembra scorrere verso l'oblio, \u00e8 una metafora che simboleggia la paura del cambiamento. Il protagonista dei disegni trova un messaggio in una bottiglia, e questo gli d\u00e0 la possibilit\u00e0 di cercare di raggiungere un posto migliore\"."}
{"id": "2366153", "revid": "98077", "url": "https://it.wikipedia.org/wiki?curid=2366153", "title": "Matthew Calbraith Perry", "text": ""}
{"id": "2366160", "revid": "729019", "url": "https://it.wikipedia.org/wiki?curid=2366160", "title": "Rise Against/Anti-Flag", "text": "Rise Against/Anti-Flag \u00e8 un EP split tra i due gruppi hardcore punk statunitensi Rise Against e Anti-Flag, pubblicato il 17 febbraio 2009 in edizione limitata da DGC Records."}
{"id": "2366161", "revid": "1517931", "url": "https://it.wikipedia.org/wiki?curid=2366161", "title": "David Peace", "text": "Biografia.\nDavid Peace nasce nel 1967 a Ossett dove cresce, nel West Yorkshire. Nel 1991 lascia il Manchester Polytechnic per andare a insegnare inglese a Istanbul, dove rimane per due anni, prima di tornare in patria. Dal 1994 si trasferisce a Tokyo, con l'intenzione di trascorrervi un periodo altrettanto breve, invece si ferma a vivervi stabilmente.\nNel giro di quattro anni, dal 1999 al 2002, pubblica il cosiddetto \"Red Riding Quartet\", una quadrilogia di romanzi noir ambientati nello Yorkshire di fine anni settanta e primi ottanta, segnati degli efferati delitti dello Squartatore dello Yorkshire. Per questi romanzi, che mescolano cronaca nera e finzione, con uno stile molto impegnativo per il lettore, Peace viene paragonato al James Ellroy di \"American Tabloid\" e \"Sei pezzi da mille\".\nNel 2009 il primo, il secondo e il quarto romanzo sono stati adattati in tre film per la televisione, conosciuti collettivamente come \"Red Riding\" e trasmessi da Channel 4.\nNel 2003 l'autorevole rivista letteraria \"Granta\" inserisce Peace nella sua lista dei venti migliori giovani (under 40) romanzieri britannici (Best Young British Novelists), pubblicata a cadenza decennale.\nLa sua opera successiva, \"GB84\" (2005), \u00e8 incentrata su un episodio cruciale della storia britannica, lo sciopero dei minatori del 1984-1985, terminato con la vittoria di Margaret Thatcher e del Partito Conservatore e la completa sconfitta dei sindacati. Il romanzo vince il prestigioso premio letterario nazionale James Tait Black Memorial Prize.\nIn \"Il maledetto United\" (2006) Peace racconta, a modo suo, il breve periodo (soli 44 giorni) durante il quale Brian Clough allen\u00f2 il Leeds United. Nel 2009 il romanzo \u00e8 stato adattato per il cinema dallo sceneggiatore Peter Morgan, nel film omonimo, diretto da Tom Hooper, con Michael Sheen nel ruolo del protagonista e Timothy Spall come coprotagonista.\nCon \"Tokyo anno zero\" (2007) d\u00e0 inizio ad una trilogia ambientata nel Giappone devastato dopo la Seconda guerra mondiale, durante l'occupazione americana, ispirata ad autentici episodi di cronaca nera.\nOpere.\nRomanzi.\n\"serie Red Riding Quartet\"\npoi riuniti in \"Red riding quartet\", Il saggiatore, 2017, ISBN 9788842823100\n\"serie Tokyo Trilogy\"\n\"Altri romanzi\""}
{"id": "2366162", "revid": "599013", "url": "https://it.wikipedia.org/wiki?curid=2366162", "title": "David Edwards", "text": "Carriera.\nNazionale.\nViene convocato per gli Europei 2016 in Francia.\nStatistiche.\nPresenze e reti nei club.\n\"Statistiche aggiornate al 17 marzo 2018.\""}
{"id": "2366163", "revid": "281901", "url": "https://it.wikipedia.org/wiki?curid=2366163", "title": "Sudis hyalina", "text": "Il luccio imperiale (Sudis hyalina) \u00e8 un pesce di mare della famiglia Paralepididae.\nDistribuzione e habitat.\nHa un areale cosmopolita che comprende il mar Mediterraneo, dove non \u00e8 comune (ma forse questo \u00e8 dovuto solo alle inaccessibili profondit\u00e0 a cui vive), tutti gli oceani nelle fasce tropicale, subtropicale e temperata calda.\nSi tratta di un pesce abissale, vive tra 300 ed almeno 900 metri di fondale.\nDescrizione.\nSi riconosce facilmente dagli altri barracudina sia per le taglia maggiore (fino a 40 cm) che per le testa, gli occhi e la bocca di dimensioni assai pi\u00f9 grandi. I denti sono piccoli e numerosi sulla mascella superiore e molto grandi ed appuntiti sull'inferiore, questi grossi denti sono pieghevoli all'indietro. La pinna dorsale \u00e8 piccola ed impiantata indietro, vicino alla pinna caudale c'\u00e8 una pinna adiposa, la pinna anale, prossima alla coda, \u00e8 pi\u00f9 grande, con un'intaccatura centrale; la pinna caudale \u00e8 piccola e forcuta. Le pinne pettorali sono grandi e falcate, le pinne ventrali, invece, sono ridotte. Le scaglie sono presenti solo lungo la linea laterale. \nIl colore \u00e8 roseo, con iridescenze sul ventre. L'animale vivo \u00e8 quasi perfettamente trasparente.\nAlimentazione.\n\u00c8 un vorace predatore, si ciba di pesci.\nRiproduzione.\nPare che negli oceani si riproduca in acque superficiali. In Mediterraneo non ci sono prove che questo avvenga. I giovanili fino a 4 cm hanno pinne pettorali molto sviluppate.\nPesca.\nSi cattura con le reti a strascico e con i palamiti destinati al pesce sciabola. Le carni sono ottime ma non ha mercato, anche a causa dell'aspetto poco rassicurante."}
{"id": "2366167", "revid": "187", "url": "https://it.wikipedia.org/wiki?curid=2366167", "title": "Gaiety Theatre", "text": "Il Gaiety Theatre \u00e8 un teatro situato in South King Street a Dublino, nei pressi di Grafton Street e del parco St Stephen's Green. \u00c8 specializzato in musical e opere liriche e talvolta anche in opere drammatiche.\nIl teatro \u00e8 stato progettato dall'architetto Charles J. Phipps e costruito in soli 7 mesi. Il Gaiety \u00e8 stato inaugurato il 27 novembre 1871. Al suo interno \u00e8 stato anche girato il video della canzone \"Sometimes You Can't Make It on Your Own\" degli U2, brano dedicato al padre di Bono Vox che in questo teatro si \u00e8 esibito pi\u00f9 volte come tenore.\nIl Gaiety ha ospitato l'Eurovision Song Contest 1971, dopo che la cantante Dana, rappresentante dell'Irlanda, ha vinto l'edizione precedente tenutasi ad Amsterdam."}
{"id": "2366168", "revid": "281901", "url": "https://it.wikipedia.org/wiki?curid=2366168", "title": "Luccio imperiale", "text": ""}
{"id": "2366172", "revid": "110157", "url": "https://it.wikipedia.org/wiki?curid=2366172", "title": "Limite di Tolman-Oppenheimer-Volkoff", "text": "Il limite di Tolman-Oppenheimer-Volkoff (TOV) \u00e8 un limite ulteriore per la massa di stelle composte di materia degenere (come una stella di neutroni). \u00c8 analogo al limite di Chandrasekhar per le nane bianche.\nOrigine dell'idea.\nIl limite fu calcolato da Robert Oppenheimer e George Michael Volkoff nel 1939, usando il lavoro di Richard Chace Tolman. Oppenheimer e Volkoff partirono dall'assunzione che i neutroni in una stella di neutroni formassero un gas di Fermi freddo e degenere. Questo porta ad una massa limite approssimativamente di 0,7 masse solari., Valutazioni pi\u00f9 recenti portano il limite approssimativamente tra 1,5 e 3,0 masse solari. L'incertezza nel valore riflette il fatto che le equazioni di stato per la materia estremamente densa non sono ben conosciute. \nIn una stella di neutroni pi\u00f9 leggera del limite, il suo peso viene sostenuto dall'interazione repulsiva neutrone-neutrone a corto raggio mediata dalla forza forte e anche dalla pressione dovuta alla degenerazione quantistica di neutroni. Se una stella di neutroni \u00e8 pi\u00f9 pesante del limite, essa collasser\u00e0 in qualche forma pi\u00f9 densa. Potrebbe formare un buco nero, o cambiare composizione ed essere sostenuta in qualche altro modo (per esempio, dalla pressione di degenerazione dei quark, se diventasse una stella di quark). Poich\u00e9 le propriet\u00e0 delle ipotetiche forme esotiche di materia degenere sono conosciute ancora pi\u00f9 scarsamente di quelle della materia degenere di neutroni, la maggior parte degli astrofisici presume, in mancanza di un'evidenza contraria, che una stella di neutroni sopra il limite collassi direttamente in un buco nero.\nUn buco nero formato dal collasso di una singola stella deve avere massa eccedente il limite di Tolman-Oppenheimer-Volkoff. La teoria predice che a causa della perdita di massa durante l'evoluzione stellare, un buco nero formatosi da una stella isolata di metallicit\u00e0 solare non possa avere una massa superiore a circa 10 masse solari., Figura 21. In base a dati osservativi come la loro grande massa, la debole luminosit\u00e0 e gli spettri a raggi X, si pensa che un certo numero di oggetti massivi nelle binarie a raggi X siano buchi neri stellari. Si ritiene che questi potenziali buchi neri abbiano masse che oscillano tra 3 e 20 masse solari."}
{"id": "2366176", "revid": "767487", "url": "https://it.wikipedia.org/wiki?curid=2366176", "title": "Presi nella morsa", "text": "Presi nella morsa (\"Caught\") \u00e8 un film del 1949 diretto da Max Oph\u00fcls.\nTrama.\nLeonora \u00e8 una giovane e affascinante ragazza che condivide una stanza in affitto con la sua amica Dorothy . Le due donne sognano un avvenire meraviglioso, magari sposando un facoltoso principe azzurro.\nFrequentando un corso serale Leonora diviene una modella e lavora presso un atelier. Una sera, pur titubante, accetta un invito ad una festa danzante su uno yacht, ma al molo, dove la ragazza \u00e8 in attesa di essere trasbordata sullo yacht in rada, viene raggiunta da un'imbarcazione. Al timone vi \u00e8 il ricco milionario Smith Ohlrig, che anzich\u00e9 portarla a bordo, la conduce nella sua sfarzosa villa.\nSmith la chiede in sposa, e la ragazza accetta. L'uomo \u00e8 per\u00f2 un nevrotico squilibrato, soffre anche di attacchi di cuore, e non si \u00e8 sposato per amore, mentre Leonora insiste pi\u00f9 volte con lui, non creduta, di essersi sposata perch\u00e9 l'ama.\nA causa del comportamento opprimente e violento di lui, la donna infine lo lascia senza un soldo facendosi assumere in un piccolo studio medico in un quartiere povero cittadino. Nello studio lavora il dottor Larry Quinada, pediatra, l'uomo pian piano si affeziona alla ragazza.\nNel tentativo di una riconciliazione Smith raggiunge Leonora nel suo fatiscente appartamento e giurandole amore la convince a tornate con lui nella villa. La coppia passa una notte d'amore e lei rimane incinta.\nMa Smith ricomincia con i suoi comportamenti, abituato a dominare tutti quelli che gli sono attorno, egli non \u00e8 spinto dall'amore, bens\u00ec dalla sola idea di aver potere sulla donna.\nNel frattempo Larry sopraggiunge alla ricerca di Leonora, credendo che ella lavori alla villa come domestica, ma apprende dallo stesso Smith, con vivo stupore, che la donna \u00e8 sua moglie ed \u00e8 persino incinta. Nonostante ci\u00f2 l'uomo \u00e8 innamorato della ragazza e si offre di portarla via, ma Smith minaccia la donna che se le conceder\u00e0 il divorzio, le porter\u00e0 via il bambino e non glielo far\u00e0 pi\u00f9 vedere.\nLa situazione per Leonora, avanti nella gravidanza, diventa insostenibile e quando Smith ha un nuovo attacco di cuore Leonora si rifiuta di aiutarlo, poi spinta dai sensi di colpa e credendo Smith morto viene portata da Larry in ospedale dove da alla luce un bambino nato morto.\nAdesso Smith non ha pi\u00f9 alcuna possibilit\u00e0 di dominare Leonora che \u00e8 libera di divorziare da lui per sposare Larry."}
{"id": "2366179", "revid": "767487", "url": "https://it.wikipedia.org/wiki?curid=2366179", "title": "Arrivals &amp; Departures", "text": "Arrivals &amp; Departures \u00e8 il terzo album in studio dei Silverstein, pubblicato nel 2007. Sulla spinta del successo del precedente lavoro \"Discovering the Waterfront\", l'album registra la posizione pi\u00f9 alta raggiunta dalla band nella Billboard 200 e in altre classifiche nel mondo; tuttavia le vendite complessive risultano alla fine inferiori e il disco non ottiene lo stesso successo del suo predecessore.\nBackground.\n\"Arrivals &amp; Departures\" nasce pochi giorni dopo che i Silverstein sono rientrati dal Never Shave Again Tour nel dicembre del 2006. La band si riunisce in una sala prove ed inizia a mettere assieme le idee che erano nate nel corso del tempo, e cos\u00ec nel giro di un paio di mesi viene completata la maggior parte delle canzoni, arrivando a scriverne anche delle altre che non sono poi state incluse nell'album, a differenza dei lavori precedenti in cui raggiunte le 11-12 canzoni la band terminava la fase di scrittura. In seguito, la band ha scelto come produttore Mark Trombino, noto per aver prodotto album di Jimmy Eat World e Blink-182, ed anche per questo in cima alla lista dei produttori ideali stilata dai vari membri della band. La collaborazione si rivela per\u00f2 poco proficua.\nIl cantante Shane Told ha pi\u00f9 volte parlato dei vari fattori che hanno negativamente influenzato l'album: secondo lui, il produttore dell'album, Mark Trombino, non era adatto a lavorare con la band, dato che imponeva le proprie scelte a dispetto di ci\u00f2 che i membri del gruppo credevano fosse meglio fare; ad esempio, volle che tutte le parti in scream fossero registrate in un solo giorno e che il disco nell'insieme fosse finito il pi\u00f9 presto possibile. Questo mise la band in condizioni di stress che non le permisero di lavorare al meglio. Tanto Trombino quanto Told, in pi\u00f9, avevano appena terminato due relazioni di lunga data, e probabilmente non erano focalizzati sull'album tanto quanto avrebbero dovuto. Inoltre l'aver registrato l'album a Los Angeles fu fonte di continue distrazioni per la band, che quindi era poco concentrata sul lavoro in studio. Nel complesso, il giudizio di Told a posteriori \u00e8 che \"Arrivals &amp; Departures\" \u00e8 s\u00ec un buon album, con alcune delle canzoni pi\u00f9 importanti a suo modo di vedere, ma in generale non era il tipo di passo in avanti che i fan volevano vedere dai Silverstein. Told ha detto che se potesse, tornerebbe indietro e modificherebbe numerose cose riguardanti questo album.\nClassifiche.\nL'album si piazza nella settimana d'esordio al 25\u00ba posto della Billboard 200, posizione pi\u00f9 alta nella carriera della band; nelle altre classifiche risulta l'album pi\u00f9 venduto della settimana fra quelli indipendenti, restando in classifica per due mesi e mezzo, raggiunge il 9\u00ba posto tra gli album rock e l'8\u00ba in quelli hard rock; poi 25\u00ba tra gli album digitali e 19\u00ba tra quelli alternativi.\nCanzoni.\n\"Worlds Apart\".\nIn base a quanto rivelato da Shane, il tema della canzone \u00e8 la lontananza che andare in tour comporta e gli effetti che questa ha sul mantenimento delle relazioni.\n\"My Disaster\".\nIl testo parla dei problemi con l'alcool avuti dal cantante Shane Told nel periodo della scrittura del disco.\n\"Still Dreaming\".\nSecondo ed ultimo singolo tratto da \"Arrivals &amp; Departures\". Il testo \u00e8 stato scritto da Shane in collaborazione con Neil e parla di quando finalmente si possono rivedere i propri cari dopo essere stati separati a causa del tour. Shane l'ha citata come la peggiore canzone dei Silverstein; secondo lui, il testo poteva essere scritto meglio e anche la musica ha delle parti rivedibili (in particolare il ponte con echi ska).\n\"Here Today, Gone Tomorrow\".\nIl testo della canzone riguarda John \"Beatz\" Holohan, il batterista della band Bayside morto in un incidente stradale durante il tour che il gruppo stava facendo proprio con i Silverstein. Sul \"booklet\" del CD al termine del testo compare appunto una dedica a Beatz. Le due band sono da allora legate da una forte amicizia.\n\"Vanity and Greed\".\nShane Told a qualche anno di distanza ha affermato che la canzone in un certo senso gli piace, ma che gli sembra molto strana e che non sa a cosa mai stessero pensando quando l'hanno scritta.\n\"True Romance\".\n\u00c8 la canzone pi\u00f9 lunga dell'album e deve il suo nome al film omonimo di Tony Scott, che in italiano \u00e8 stato intitolato \"Una vita al massimo\".\n\"Falling Down\" e \"Rain Will Fall\".\nLe due canzoni sono state inserite a fine album come tracce bonus per iTunes. Shane Told ha registrato le parti vocali da solo in uno studio a Toronto, ed infatti la sua voce suona leggermente diversa dal resto del CD, probabilmente per l'uso di una differente strumentazione di registrazione."}
{"id": "2366183", "revid": "1305772", "url": "https://it.wikipedia.org/wiki?curid=2366183", "title": "Ettore Frangipane", "text": "Laureato in giurisprudenza, ha lavorato alla RAI quarant'anni come giornalista radiotelecronista, da ultimo con la qualifica di inviato speciale per lo sport, \u00e8 stato commentatore in 11 Olimpiadi e in un centinaio di campionati mondiali in varie specialit\u00e0. Per la radio ha commentato soprattutto lo sci alpino e l'atletica leggera, in tv \u00e8 stata la voce negli anni ottanta di numerose specialit\u00e0 tra cui il campionato italiano di hockey su ghiaccio e il pattinaggio artistico. Nel 1983 ha vinto il secondo premio al Festival dell'umorismo sportivo di Ancona.\n\u00c8 anche vignettista, conosciuto come Frangi. Sue vignette sono apparse tra l'altro su Travaso, Bertoldo, Epoca, Playboy, Grazia, Domenica Quiz, Alto Adige, L'Adige, Il Mattino, il Corriere dell'Alto Adige. Ha illustrato alcuni libri. Ha pubblicato diversi libri, soprattutto di sport, raccolte di vignette e cronache altoatesine scritte sia in italiano che in tedesco tra cui la serie composta da cinque libri \"Bolzano scomparsa\" dove ha raccolto estratti delle cronache cittadine tra il 1850 e 1950."}
{"id": "2366184", "revid": "767487", "url": "https://it.wikipedia.org/wiki?curid=2366184", "title": "Io, io, io... e gli altri", "text": "Io, io, io... e gli altri \u00e8 un film del 1966 diretto da Alessandro Blasetti.\nTrama.\nSandro, noto giornalista e scrittore, decide di condurre un'inchiesta sull'egoismo umano. Per alcuni giorni osserva i comportamenti delle persone che frequenta o che incontra occasionalmente. Inoltre, sentendosi anch'egli parte dell'inchiesta, esamina anche il proprio comportamento presente e passato a suon di flashback. Ricco di numerose scene che evidenziano come la vita quotidiana di tutti sia impregnata di egoismo e tutto quello che ne consegue."}
{"id": "2366185", "revid": "287204", "url": "https://it.wikipedia.org/wiki?curid=2366185", "title": "Chlopsis bicolor", "text": "Il grongo bicolore (Chlopsis bicolor) \u00e8 un pesce di mare della famiglia Chlopsidae.\nDistribuzione e habitat.\nQuesta specie ha probabilmente un'ampia distribuzione geografica nell'Oceano Atlantico tropicale e subtropicale ma, data la rarit\u00e0, questo areale non \u00e8 noto con certezza. \u00c8 raro ma segnalato numerose volte in mar Mediterraneo, anche in acque italiane.\nVive a medie profondit\u00e0, soprattutto nel piano circalitorale, tra 30 e 350 metri, su fondi fangosi.\nDescrizione.\nHa un aspetto generale simile a quello del grongo o degli altri angulliformi ed \u00e8 completamente privo di pinne pettorali e di pinne ventrali. La mascella superiore sporge leggermente formando un muso arrotondato. L'apertura branchiale \u00e8 piccola e coperta da un cappuccio di pelle.\nIl colore \u00e8 bruno nella parte superiore del corpo e bianco in quella inferiore, le due colorazioni sono separate nettamente all'altezza della linea laterale.\nMisura fino a 40 cm.\nRiproduzione.\nNel mar Mediterraneo le uova, che sono pelagiche vengono deposte in agosto, la larva che se ne schiude \u00e8 un leptocefalo.\nBiologia.\nPassa quasi tutto il tempo infossato nel fango."}
{"id": "2366188", "revid": "1318658", "url": "https://it.wikipedia.org/wiki?curid=2366188", "title": "F1 Team", "text": "La F1 Team \u00e8 una casa discografica italiana attiva a partire dalla fine degli anni settanta.\nStoria della F1 Team.\nL'etichetta venne fondata da Sergio De Gennaro, come ramo della \"Panarecord Dischi\", di cui faceva parte e di cui segu\u00ec le vicende aziendali.\nSi caratterizzava per la specificit\u00e0 del suo catalogo, indirizzato verso la disco music, anche se non mancarono eccezioni come ad esempio Giorgio Gaber, che vi pubblic\u00f2: \"Io se fossi Dio\".\nDal 1983 a De Gennaro si affianca Carlo Nasi.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "2366192", "revid": "729019", "url": "https://it.wikipedia.org/wiki?curid=2366192", "title": "Where Quantity Is Job 1", "text": "Where Quantity Is Job #1 \u00e8 una raccolta del gruppo hardcore punk canadese Propagandhi, pubblicato dalla loro G7 Welcoming Committee Records il 15 novembre 1998. Contiene rarit\u00e0, tracce dal vivo, demo, brani fuori commercio e la ristampa del loro split con gli I Spy \"Propagandhi/I Spy\".\n\"Where Quantity is Job #1\" include la terza versione della canzone \"And We Thought Nation States Were a Bad Idea\", precedentemente pubblicata come \"\"Nation States\" in \"\", e come \"...And We Thought Nation States Were a Bad Idea\" nel loro secondo album di studio \"Less Talk, More Rock\"."}
{"id": "2366194", "revid": "767487", "url": "https://it.wikipedia.org/wiki?curid=2366194", "title": "A Shipwreck in the Sand", "text": "A Shipwreck in the Sand \u00e8 il quarto album dei Silverstein, uscito nel 2009. \u00c8 il primo concept album della band, nonch\u00e9 l'ultimo pubblicato con la Victory Records.\nBackground.\nDopo tre album in studio registrati e scritti nella stessa maniera (ovvero trovandosi in una stanza per cercare il \"sound\", le melodie ed i \"riff\" giusti), la band per il suo quarto album decide di operare in un modo diverso, ed il cantante Shane Told propone l'idea di scrivere un concept album, dove ci si dovesse preoccupare meno delle singole canzoni e pi\u00f9 della coralit\u00e0 del disco nel suo insieme. Approvata l'idea, Told inizia a scrivere la storia e successivamente le varie canzoni di \"A Shipwreck in the Sand\". La scelta dei temi trattati nei testi \u00e8 stata dettata dall'esigenza da parte di Told di esprimere le proprie sensazioni sulla crisi economica e sui suoi effetti sulle persone.\nMemori della negativa esperienza avuta con l'album precedente, \"Arrivals &amp; Departures\", i Silverstein decidono di registrare il nuovo disco in Canada, non lontano dalle proprie abitazioni, in modo da non essere esposti alle continue fonti di distrazione che la citt\u00e0 di Los Angeles aveva fornito loro nel 2007. La band inoltre ritorna a lavorare con il produttore Cameron Webb, che gi\u00e0 aveva prodotto il loro successo \"Discovering the Waterfront\" nel 2005.\nSuccesso commerciale.\nL'album vende qualche copia in meno del predecessore e raggiunge il 33\u00ba posto nella Billboard 200; nelle altre classifiche, si piazza al 3\u00ba posto negli album indipendenti rimanendo in classifica per 6 settimane, al 10\u00ba posto negli album rock, al 4\u00ba in quelli hard rock, al 33\u00ba negli album digitali e al 7\u00ba in quelli alternativi. Le minori vendite rispetto all'album precedente derivano in parte dal fatto che \"Arrivals &amp; Departures\" non era stato apprezzato da tutti i fan, e in parte dal minore impegno della Victory Records nella promozione del disco: Tony Brummel, proprietario dell'etichetta, aveva infatti chiesto alla band prima della pubblicazione del disco se avesse intenzione di rinnovare il contratto con la Victory, e siccome la band aveva lasciato intendere di non essere sicura di voler firmare un altro contratto, anche l'attivit\u00e0 di promozione per il disco \u00e8 stata meno intensa che in passato.\nCanzoni.\n\"Broken Stars\".\nLa canzone era originariamente un b-side di \"Arrivals &amp; Departures\", e doveva comparire nella colonna sonora per il film \"Prossima fermata - L'inferno\", ma venne poi scartata.\n\"American Dream\".\nSi tratta del secondo ed ultimo singolo estratto da \"A Shipwreck in the Sand\". Durante le riprese del video, Shane \u00e8 caduto attraverso il pavimento dell'edificio del set da un'altezza di 2,5 metri, atterrando fortunatamente in piedi senza subire particolari traumi.\n\"Born Dead\".\nShane Told ha citato \"Born Dead\" come la sua canzone preferita tra quelle che ha scritto. \u00c8 cantata in duetto con Scott Wade, ex voce dei Comeback Kid. Il corpo della canzone deriva da una vecchia composizione creata da Shane ai tempi dei Jerk Circus (la sua prima band) ma mai terminata.\n\"The End\".\nLa canzone conclusiva (dell'album e della storia, come d'altronde dice lo stesso titolo) \u00e8 cantata in duetto da Shane con la cantante canadese Lights, allora agli albori della propria carriera. Shane ha confermato che si pu\u00f2 intendere come una sorta di \"redenzione\" per i due protagonisti della storia. A quanto affermato, \u00e8 stata una delle canzoni pi\u00f9 difficili da concludere per i Silverstein, dato che gli ci sono voluti quasi 7 anni."}
{"id": "2366195", "revid": "195739", "url": "https://it.wikipedia.org/wiki?curid=2366195", "title": "Pil nominale", "text": ""}
{"id": "2366196", "revid": "122661994", "url": "https://it.wikipedia.org/wiki?curid=2366196", "title": "Conel Hugh O'Donel Alexander", "text": "Biografia.\nNato in Irlanda, si trasfer\u00ec con la famiglia all'et\u00e0 di 11 anni a Birmingham. Nel 1928 vinse una borsa di studio per studiare matematica al King's College dell'Universit\u00e0 di Cambridge, dove si laure\u00f2 nel 1931. Insegn\u00f2 matematica a Winchester dal 1932 al 1938. \nDurante la seconda guerra mondiale Alexander fu uno dei principali criptoanalisti impegnati a Bletchley Park nel decifrare i messaggi segreti tedeschi, tra cui il famoso Codice Enigma. Lavorava sotto la supervisione di Alan Turing e anche Harry Golombek faceva parte di questa \u00e9quipe. Dal 1944 fu addetto alla decifrazione del codice segreto giapponese JN-25\nCarriera scacchistica.\nVinse due volte il Campionato britannico, nel 1938 e 1956. Partecip\u00f2 a sei olimpiadi degli scacchi dal 1933 al 1958, vincendo una medaglia di bronzo individuale alle Olimpiadi di Folkestone 1933. \nTra i migliori risultati di torneo il secondo posto con Paul Keres, dietro a Samuel Reshevsky, al Torneo di Hastings 1937/38 e le vittorie nello stesso torneo nel 1946/47 (davanti a Savielly Tartakower) e nel 1953/53 (alla pari con David Bronstein). In quest'ultimo torneo vinse sia contro Bronstein che contro Alexander Tolush. \nNon partecip\u00f2 mai a tornei nei paesi dell'est europeo perch\u00e9, essendo impegnato in lavori di crittoanalisi \ncol ministero della difesa britannico, non gli veniva permesso dalle autorit\u00e0. \nNel 1946 vinse una partita contro Mikhail Botvinnik nel radio-match Gran Bretagna-Unione Sovietica. \nCur\u00f2 la rubrica scacchistica del Sunday Times negli anni sessanta e settanta.\nOpere.\nScrisse numerosi libri di scacchi, tra cui i seguenti:"}
{"id": "2366197", "revid": "195739", "url": "https://it.wikipedia.org/wiki?curid=2366197", "title": "Prodotto interno lordo nominale", "text": ""}
{"id": "2366199", "revid": "33277", "url": "https://it.wikipedia.org/wiki?curid=2366199", "title": "Chiesa del Santo Sepolcro (Parma)", "text": ""}
{"id": "2366202", "revid": "28592", "url": "https://it.wikipedia.org/wiki?curid=2366202", "title": "Francia Continentale", "text": ""}
{"id": "2366203", "revid": "28592", "url": "https://it.wikipedia.org/wiki?curid=2366203", "title": "Legge coranica", "text": ""}
{"id": "2366204", "revid": "935281", "url": "https://it.wikipedia.org/wiki?curid=2366204", "title": "Territorio metropolitano", "text": ""}
{"id": "2366205", "revid": "1226", "url": "https://it.wikipedia.org/wiki?curid=2366205", "title": "Teoria del complotto UFO", "text": ""}
{"id": "2366208", "revid": "484362", "url": "https://it.wikipedia.org/wiki?curid=2366208", "title": "Indipendenza dell'Algeria", "text": ""}
{"id": "2366210", "revid": "203463", "url": "https://it.wikipedia.org/wiki?curid=2366210", "title": "C.H.O'D Alexander", "text": ""}
{"id": "2366215", "revid": "1442080", "url": "https://it.wikipedia.org/wiki?curid=2366215", "title": "Leopoldo Massimilla", "text": "La sua attivit\u00e0 di studio si concentr\u00f2 nel campo della fluidizzazione e nelle sue applicazioni industriali, prime fra tutte la combustione. Venne nominato Professore Ordinario di impianti chimici nel 1966 e Preside della Facolt\u00e0 di Ingegneria dell'Ateneo napoletano Federico II dal 1973 al 1979. Nell'ambito del Consiglio Nazionale delle Ricerche (CNR) fond\u00f2 nel 1968 l'Istituto di Ricerche sulla Combustione.\nIl Ministero della Pubblica Istruzione, nel 1983, gli confer\u00ec la Medaglia d'oro ai Benemeriti della Scuola, della Cultura e dell'Arte e nel 1993 l'American Society of Mechanical Engineering lo insign\u00ec con uno Special Award per il suo contributo nella ricerca sulla combustione in letto fluido."}
{"id": "2366216", "revid": "276327", "url": "https://it.wikipedia.org/wiki?curid=2366216", "title": "Et\u00e0 delle Scoperte", "text": ""}
{"id": "2366217", "revid": "281901", "url": "https://it.wikipedia.org/wiki?curid=2366217", "title": "Grongo bicolore", "text": ""}
{"id": "2366223", "revid": "773636", "url": "https://it.wikipedia.org/wiki?curid=2366223", "title": "Guerra arabo-israeliana", "text": "Guerra arabo-israeliana identifica vari conflitti arabo-israeliani"}
{"id": "2366225", "revid": "1654832", "url": "https://it.wikipedia.org/wiki?curid=2366225", "title": "Rosalina Neri", "text": "Biografia.\nRosalina Neri \u00e8 stata considerata la \"Marilyn Monroe italiana\". Cantante e attrice, inizia la sua carriera artistica alla Rai in uno spettacolo di Marcello Marchesi, e continua con la commedia musicale di Garinei e Giovannini: \"Tobia candida spia\" (1954), accanto a Renato Rascel.\nPartecipa a vari spettacoli televisivi in Francia, Germania e negli USA come cantante. In particolare interpreta uno spettacolo musicale della televisione inglese, \"Rosalina Neri Show\", che la ITV manda in onda ogni settimana per due anni. Ha partecipato a diverse trasmissioni della BBC.\nDotata di una buona voce da soprano, Rosalina Neri interpreta ruoli di protagonista in \"La boh\u00e8me\", \"Faust\", \"Madama Butterfly\", \"Tha\u00efs\", \"Manon Lescaut\" e in opere moderne come \"La zitella e il ladro\" di Menotti al Teatro Regio di Parma. Canta al Teatro alla Scala e alla Piccola Scala, al Teatro Comunale di Bologna, al Teatro dell'Opera di Roma, al Teatro Massimo di Palermo e nei pi\u00f9 importanti teatri lirici d'Italia.\nNegli anni ottanta approda con Strehler al Piccolo di Milano, per una lunga serie di rappresentazioni (a cominciare da \"La grande magia\" di Eduardo De Filippo).\nNel 1989 partecipa allo sceneggiato televisivo \"I promessi sposi\" di Salvatore Nocita, nel ruolo di Perpetua, e dal 1999 al 2004 fa parte del cast della sitcom \"Finalmente soli\", con Gerry Scotti e Maria Amelia Monti."}
{"id": "2366227", "revid": "1543377", "url": "https://it.wikipedia.org/wiki?curid=2366227", "title": "Matteo Pedrali", "text": "Gli inizi.\nFiglio primogenito di Paolo Pedrali e Teresa Cadei, Matteo nacque a Palazzolo sull'Oglio il 24 settembre nel 1913. La famiglia abitava nel centro storico della cittadina, in piazzetta Vincenzo Rosa, dove il giovane frequent\u00f2 le scuole elementari. Fin dall'adolescenza dimostr\u00f2 interesse per l'arte e uno spiccato talento creativo, che convinse i genitori a iscriverlo nel 1929 all'Istituto d'Arte Fantoni di Bergamo. In seguito, perfezion\u00f2 la sua formazione frequentando l'Accademia Carrara sotto la guida del maestro Contardo Barbieri. Tra i suoi primi lavori per Palazzolo figura la decorazione della sala del Circolo culturale \u201cBenito Mussolini\u201d, realizzata nel 1930, di cui rimane unicamente un cartone preparatorio raffigurante l\u2019\"Automobile in corsa\" legato a valori dinamico-spaziali propri del secondo futurismo interpretato nella chiave dei clich\u00e9s pubblicitari.\nSan Giovanni e il premio Bettoni-Cazzago.\nSi dimostra subito pittore colto e sensibile aggiornato sulle novit\u00e0 artistiche non solo del panorama italiano; infatti, gi\u00e0 nella produzione della prima met\u00e0 degli anni trenta rivela particolare attenzione ai lavori di Carr\u00e0, Funi, Morandi, Casorati e a quelli dei maggiori esponenti delle Avanguardie europee, che ebbe modo di studiare visitando pi\u00f9 volte la straordinaria collezione dell'avvocato Pietro Feroldi a Brescia. A partire dal 1932 Pedrali partecip\u00f2 a mostre collettive di pittura sia provinciali che regionali: l'originalit\u00e0 e la raffinatezza del suo linguaggio espressivo suscitarono l'ammirazione della critica, al punto che in occasione della \"Mostra del Dopolavoro\" allestita in piazza Vittoria a Brescia nel dicembre del 1932, un anonimo recensore (probabilmente si trattativa dello stesso Feroldi) ne diede notizia sul \u201cPopolo di Brescia\u201d sottolineandone \u00abl'abilit\u00e0, il gusto sicuro e deciso con il quale compone le sue opere\u00bb.\nNel 1934 l'artista ottenne il primo riconoscimento pubblico vincendo il premio Bettoni-Cazzago alla Sindacale di Brescia presentando il dipinto La ragazza di Gerusalemme; l'anno seguente port\u00f2 a termine gli affreschi della chiesa di San Giovanni Evangelista a Palazzolo, commissionati da don Alberto Morandi, rettore del vicino orfanotrofio maschile dedicato a san Gerolamo Emiliani. Il grande ciclo parietale, suddiviso in sei parti, narra l'operato del santo a Venezia e nel territorio bergamasco ed \u00e8 un omaggio alla sua gente, poich\u00e9 i personaggi ritratti sono giovani e anziani palazzolesi. Come scrive Davide Dotti nel catalogo della mostra del centenario della nascita, \u00abvi si nota una tavolozza cromatica assai ricca e carica e un gusto primitivista, arcaico e solenne in certe forme solide e potenti nella modellazione volumetrica, che deriva dall'amore che l'artista nutriva per i grandi maestri del Tre-Quattrocento italiano, da Giotto a Masaccio fino a Piero della Francesca\u00bb. I lavori in San Giovanni furono per l'artista il primo importante banco di prova al cospetto della sua comunit\u00e0. Elda Fezzi, nel catalogo della mostra a lui dedicata nel 1984, asserisce: \u00abDurante la lavorazione ebbe per ben due volte la visita del celebre Mario Sironi, dal quale il nostro, ormai illustre artista, ebbe i pi\u00f9 caldi consensi. Un'opera eseguita con spirito giovanile e con prepotente disinvoltura rispetto ai nuovi tempi e tutto ci\u00f2 in un ambiente caratteristico del Sei e Settecento\u00bb.\nA Roma con Severini e a Venezia con Cardazzo.\nNel 1936 Pedrali si diplom\u00f2 alla Carrara e partecip\u00f2 alla mostra-concorso degli allievi dell'Accademia vincendo la borsa di studio offerta dall'Arciconfraternita dei Bergamaschi a Roma, che gli valse un soggiorno di studi nella Capitale della durata di un anno. L'arrivo nell'Urbe gli apr\u00ec le porte del grande palcoscenico nazionale. Ebbe cos\u00ec modo di entrare in contatto con gli ambienti della Scuola romana, da Mafai a Cagli fino a Gentilini, e di frequentare lo studio del grande Gino Severini. L'incontro con le correnti artistiche romane si accompagnava alla scoperta del paesaggio laziale, che il pittore descrisse in un articolo pubblicato sul \u201cPopolo di Brescia\u201d nel febbraio del 1937: \u00abLa campagna romana rude e intima, che resta assente in gran parte della modernit\u00e0 utile, che alle volte ci opprime, vorrei dire di pi\u00f9: ci comanda\u00bb. Nonostante la sua presenza nel contesto bresciano fosse piuttosto sporadica in quegli anni, Pedrali partecip\u00f2 comunque alle Sindacali di Milano, Brescia e anche di Napoli, esponendo alcune tele. Nello stesso periodo strinse amicizia con Giuseppe Cesetti che lo invit\u00f2 a Venezia, ove il maestro toscano insegnava all'Accademia di Belle Arti. A partire dall'autunno del 1937 si trasfer\u00ec in Laguna, conobbe i pittori della Scuola di Burano (Pio Semeghini, Mario Vellani Marchi, Rina Soldo) e strinse amicizia con Carlo Cardazzo di cui esegu\u00ec uno splendido ritratto datato 1935, a riprova che i rapporti con il grande mercante e mecenate risalivano a qualche anno prima. Cardazzo lo ospit\u00f2 per alcuni anni, lo mise in contatto con personalit\u00e0 come De Pisis, Vedova, Santomaso, Pizzinato e cerc\u00f2 di lanciarlo quale giovane promessa dell'arte italiana. Si profilava per il Nostro un futuro roseo ma, per ragioni tutt'oggi ignote, egli nel 1942 decise improvvisamente di far ritorno nella nat\u00eca Palazzolo. Come ha acutamente osservato Mario de Micheli, Pedrali \u00abavrebbe potuto puntare sull'attiva simpatia di Carlo Cardazzo, avrebbe potuto giovarsi dell'amicizia che Severini nei giorni romani gli aveva dimostrato, ma aveva capito che la sua vocazione era un'altra: era cio\u00e8 una vocazione al raccoglimento, di contemplazione, fuori dalle polemiche e dalle contese del mondo artistico che aveva conosciuto, di cui aveva finito per avvertire solo il fastidio pi\u00f9 che il vantaggio\u00bb.\nNel 1939 partecip\u00f2 alla prima edizione del Premio Bergamo, il concorso ideato dall'allora ministro dell'Educazione Giuseppe Bottai, sostenitore del gruppo Corrente di cui facevano parte giovani pittori quali Birolli, Guttuso, Migneco, Vedova, Morlotti, Sassu nonch\u00e9 il milanese Ernesto Treccani. Nel 1940 Pedrali espose nuovamente nella citt\u00e0 orobica, alla Rotonda dei Mille, una selezione di quaranta opere realizzate nel corso degli anni trenta, in quella che fu la sua seconda mostra personale dopo quella allestita al circolo \u201cBenito Mussolini\u201d di Palazzolo sull'Oglio nel marzo 1935. Tra i suoi soggetti preferiti figuravano gli amati cavalli (il nonno importava purosangue dall'Ungheria), gli autoritratti, le scene di genere, le nature morte e la pittura di paesaggio che, a partire dai primi anni quaranta, abbandona l'oramai consolidata poetica novecentista e conosce un'improvvisa svolta espressionista.\nIl ritorno a Palazzolo.\n\u00c8 in quegli anni che la vena artistica di Pedrali, sulla scia di Corrente e della lezione di Ennio Morlotti, si carica di un'inedita tensione emotiva, caratterizzata da uno stile pi\u00f9 libero, sciolto e quasi concitato, e da una tavolozza accesa e violenta. Lo testimoniano i numerosi paesaggi del lago d'Iseo, opere pi\u00f9 volte replicate che celano un velato simbolismo. \u00c8 lo stesso pittore, infatti, ad affermare in occasione di una mostra tenutasi a Cassano d'Adda nel 1966, come \u201cla barca rappresentasse un simbolo e un mito, un momento di evasione dalla vita quotidiana, per lasciarsi cullare dalle acque terse in un lago di pace, o sospingere da vele grandi verso il verde paradiso dei nostri anni infantili, gonfie delle speranze deluse o delle amarezze che la vita ci ha riservato, per trasformarle in un canto di poesia perenne\u201d.\nNel 1945 il maestro pubblic\u00f2 un libro di poesie intitolato \"Nozze d'argento di Mat\u00ec\": con questo nomignolo, assegnatogli dai suoi concittadini, firm\u00f2 anche numerosi dipinti, soprattutto nel sesto decennio del secolo. Nello stesso anno si tenne la personale presso la Galleria Tamanza di Bergamo e, sempre in citt\u00e0, fu presente alla Mostra Nazionale Premio Fra Galgario. Il dopoguerra si apr\u00ec per lui all'insegna di numerose rassegne: dalle Mostre di Arte Sacra organizzate dall'Angelicum di Milano alle esposizioni del Gruppo Bergamo; dalla mostra del Premio Zuccarelli a Brescia a quella del premio Citt\u00e0 di Bergamo; dalla Mostra Nazionale Premio Michetti di Francavilla a Mare alla I Biennale d'Arte Sacra di Novara fino alla significativa partecipazione alle due Biennali di Venezia del 1948 e 1950. Dopo il fidanzamento durato sei anni, nel 1955 spos\u00f2 Gina Cortinovis che nel 1959 diede alla luce Chiara. Sempre nel 1959 espose all'VIII Quadriennale di Roma insieme ad altri maestri bresciani quali Pierca, Stagnoli, Vicentini e Lusetti, mentre nel 1961 partecip\u00f2 all'Interprovinciale di Cremona e alla XII Mostra Interprovinciale del Premio Copparo a Ferrara. A partire all'incirca dalla met\u00e0 degli anni sessanta la pittura di Pedrali and\u00f2 progressivamente riacquistando tonalit\u00e0 chiare immerse in un bagno di luce cristallina, con una visione geometrizzante dello spazio di matrice post-cubista. Poetica espressiva che l'artista svilupp\u00f2 e approfond\u00ec fino alle ultime opere della fine degli anni Settanta, che paiono quasi essere \u00abl'essenza stessa della pittura e della realt\u00e0\u00bb.\nGli ultimi anni.\nMaestro ormai molto noto ed apprezzato, nel 1969 venne premiato dal Comune di Palazzolo quale cittadino particolarmente distintosi per i suoi meriti artistici. Un lustro dopo, venne pubblicata la prima monografia su Pedrali a cura di Mario De Micheli, accompagnata da una ricca antologia critica. Le ultime due mostre personali, dedicate rispettivamente ai lavori eseguiti tra il 1932 e il 1978 e ai paesaggi palazzolesi, furono allestite a Brescia presso la Galleria La Nuova Citt\u00e0 nel marzo del 1979 e a Palazzolo presso la Galleria La Roggia nell'ottobre dello stesso anno, pochi mesi prima della sua morte, che lo colse a 66 anni il primo marzo del 1980. Uomo umile, schivo e riservato, apprezzato insegnante per molti anni alle scuole medie di Palazzolo, verr\u00e0 sempre ricordato dai suoi concittadini con nostalgia e affetto con le parole di Elvira Cassa Salvi: \u00abil dolce, caro, mite poeta del pennello; una nota di autentica poesia che si spegne dopo aver risonato in sordina, accogliendo gli echi armonici di un territorio artistico ben pi\u00f9 ampio della nostra provincia\u00bb."}
{"id": "2366228", "revid": "1573940", "url": "https://it.wikipedia.org/wiki?curid=2366228", "title": "Alepisaurus ferox", "text": "Alepisaurus ferox , conosciuto comunemente come sauro feroce, \u00e8 un pesce abissale della famiglia Alepisauridae.\nDistribuzione e habitat.\n\u00c8 cosmopolita e si incontra anche nel mar Mediterraneo, oltre che in tutti gli oceani. Vive di solito in acque tropicali e subtropicali ma durante la buona stagione si porta anche a latitudini subpolari. \u00c8 raro (o meglio scarsamente incontrato) in tutto il suo areale. \nVive a grandi profondit\u00e0 (almeno fino a 1000 metri) ma fa talvolta delle comparse in acque superficiali.\nDescrizione.\nHa un aspetto feroce, soprattutto per la profonda bocca armata di grandi denti caniniformi sporgenti che supera gli occhi molto grandi. Il corpo \u00e8 slanciato e sottile, a sezione cilindrica. La pinna dorsale \u00e8 lunghissima e molto alta, con i primi raggi filiformi allungati, \u00e8 presente una piccola pinna adiposa; la pinna caudale \u00e8 profondamente forcuta, il lobo superiore porta un prolungamento filiforme. La pinna anale \u00e8 bassa; le pinne ventrali arretrate e le pinne pettorali lunghe ed inserite in basso sul corpo. \u00c8 molto fragile.\nIl colore \u00e8 bronzeo iridescente con fitti punti scuri. Le pinne sono nere.\nRaggiunge sicuramente 1,5 m di lunghezza e sembra possa raggiungere i 2 metri.\nAlimentazione.\nFeroce predatore, caccia pesci, cefalopodi, salpe, crostacei ed, in generale, tutto ci\u00f2 che incontra.\nPredatori.\nSono riportati casi di predazione da parte di tonni, pesci re, squali e foche."}
{"id": "2366231", "revid": "484362", "url": "https://it.wikipedia.org/wiki?curid=2366231", "title": "Amedeo di Savoia Aosta", "text": ""}
{"id": "2366232", "revid": "110157", "url": "https://it.wikipedia.org/wiki?curid=2366232", "title": "Torpig", "text": "Torpig, anche conosciuto come Sinowal o Anserin, principalmente diffuso insieme al rootkit Mebroot, \u00e8 un tipo di botnet diffusa da vari cavalli di troia che possono infettare i computer con Microsoft Windows.\nTorpig elude le applicazioni anti-virus attraverso l'uso della tecnologia rootkit e del Data mining che infetta il sistema per le credenziali d'accesso e le password permettendo a chi attacca completo accesso al computer.\n\u00c8 presumibilmente anche in grado di modificare i dati presenti nel computer.\nDal novembre 2008 ha rubato circa 500.000 conti bancari in rete e carte di credito e di debito e viene descritto come \"uno dei metodi pi\u00f9 avanzati mai creati dalla criminalit\u00e0\".\nAll'inizio del 2009 ricercatori dell'universit\u00e0 della California di Santa Barbara presero il controllo della botnet per 10 giorni, durante i quali hanno recuperato oltre 70Gb di dati rubati.\nHanno stilato un rapporto molto dettagliato di come la botnet operi."}
{"id": "2366233", "revid": "28592", "url": "https://it.wikipedia.org/wiki?curid=2366233", "title": "I guerra arabo-israeliana", "text": ""}
{"id": "2366234", "revid": "767487", "url": "https://it.wikipedia.org/wiki?curid=2366234", "title": "Reach the Sky", "text": "I Reack the Sky sono stati un gruppo musicale statunitense, attivo fra il 1997 e il 2003.\nStoria.\nGli inizi (1997).\nLa band si forma a Boston nel 1997, e la prima formazione \u00e8 formata da Ian Larrabee (voce), Chris Chasse (chitarra), Nick Serino (seconda chitarra), Dan Tammik (basso) e Jim McCormick (batteria).\nInizialmente la band sceglie il nome \"Misled\", ma decide di cambiarlo in Reach the Sky prima della registrazione del primo demo, che esce nel 1997 su Tortuga Records; pochi mesi dopo la band registra un secondo demo.\nSubito dopo Serino lascia la band e viene rimpiazzato da Brendan Maguire. Poco dopo anche McCormick esce dal gruppo e al suo posto alla batteria arriva Mike Poorman, che per\u00f2 non viene accreditato nell'EP \"Open Roads and Broken Dreams\", che esce nel luglio 1998. Dopo la pubblicazione di questo EP si registra un altro cambio di formazione: Mike Poorman, nella band da appena tre mesi, lascia la band e il gruppo rimane momentaneamente senza batterista. Nello stesso periodo viene pubblicato uno split con i With One Intent, composto da due tracce per band.\nI primi album e la crescita (1998-2001).\nNel dicembre 1998 la band trova un batterista temporaneo, Bob Mahoney, con la quale il gruppo registra un altro EP, \"Everybody's Hero\", pubblicato dalla Victory Records. Nel frattempo Bob diventa batterista a tempo pieno, cos\u00ec la band riesce a registrare e pubblicare il suo primo album in studio, \"So Far From Home\", sempre con la Victory.\nDopo una partecipazione al Warped Tour in estate, esce dal gruppo il bassista Dan Tammik, e la band, non riuscendo a trovare un rimpiazzo, decide di spostare il secondo chitarrista Brendan Maguire al basso; questa che \u00e8 inizialmente una soluzione temporanea diventa definitiva e la band continua a suonare senza seconda chitarra.\nNel luglio 2000 esce, su Indecision Records, uno split con i Buried Alive, mentre nel novembre dello stesso anno la band \u00e8 in studio per registrare un nuovo album. Nel gennaio 2001 esce uno split live con All Out War e Grey Area dal titolo \"NYC Takeover Volume I\", mentre nel marzo 2001 esce il secondo album della band, \"Friends, Lies, and the End of the World\".\nUltimo EP e scioglimento (2002-2003).\nDopo una prolungata assenza dallo studio di registrazione per via degli impegni dal vivo, la band registra e pubblica il suo terzo EP \"The Transient Hearts\" nel 2002. Nell'estate dello stesso anno la band partecipa per la seconda volta al Warped Tour ma, alcuni mesi dopo, a causa di vari problemi personali dei componenti, la band si scioglie dopo aver suonato l'ultimo concerto il 9 febbraio 2003."}
{"id": "2366236", "revid": "54354", "url": "https://it.wikipedia.org/wiki?curid=2366236", "title": "University of California, Santa Barbara", "text": ""}
{"id": "2366239", "revid": "281901", "url": "https://it.wikipedia.org/wiki?curid=2366239", "title": "Sauro feroce", "text": ""}
{"id": "2366242", "revid": "28592", "url": "https://it.wikipedia.org/wiki?curid=2366242", "title": "III guerra arabo-israeliana", "text": ""}
{"id": "2366243", "revid": "1305772", "url": "https://it.wikipedia.org/wiki?curid=2366243", "title": "Monte Sautron", "text": "Il Monte Sautron (3166\u00a0m) \u00e8 una montagna delle Alpi Cozie, situata tra l'italiana valle Maira e la francese valle dell'Ubaye.\nCaratteristiche.\nLa montagna sorge sullo spartiacque principale alpino, in corrispondenza di un nodo ove diramano alcune dorsali secondarie. La vetta si trova sul confine Italia-Francia, ed \u00e8 divisa tra il comune italiano di Acceglio e quello francese di Larche.\nLa dorsale alpina principale giunge da nord-ovest, dal \"colle della Portiola\", e sale fino alla vetta; qui devia verso sud, discendendo verso il monte Vallonasso, dove piega di nuovo a sud-ovest fino a raggiungere il \"colle del Sautron\". Dalla vetta dirama una dorsale secondaria in direzione circa nord-est, che scende al passo detto \"la forcellina\", e prosegue in direzione della \"cima di Stroppia\", dove piega verso nord andando a formare il gruppo della Rocca Bianca. Un'ulteriore dorsale dirama dalla vetta in direzione nord, andando a digradare verso la \"val di Stroppia\", che dal \"colle della Portiola\" scende verso la valle Maira. Il versante francese presenta una costolatura meno evidenziata che scende in direzione est-sud-est verso la testata del \"vallone di Viraysse\".\nLa quota della montagna \u00e8 indicata in maniera differente nelle diverse cartografie nazionali: la cartografia italiana IGM indica una quota di 3166\u00a0m, mentre la cartografia francese IGN indica una quota di 3155\u00a0m.\nDal punto di vista geologico, la montagna \u00e8 costituita da un ammasso piuttosto omogeneo di calcari dolomitici e dolomie del Triassico, appartenenti al \"complesso brianzonese\"; a nord affiorano anche scisti carboniosi, argilliti calcaree e brecce dolomitiche sempre triassiche, appartenenti allo stesso complesso. Questa formazione appoggia su un basamento di calcescisti del Cretaceo superiore - Eocene, affioranti alla base sul versante francese.\nIl nome francese, T\u00eate de Sautron, riprende il toponimo \"Sautron\". Questo toponimo \u00e8 di origine occitana; una tradizione vuole che ricordi i molti emigranti piemontesi morti in questa zona nel tentativo di superare le Alpi per recarsi a lavorare in Francia.\nAscensione alla vetta.\nPrima ascensione.\nLa prima ascensione nota \u00e8 attribuita a Pio Paganini, ingegnere dell'Istituto Geografico Militare, che raggiunse la vetta nel 1877.\nVia normale.\nLa via normale si sviluppa sulla cresta secondaria che dirama dalla vetta verso nord. Dal versante italiano, la cresta si raggiunge con partenza dalla frazione \"Chiappera\" di Acceglio; si sale alla \"montagna di Stroppia\" seguendo il sentiero Dino Icardi, poi si piega a sinistra seguendo le indicazioni per il \"colle della Portiola\", seguendo per un tratto anche il sentiero Roberto Cavallero. Raggiunto il termine della cresta nord, si inizia a risalirla, tenendosi inizialmente un po' sulla destra, fino a raggiungere la croce di vetta. La traccia in cresta \u00e8 parzialmente segnata con bolli rossi. L'itinerario \u00e8 di tipo escursionistico, con difficolt\u00e0 valutata EE sulla scala italiana.\nUn percorso alternativo prevede di raggiungere invece il \"colle della Portiola\", e da qui risalire in vetta per la cresta nord-ovest. Per l'ascensione ci si pu\u00f2 appoggiare al rifugio Stroppia ed al bivacco Barenghi, in valle Maira; un po' pi\u00f9 distanti, il rifugio Campo Base a \"Chiappera\" di Acceglio, ed il rifugio Chambeyron nel \"vallone dello Chambeyron\" in Francia.\nAccesso invernale.\nIn stagione invernale l'ascensione alla vetta diventa un itinerario di sci alpinismo. L'avvicinamento pi\u00f9 comodo \u00e8 da Larche, con salita alla vetta per cresta dal \"colle della Portiola\"."}
{"id": "2366246", "revid": "62004", "url": "https://it.wikipedia.org/wiki?curid=2366246", "title": "Partecipanti alla Berner Rundfahrt 2009 (femminile)", "text": "Elenco delle partecipanti alla Berner Rundfahrt 2009 (femminile).\nAlla competizione hanno preso parte 23 squadre, per un totale di 126 cicliste. Germania, Austria, Canada, Paesi Bassi, Francia e Lussemburgo hanno partecipato con una rappresentativa nazionale."}
{"id": "2366250", "revid": "2205389", "url": "https://it.wikipedia.org/wiki?curid=2366250", "title": "Universit\u00e0 della California, Santa Barbara", "text": "L'Universit\u00e0 della California a Santa Barbara (in inglese: The University of California, Santa Barbara), conosciuta comunemente come UCSB o UC Santa Barbara, \u00e8 un'universit\u00e0 pubblica americana appartenente al sistema di campus dell'Universit\u00e0 della California.\nIl campus \u00e8 situato nei pressi di Santa Barbara, 160\u00a0km a nord-ovest da Los Angeles.\nFu fondata come college da insegnanti indipendenti. Nel 1944 si un\u00ec all'Universit\u00e0 della California divenendo il quarto pi\u00f9 vecchio campus del sistema."}
{"id": "2366251", "revid": "798140", "url": "https://it.wikipedia.org/wiki?curid=2366251", "title": "Hamani Diori", "text": "Gli inizi.\nNacque nella citt\u00e0 di Soudour\u00e9, vicino alla capitale Niamey, ed era il figlio di un ufficiale della salute pubblica, dell'amministrazione coloniale francese. Frequent\u00f2 la \"William Ponty Teachers Training College\" a Dakar, in Senegal, e lavor\u00f2 come insegnante in Niger dal 1936 al 1938.\nNel 1946, mentre lavorava come preside in una scuola di Niamey, divenne uno dei fondatori del Partito Progressista Nigerino (PPN) e fu eletto all'Assemblea nazionale francese.\nNel 1958, dopo un referendum che concesse al Niger una certa autonomia, Diori divenne presidente del governo provvisorio e successivamente, nel 1959 divenne Primo Ministro della Repubblica. Durante questo periodo, il governo francese viet\u00f2 tutti i partiti politici, tranne il PPN, rendendo effettivamente il Niger un Partito-Stato.\nPresidente del Niger.\nIl Niger ottenne l'indipendenza dalla Francia, il 3 agosto 1960 e Diori fu eletto presidente della Assemblea nazionale del paese tre mesi dopo. Durante la sua presidenza, Diori favori il mantenimento delle tipiche strutture sociali e tradizionali nigerine e preserv\u00f2 gli stretti legami economici con la Francia. Diori \u00e8 stato rieletto in modo incontrastato sia nel 1965 e sia nel 1970 e i suoi provvedimenti furono ratificati dal parlamento quasi all'unanimit\u00e0.\nSi guadagn\u00f2 il rispetto di tutto il mondo per il suo ruolo di portavoce degli affari africani, e di paciere nei conflitti che coinvolgevano le altre nazioni del continente; sul piano interno, invece, i suoi governi erano corrotti e negligenti, incapaci di attuare le riforme strutturali di cui il suo paese aveva un disperato bisogno. Nel 1965 sopravvisse ad un attentato e svent\u00f2 un colpo di Stato ai suoi danni, ed in risposta a delle manifestazioni di protesta ordin\u00f2 all'esercito di reprimere nel sangue qualunque tipo di opposizione al suo regime.\nA lui \u00e8 intitolato l'Aeroporto di Niamey-Diori Hamani, scalo della capitale del Paese.\nLa caduta.\nL'acuirsi dei disordini civili nel paese e la perdita del supporto delle principali etnie del Niger, indebolirono fortemente il governo di Diori che fu spodestato con un colpo di Stato, nel 1974, dai militari del tenente colonnello Seyni Kountch\u00e9. Venne incarcerato per 6 anni e condotto nel 1980 agli arresti domiciliari per i successivi 7 anni. Mor\u00ec il 23 aprile 1989 all'et\u00e0 di 72 anni.\nOnorificenze.\nOnorificenze nigerine.\nPersonalmente \u00e8 stato insignito dei titoli di:"}
{"id": "2366252", "revid": "28592", "url": "https://it.wikipedia.org/wiki?curid=2366252", "title": "II guerra arabo-israeliana", "text": ""}
{"id": "2366259", "revid": "237161", "url": "https://it.wikipedia.org/wiki?curid=2366259", "title": "Santuario della Madonna delle lacrime", "text": ""}
{"id": "2366262", "revid": "352448", "url": "https://it.wikipedia.org/wiki?curid=2366262", "title": "Tolman-Oppenheimer-Volkoff limit", "text": ""}
{"id": "2366264", "revid": "486946", "url": "https://it.wikipedia.org/wiki?curid=2366264", "title": "Giaguarundi", "text": ""}
{"id": "2366270", "revid": "1342013", "url": "https://it.wikipedia.org/wiki?curid=2366270", "title": "Cantoria di Luca della Robbia", "text": "La Cantoria di Luca della Robbia \u00e8 un'opera scolpita per la cattedrale di Santa Maria del Fiore di Firenze ed oggi conservata nel Museo dell'Opera del Duomo, davanti all'altra cantoria di Donatello. Considerata uno dei capolavori del primo rinascimento fiorentino, fu scolpita tra il 1431 e il 1438 ed \u00e8 alta 348\u00a0cm.\nStoria.\nIn vista della consacrazione della cattedrale le maestranze dell'Opera, che sovrintendevano alla costruzione, affrettarono nei primi decenni del XV secolo il completamento della decorazione interna ed esterna, almeno nelle parti pi\u00f9 essenziali.\nPer ospitare i coristi addetti ai canti liturgici e il nuovo organo maggiore, ordinato a Matteo da Prato nel 1432, venne deciso di costruire due cantorie o \"pergami\" nel presbiterio, che stessero simmetricamente in posizione rialzata ai lati dell'altare maggiore, uno sulla porta della sagrestia dei Canonici e uno su quella della sagrestia delle Messe.\nLa prima ad essere menzionata nei documenti \u00e8 quella per il lato della Sagrestia delle Messe (a sinistra), commissionata a Luca nel 1431, ma siccome nei tre anni precedenti tutti i finanziamenti alla cattedrale erano stati congelati dall'Arte della Lana a causa della guerra contro Milano, non si pu\u00f2 escludere che il progetto fosse anteriore a tale data. Fu lo stesso Matteo da Prato a suggerire il soggetto del salmo 150 (\"Laudate Domini\"), i cui versetti sono scolpiti su tre fasce (sul bordo in alto, in basso e sotto i mensoloni). \u00c8 la prima opera di sicura attribuzione di Luca che si conosca, che all'epoca aveva circa trent'anni.\nLuca scolp\u00ec i vari pannelli iniziando da quelli laterali e portandone a compimento due all'anno. Col passare del tempo i pannelli successivi vennero giudicati migliori, perci\u00f2 pagati di pi\u00f9. L'opera venne completata nel 1438, un anno prima della cantoria di Donatello, ed il compenso complessivo ricevuto da Luca fu di 382 fiorini, come testimoniano i documenti dell'epoca. La cantoria era coronata da due figure in bronzo, menzionati da Vasari, forse i due putti reggicandela oggi al Museo Jacquemart-Andr\u00e9 di Parigi.\nNel 1688, per le nozze del Gran Principe Ferdinando de' Medici con Violante di Baviera, l'intera cattedrale venne addobbata con grande sfarzo barocco e le due cantorie, giudicate troppo piccole e fuori moda, vennero smontate e depositate nei locali dell'Opera, tenendo per\u00f2 le basi e i mensoloni come sostegno di due nuove, enormi cantorie lignee intarsiate. Nel XIX secolo, durante i lavori generali di ristrutturazione e selezione delle opere nella cattedrale, diretti da Gaetano Baccani, vennero rimosse anche le parti restanti e montate due semplici cantorie in pietra tuttora visibili.\nLe cantorie nel XIX secolo furono al centro di numerose proposte di ricomposizione e musealizzazione: vennero esposte per tempi pi\u00f9 o meno lunghi agli Uffizi e al Bargello, mentre si avvicendavano controverse proposte di riassemblaggio, magari al loro posto in Duomo.\nNel 1887 venne infine deciso di dedicare loro un nuovo museo, il Museo dell'Opera del Duomo, realizzato dall'architetto Luigi del Moro, dove potessero essere ammirata accanto ad altre opere provenienti dalla cattedrale, dai monumenti satellite e dai depositi dell'Opera, che si and\u00f2 via via arricchendo nei decenni successivi. In quell'occasione le due cantorie vennero rimontate, restaurate e reintegrate con piccoli interventi trascurabili.\nDescrizione.\nOggi la cantoria originale \u00e8 montata in una sala del museo all'altezza che originariamente aveva in Duomo. I pannelli che la compongono sono copie, mentre gli originali sono stati staccati ed esposti al di sotto di essa, per permettere una migliore fruizione ravvicinata da parte del pubblico.\nLa cantoria affidata a Luca era in una posizione migliore poich\u00e9 posta su una parete verso nord, che veniva illuminata dalla luce proveniente da sud.\nL'opera \u00e8 composta come un parallelepipedo sostenuto da cinque mensole, ornate da girali e volute. L'architettura dell'insieme segue la nitida logica rinascimentale avviata dal Brunelleschi. In corrispondenza di ciascuna mensola e agli spigoli si levano sul parapetto una coppia di piccole paraste scanalate con capitelli corinzi. Si vengono cos\u00ec a creare quattro spazi quadrati sul fronte e due ai lati (questi ultimi rettangolari) dove sono collocate le formelle scolpite a bassorilievo. Altre quattro formelle si trovano tra le mensole, per un totale di dieci. Sulla cimasa, composta con dentelli e modanature come nell'arte classica, si trova la prima delle tre fasce dove \u00e8 scritto il testo latino, in caratteri capitali all'antica, del \"salmo 150\", che prosegue nella fascia alla base e in quella sotto le mensole.\nI rilievi.\nI rilievi illustrano abbastanza fedelmente il versetti del salmo: \"Lodate Dio [...] al suono della tromba, lodatelo con arpe e cetre, lodatelo con tamburi e danze, lodatelo con liuti e flauti, lodatelo con cembali sonori, lodatelo con cembali squillanti\".\nPer inscenare il testo biblico l'artista compose diversi gruppi di fanciulli di diverse et\u00e0, colti mentre cantano, danzano e suonano. Il rilievo \u00e8 piuttosto alto e spicca col chiaroscuro sullo sfondo liscio\nLe opere, rifinite con grandissima cura, sono impostate secondo una serena e pacata compostezza, secondo ideali di bellezza classica. I personaggi scolpiti esplorano vari stati d'animo e danno il senso di personaggi vivi, colti nelle varie sfumature psicologiche, dalla gioia pi\u00f9 partecipata alla contemplazione, dalla concentrazione allo scherzo fanciullesco. L'insieme trasmette un senso di grazia e di equilibrio, oltre che di perfetta padronanza tecnica dell'artista. Alcuni pannelli, scolpiti successivamente alla fase iniziale, mostrano l'influenza dei putti danzanti di Donatello nel pulpito del Duomo di Prato, al quale accenna anche una lettera di Matteo da Prato del 1434.\nL'opera gemella di Donatello \u00e8 invece caratterizzata da un pi\u00f9 frenetico e vibrante movimento, che fuse con grande originalit\u00e0 una serie di ispirazioni diverse: l'arte dei sarcofagi romani, le opere paleocristiane e romaniche, citando anche la stessa facciata di Arnolfo del Duomo di allora."}
{"id": "2366273", "revid": "1782831", "url": "https://it.wikipedia.org/wiki?curid=2366273", "title": "Simulcrypt", "text": "Il simulcrypt \u00e8 uno dei due modi per rendere fruibili, con il medesimo apparecchio (set-top box, televisore, videoregistratore, ecc.), servizi radio e/o televisivi criptati con sistemi di accesso condizionato diversi. L'altro modo per ottenere il medesimo risultato \u00e8 il multicrypt.\nGeneralit\u00e0.\nIl simulcrypt prevede che ogni servizio radio e/o televisivo venga criptato con pi\u00f9 sistemi di accesso condizionato. In tal modo \u00e8 sufficiente che l'apparecchio sia in grado di decriptare uno qualunque di tali sistemi di accesso condizionato per permettere all'utente la fruizione di tutti i servizi radio e/o televisivi criptati.\nIl simulcrypt richiede un semplice accordo di licenza tra i fornitori dei sistemi di accesso condizionato e i fornitori dei servizi radiotelevisivi. \"Semplice\" nel senso che \u00e8 la soluzione migliore per l'utente in quanto per poter fruire dei servizi radio e/o televisivi criptati \u00e8 sufficiente che l'apparecchio di cui dispone sia in grado di decriptare uno qualunque dei sistemi di accesso condizionato utilizzati. Per i fornitori di servizi radio e/o televisivi rimane invece la scelta pi\u00f9 onerosa in quanto necessitante l'acquisto dei diritti di utilizzo per pi\u00f9 sistemi di accesso condizionato. \nSimulcrypt in Italia.\nIl simulcrypt \u00e8 stata la scelta operata in Italia dalle piattaforme digitali satellitari concorrenti D+ (in seguito rinominata TELE+ DIGITALE) e Stream TV. All'epoca infatti era stata imposta \u00abla fruibilit\u00e0 delle diverse offerte di programmi digitali con accesso condizionato e la ricezione dei programmi radiotelevisivi digitali in chiaro mediante l'utilizzo di un unico apparato\u00bb attraverso la cosiddetta \"Legge sul decoder unico\" (Decreto Legge\n30 gennaio 1999, n. 15 convertito con modificazioni nella Legge 29 marzo 1999, n. 78). Oggi tale legge non esiste pi\u00f9 in quanto abrograta dall'art. 54 del \"Testo unico della radiotelevisione\" (Decreto Legislativo 31 luglio 2005, n. 177).\nLa legge sul decoder unico fu il risultato della mobilitazione delle associazioni di consumatori preoccupate della proliferazione di set-top box nelle case degli utenti interessati a sottoscrivere pi\u00f9 offerte televisive criptate o decisi a cambiare offerta, e fu velocemente dimenticata dopo la fusione di Telepi\u00f9 e Stream in SKY Italia. La piattaforma di SKY Italia, Sky, non \u00e8 tuttavia ad oggi l'unica offerta a pagamento disponibile via satellite per il mercato italiano; esistono infatti varie altre offerte di operatori televisivi minori come ad esempio Conto TV. La maggior parte di esse offre per\u00f2 solo contenuti per un pubblico adulto. \nNel 2009 ha visto la luce Tiv\u00f9sat, piattaforma satellitare gratuita che vede riuniti tre dei maggiori operatori televisivi italiani. La programmazione di Tiv\u00f9sat \u00e8 di tipo \"free to view\" criptata in Nagravision, sistema di accesso condizionato diverso da quello utilizzato da Sky Italia che, per la propria piattaforma SKY, cripta i propri contenuti col sistema di accesso condizionato VideoGuard. \nAd oggi, l'unico apparecchio televisivo in grado di decriptare con regolare licenza il VideoGuard di SKY e contemporaneamente alloggiare Moduli di Accesso Condizionato esterni (meglio conosciuti come CAM) per la fruizione di contenuti criptati con altri sistemi di accesso condizionato, \u00e8 il set-top box XDOME HD-1000NC, disponibile in commercio dalla primavera 2009. Tuttavia, l'azienda produttrice del decoder \u00e8 stata posta in liquidazione, ed il futuro dell'apparecchio \u00e8 al momento incerto."}
{"id": "2366279", "revid": "1452073", "url": "https://it.wikipedia.org/wiki?curid=2366279", "title": "Pok\u00e9mon Oro HeartGold e Argento SoulSilver", "text": " e sono una coppia di videogiochi RPG della serie \"Pok\u00e9mon\" per Nintendo DS e Nintendo DSi.\nAmbientati principalmente nella regione di Johto e Kanto, sono dei rifacimenti dei videogiochi della seconda generazione \"Pok\u00e9mon Oro\" e \"Argento\". Lo sviluppo dei videogiochi, annunciati al Pok\u00e9mon Sunday, programma trasmesso su TV Tokyo dedicato al mondo dei Pok\u00e9mon, cade nel decimo anniversario dalla pubblicazione dei titoli per Game Boy Color. La data di lancio giapponese del 12 settembre \u00e8 stata scelta in omaggio a \"Pok\u00e9mon Giallo\", uscito nel 1998.\nModalit\u00e0 di gioco.\nIl gioco presenta un aggiornamento sia delle regioni di Johto e Kanto, rese interamente in 3D e con nuove modifiche sia ad alcuni ambienti (compreso il laboratorio del Professor Elm a Borgo Foglianova), che all'aspetto di alcuni Pok\u00e9mon (tra cui i Pok\u00e9mon iniziali e i leggendari che appaiono in copertina: Ho-Oh e Lugia). La protagonista femminile \u00e8 stata inoltre sostituita da Cetra che avr\u00e0 un Pok\u00e9Gear di colore differente dal personaggio maschile. Altra novit\u00e0 introdotta \u00e8 che i Pok\u00e9mon seguiranno il giocatore come avveniva nella versione Gialla del gioco.\nTra i Pok\u00e9mon speciali che \u00e8 possibile ottenere nel continente vi \u00e8 una femmina di Pichu presente nel lungometraggio \"\" ed i leggendari Groudon, Kyogre e Rayquaza. Sono stati inoltre introdotti due eventi: uno che coinvolge Arceus, che permette al protagonista di scegliere uno dei Pok\u00e9mon mascotte del precedente trio di giochi (\"Diamante\", \"Perla\" e \"Platino\"), e un altro che coinvolge Celebi, in cui \u00e8 possibile incontrare Giovanni in un'area delle Cascate Tohjo per sventare la minaccia della formazione di un nuovo Team Rocket. Infine nella regione di Kanto sono presenti anche i leggendari Latias e Latios.\nDifferenze rispetto alle versioni precedenti.\nIn \"Oro e Argento\" era possibile catturare sia Ho-Oh che Lugia e il Pok\u00e9mon leggendario che appariva nella copertina del gioco era di livello 40 (mentre l'altro era di livello 70). Nei remake il primo si trova a livello 45, l'altro al livello 70.\nCaratteristica ispirata a \"Pok\u00e9mon Giallo\" \u00e8 che il Pok\u00e9mon messo in cima alla lista seguir\u00e0 il giocatore, fuori dalla sua Pok\u00e9 Ball, che potr\u00e0 interagire con esso ed ottenere informazioni sul suo stato d'animo.\n\u00c8 inoltre possibile ottenere, oltre ad un Pok\u00e9mon iniziale di Kanto, uno dei tre Pok\u00e9mon iniziali della terza generazione: Treecko, Torchic e Mudkip alla Silph SpA di Zafferanopoli da Rocco Petri.\nSono stati inoltre aggiunti Articuno, Zapdos e Mewtwo, assenti nelle rispettive localit\u00e0 (le Isole Spumarine, la Centrale elettrica e la Grotta Celeste) nelle versioni per Game Boy. Il leggendario Moltres invece \u00e8 disponibile all'interno del Monte Argento (Mt. Silver). Anche la modalit\u00e0 di cattura di Suicune, mascotte di \"Pok\u00e9mon Cristallo\", \u00e8 stata modificata rispetto ai titoli della seconda generazione.\n\u00c8 stata nuovamente inserita la Zona Safari, ma collocata nei pressi di Fiorlisopoli ed accessibile attraverso il Percorso 47. A Fucsiapoli la Zona Safari viene sostituita dal Parco Amici, gi\u00e0 presente nei videogiochi della quarta generazione. Nella regione di Kanto \u00e8 stato inoltre ripristinato il Bosco Smeraldo. Sono inoltre presenti il Parco Lotta di Sinnoh e la GTS (Global Trade Station).\nInfine sono state apportate leggere modifiche ai Pok\u00e9mon posseduti dai capipalestra. Come in Pok\u00e9mon Platino \u00e8 inoltre possibile sfidarli nuovamente. In questo caso schiereranno in campo anche Pok\u00e9mon della terza e della quarta generazione.\nIn sostituzione delle Gare Pok\u00e9mon \u00e8 stato introdotto il Pok\u00e9athlon, una sfida di abilit\u00e0 composta da 10 minigiochi differenti, divisi in 5 categorie: Velocit\u00e0, Forza, Abilit\u00e0, Resistenza e Agilit\u00e0.\nDifferenze rispetto alla versione giapponese.\nNei titoli in lingua inglese ed in lingua coreana, oltre che nelle versioni europee del gioco, sono state rimosse le slot machine dal Casin\u00f2 di Fiordoropoli e Azzurropoli e sostituite da un minigioco chiamato \"Gira Voltorb\", basato su Campo minato che vede come protagonista il Pok\u00e9mon Voltorb.\nAccoglienza.\nNel primo weekend di lancio, \"Pok\u00e9mon Oro HeartGold\" e \"Argento SoulSilver\" hanno toccato la cifra di copie vendute. A marzo 2011 il numero di vendite \u00e8 pari ad 11,90 milioni di unit\u00e0.\nPok\u00e9Walker.\nIl \u00e8 uno speciale contapassi distribuito insieme ai videogiochi Pok\u00e9mon HeartGold e SoulSilver.\nHa l'aspetto di una Pok\u00e9 Ball ed \u00e8 in grado di comunicare, tramite collegamento IrDA, con le console Nintendo DS, Nintendo DSi e Nintendo 3DS. Se viene depositato un Pok\u00e9mon nel Pok\u00e9Walker \u00e8 possibile far aumentare la sua esperienza, la sua felicit\u00e0 ed il suo livello in base ai passi eseguiti dal giocatore. \u00c8 inoltre possibile trovare strumenti o catturare nuovi Pok\u00e9mon che potranno essere trasferiti nei titoli della quarta generazione.\nIn un evento per \"Pok\u00e9mon HeartGold e SoulSilver\" \u00e8 stato possibile sbloccare una nuova area del Pok\u00e9Walker, il , una localit\u00e0 in cui vivono Pikachu che hanno appreso mosse (come Volo o Surf) che gli altri esemplari della specie non possiedono."}
{"id": "2366280", "revid": "767487", "url": "https://it.wikipedia.org/wiki?curid=2366280", "title": "Tombolo, paradiso nero", "text": "Tombolo, paradiso nero \u00e8 un film del 1947 diretto da Giorgio Ferroni.\nTrama.\nAndrea trova lavoro come magazziniere a Livorno. Sua moglie \u00e8 morta durante il secondo conflitto mondiale mentre la loro figlia \u00e8 dispersa.\nUn giorno, l'uomo scopre che la sua primogenita \u00e8 viva e si prostituisce sotto il cospetto de \"Il Ciclista\", un malvivente ricercato dalla polizia locale.\nProduzione.\nSi tratta di uno dei primi film scritti da Rodolfo Sonego. L'autore, all'epoca in difficolt\u00e0 economiche, accett\u00f2 il lavoro di Ferroni per mantenersi. Lo ha definito un \u00abfilmaccio\u00bb.\nLa storia \u00e8 tratta da un articolo scritto da Indro Montanelli.\nLa maggior parte delle scene esterne sono state girate a Livorno e a Viareggio.\nDistribuzione.\nIl film usc\u00ec nelle sale italiane il 25 ottobre del 1947. Venne, in seguito, distribuito negli USA.\nLa pellicola \u00e8 stata presentata nella retrospettiva \"Il Cinema Ritrovato\" della Cineteca di Bologna.\nAccoglienza.\nAlfredo Panicucci de \"L'Avanti\" recens\u00ec \"Tombolo\" in modo negativo (\u00abRecitazione filodrammatica, sceneggiatura puerile\u00bb).\nAl contrario, in un articolo del 1947 tratto da \"L'Operatore\", si ritiene che \u00abIl lavoro \u00e8 ben fatto, sceneggiatura, regia e interpreti meritano un elogio\u00bb."}
{"id": "2366283", "revid": "1210027", "url": "https://it.wikipedia.org/wiki?curid=2366283", "title": "Volksbund Deutsche Kriegsgr\u00e4berf\u00fcrsorge", "text": "Il Volksbund Deutsche Kriegsgr\u00e4berf\u00fcrsorge e. V. \u00e8 una associazione umanitaria tedesca, fondata il 16 dicembre 1919, riconosciuta come servizio pubblico, il cui scopo \u00e8 la manutenzione delle tombe delle vittime di guerra. Ha sede a Kassel.\nFondazione.\nStoria.\nIl 10 settembre 1919, otto berlinesi si associarono con lo scopo di mantenere le tombe dei caduti in guerra. Ognuno di loro, come capitale iniziale vers\u00f2 100 marchi. Tra i soci fondatori vi erano : l'architetto Straume Heinrich, che gi\u00e0 verso la fine della prima guerra mondiale aveva iniziato la manutenzione delle tombe dei caduti, e Siegfried Emmo Eulen, che nello stesso periodo, venne invitato dalla Polonia e dalla Turchia a costruire e organizzare i cimiteri di guerra. Un opuscolo dal titolo \"Deutsche Kriegsgr\u00e4berf\u00fcrsorge\" registra lavori svolti durante il congresso di fondazione, tenutosi il 26 novembre 1919.\nIl V\"olksbund Deutsche Kriegsgr\u00e4berf\u00fcrsorge\" viene ufficialmente fondato il 16 dicembre 1919. Il primo presidente fu, fino al 1923, il colonnello Koether. Il 23 agosto 1919, Emmo Eulen scrisse lo statuto di una societ\u00e0 internazionale per la manutenzione delle tombe di guerra e fu prescelta Ginevra quale sede dell'associazione, in modo da facilitare la collaborazione con la Societ\u00e0 delle Nazioni, ma il progetto non ebbe successo.\nIl governo tedesco del tempo non era n\u00e9 politicamente, n\u00e9 economicamente in grado di prendersi cura delle tombe dei soldati caduti al di fuori del Reich, per cui furono lasciati al loro destino, anche se i superstiti e i familiari ritennero tutto ci\u00f2 inaccettabile. Vennero cos\u00ec fondate in Germania alcune associazioni per la cura delle tombe di guerra all'estero il cui scopo non era solo la manutenzione delle sepolture, ma anche fornire informazioni alle famiglie delle persone scomparse. Nacquero cos\u00ec in Baviera, il 14 settembre 1920, la \"\"Deutsche Kriegsgr\u00e4ber-Schutzbund\", a Brunswick il \"Verein zur Erhaltung und Erforschung Deutscher Kriegsgr\u00e4ber\"\", a Salzwedel la \"Deutsche Kriegsgr\u00e4ber-Interessanten-Vereinigung\" ed infine ad Hagen la \"Bund Heimatdank\".\nOrganizzazione.\nLa Volksbund attualmente conta 567 collaborati ed \u00e8 responsabile della manutenzione di oltre 2,7 milioni di tombe di guerra. Finanzia le sue attivit\u00e0 soprattutto attraverso i contributi dei membri, ma anche grazie alle donazioni. Il resto proviene da sovvenzioni dei L\u00e4nder. Per acquisire ulteriori risorse nel 2001 \u00e8 stata fondata la fondazione \"Gedenken und Frieden\" \". In Germania \u00e8 presente per ogni Land una sezione di questa associazione. Presidente onorario della Volksbund \u00e8 il Presidente tedesco corrente. Dal 2016, il Presidente della Volkbund \u00e8 Wolfgang Schneiderhan (General). In Austria \u00e8 presente un'associazione gemella chiamata \"\"\u00d6sterreichisches Schwarzes Kreuz\".\nMissione.\nA parte gli obblighi di onorare la memoria delle vittime della guerra e della violenza, allo scopo di preservare la pace tra i popoli e di rispettare i diritti umani, la Volksbund ricopre altre funzioni:\nGrazie al supporto dell'associazione \u00e8 possibile rintracciare di un familiare, specificando il luogo di sepoltura, attraverso una banca-dati costantemente aggiornata. \u00c8 anche possibile richiedere la ricerca di una sepoltura. Per questo, la Volksbund lavora in collaborazione con il \"Deutsche Dienststelle \" con sede a Berlino (precedentemente nota come \"Wehrmachtsauskunftstelle und f\u00fcr Kriegerverluste Kriegsgefangen\") e ha, quindi, la possibilit\u00e0 di accedere alla sua banca dati. Il Deutsche Dienststelle conserva i dati e numeri di identificazione dei soldati impegnati nella Seconda guerra mondiale. Il Volksbund collabora con altri servizi di ricerca, come la Croce Rossa con la quale svolge le seguenti funzioni :\nSebbene il Volksbund operi sotto il motto \"Vers\u00f6hnung \u00fcber den Gr\u00e4bern - Arbeit f\u00fcr den Frieden\" \u00e8 considerata da parte della popolazione tedesca come una delle tante organizzazioni pacifiste.\nI fondatori e i primi aderenti sono stati soprattutto soldati della prima guerra mondiale. Attualmente i suoi membri sono relativamente anziani e molti di essi appartengono alla generazione della seconda guerra mondiale. Tutti questi fattori fanno s\u00ec che alcuni che si ritengono pacifisti e anti-militaristi, si siano dissociati dalla Volksbund.\nTombe tedesche online.\nCon lo sviluppo di Internet, la tendenza dell'associazione \u00e8 di perfezionare le informazioni sulle vittime della guerra disponibili al pubblico, in particolare per la seconda guerra mondiale. Nell'estate del 2018, il numero dei caduti registrati era di 4,7 milioni. Per la maggior parte sono soldati tedeschi deceduti nel corso delle due guerre mondiali. Il numero dei registrati \u00e8 cresciuto notevolmente dopo la prima pubblicazione. Negli ultimi anni, sono stati aggiunti moltissimi soldati considerati dispersi durante la seconda guerra mondiale. La collaborazione con la Deutsche Dienststelle di Berlino \u00e8 stata preziosa, la cui sinergia ha inoltre permesso di individuare il nome di civili vittime di bombardamenti, i prigionieri di guerra e civili prigionieri, ma anche membri della Wehrmacht morti prima della seconda guerra mondiale.\nDocumentazione internazionale sulle vittime della guerra.\nOggi si trovano cos\u00ec le informazioni sui soldati francesi, sui soldati britannici, e in parte sui soldati americani uccisi in guerra. In Gran Bretagna e negli Stati Uniti, le rispettive organizzazioni sono la Commonwealth War Graves Commission e la American Battle Monuments Commission; per la Francia \u00e8 il Ministero della Difesa."}
{"id": "2366285", "revid": "1543377", "url": "https://it.wikipedia.org/wiki?curid=2366285", "title": "Municipalit\u00e0 locale di Cape Agulhas", "text": "Cape Agulhas \u00e8 una municipalit\u00e0 locale (in inglese \"Cape Agulhas Local Municipality\") appartenente alla municipalit\u00e0 distrettuale di Overberg della Provincia del Capo Occidentale in Sudafrica. \nIn base al censimento del 2001 la sua popolazione \u00e8 di 26.469 abitanti.\nLa sede amministrativa e legislativa \u00e8 la citt\u00e0 di Bredasdorp; il suo territorio si estende su una superficie di ed \u00e8 suddiviso in 5 circoscrizioni elettorali (\"wards\"). Il suo codice di distretto \u00e8 WC033.\nGeografia fisica.\nConfini.\nLa municipalit\u00e0 locale di Cape Agulhas confina a nord e a ovest con quella di Theewaterskloof, a nord e a est con quella di Swellendam, a ovest con quella di Overstrand, a est con il District Management Areas WCDMA03; a sud si affaccia sull'oceano Indiano."}
{"id": "2366287", "revid": "125863799", "url": "https://it.wikipedia.org/wiki?curid=2366287", "title": "Festivalbar 1976", "text": "Il tredicesimo Festivalbar si svolse nell'estate del 1976.\nL'edizione fu vinta da Gianni Bella con \"Non si pu\u00f2 morire dentro\". Il DiscoVerde and\u00f2 a Riccardo Fogli con la canzone \"Mondo\"."}
{"id": "2366290", "revid": "474175", "url": "https://it.wikipedia.org/wiki?curid=2366290", "title": "Club Sportivo Italiano", "text": "Lo Sportivo Italiano \u00e8 una societ\u00e0 calcistica argentina di Ciudad Evita, una citt\u00e0 nel partido di La Matanza, in provincia di Buenos Aires. Milita in Primera C Metropolitana, la quarta serie del campionato argentino di calcio.\nStoria.\nNel forte interesse dovuto al campionato di calcio della collettivit\u00e0 italiana in Argentina, iniziato col primo torneo nel 1949 e divenuto ufficiale nel 1952, il 7 maggio 1955 nacque la Associazione del Calcio Italiano in Argentina (A.C.I.A.), fondata da immigranti italiani di Florida, un distretto del partido di Vicente L\u00f3pez nella provincia di Buenos Aires, a nord dell'omonima citt\u00e0. Vi parteciparono 24 squadre.\nNel 1959 si affili\u00f2 alla AFA e cominci\u00f2 a disputare il torneo di Tercera de Ascenso, corrispondente all'attuale Primera \"D\" con il nome A.C.I.A., da cui uno dei suoi soprannomi.\nL'anno seguente, il 1960, vinse il torneo (il primo della sua storia) con un'incredibile annata con 28 vittorie su 32 partite disputate, pareggiandone 2 e perdendo solamente le 2 restanti, e ottenne la promozione in Primera C.\nNel 1962, conquist\u00f2 anche il campionato di Primera C e raggiunse la Primera B (in quegli anni la Seconda Divisione del calcio argentino).\nNel 1967, perse la promozione diretta in Primera Divisi\u00f3n (l'equivalente della serie A italiana) per un solo punto. Vinse il Campeonato Promocional per salire nella massima categoria, ma per ristrutturazioni dei vari tornei non fu promosso in A. L'anno seguente, dopo una disastrosa annata, torn\u00f2 in Primera C.\nNel 1968 il comune di Buenos Aires non rinnov\u00f2 la concessione dei terreni nel parco Almirante Brown, portando la societ\u00e0 a comprare tre ettari di terreno a Bella Vista.\nDopo 8 anni, nel 1974, ottenne per seconda volta la vittoria in Primera C e torn\u00f2 nella serie B.\nIl 28 maggio 1978 a Buenos Aires, poco prima dell'inizio dei Campionati Mondiali di Calcio in Argentina, il Deportivo Italiano gioc\u00f2 un'amichevole con l'Italia. L'Italia vinse 1 a 0.\nIl 7 luglio del 1978 si fuse con la Sociedad Italiana de Vicente L\u00f3pez e venne denominata ufficialmente e giuridicamente Deportivo Italiano.\nNel 1986, il club realizza la migliore stagione di sempre, vincendo il Torneo di Apertura e ottenendo l'unica promozione in Primera Divisi\u00f3n argentina della sua storia. Nonostante la vittoria in campionato, per nuove ristrutturazioni nelle categorie dell'AFA, per poter salire in serie A, dovette giocare il torneo ottagonale. In finale sconfisse il Club Atl\u00e9tico Hurac\u00e1n e lo costrinse alla sua prima retrocessione in seconda categoria dopo 72 anni in Primera Divisi\u00f3n.\nIl Deportivo Italiano rimase solo un anno nella massima categoria, dove per poco non si salv\u00f2, ma alla fine dovette retrocedere in Primera B Nacional.\nNel 1989 attenne un immobile ubicato a Ciudad Evita, dove costru\u00ec quattro campi di calcio, spogliatoi e una sala riunioni. Nel primo quinquennio degli anni '90 attravers\u00f2 una crisi economica, nella quale vendette gli immobili a Bella Vista per affrontare debiti e processi.\nNella stagione 1994/95 retrocesse per la prima volta in Primera B Metropolitana, dal 1987 la terza categoria del calcio argentino. La ripresa della squadra fu immediata, perch\u00e9 l'annata seguente vinse il Torneo Apertura e disput\u00f2 la finale con Almagro, vincitore del Torneo Clausura. Dopo la vittoria, arrivata solo nella terza partita in campo neutro, divent\u00f2 campione di Primera B Metropolitana per la prima volta e ottenne la promozione diretta in seconda categoria.\nNel 1997, nonostante vennero confiscati tutti i conti bancari della istituzione, cominci\u00f2 la ricostruzione dello stadio.\nNella stagione 1997/98 il club ritorn\u00f2 in Serie B Metropolitana.\nUn terzo ed ultimo cambio di nome avvenne nel 2000, quando divenne Club Sportivo Italiano. Il 10 ottobre 2005 si inaugur\u00f2 il terreno di gioco, dopo aver giocato in affitto in vari altri stadi.\nNel 2008-2009 vince, per seconda volta nella sua storia, la Primera B Metropolitana, con due turni d'anticipo e guadagnandosi la promozione in Primera B Nacional.\nColori e simbolo.\nI colori della maglia dello Sportivo Italiano sono l'azzurro nella prima divisa e bianco con bordatura rossa e verde nella divisa da trasferta. \nIl simbolo della societ\u00e0 \u00e8 composto da uno scudo col nome della squadra in bianco su sfondo azzurro su un tricolore verde-bianco-rosso.\nI colori rispecchiano vistosamente quelli della nazionale italiana, richiamando a quei valori di forte legame con l'Italia mantenuti dai fondatori."}
{"id": "2366291", "revid": "28592", "url": "https://it.wikipedia.org/wiki?curid=2366291", "title": "Atlante sahariano", "text": ""}
{"id": "2366294", "revid": "1573940", "url": "https://it.wikipedia.org/wiki?curid=2366294", "title": "Stratiomyoidea", "text": "Stratiomyoidea ), \u00e8 una superfamiglia di Insetti dell'ordine dei Ditteri, sottordine Brachycera ed unico raggruppamento sistematico compreso nell'infraordine Stratiomyomorpha .\nDescrizione.\nLa superfamiglia degli Stratiomyoidea si presenta eterogenea sotto l'aspetto morfologico. Negli adulti, i caratteri comuni a tutti gli Stratiomyoidea consistono nella struttura delle antenne e della suddivisione del radio. Le antenne hanno una struttura primitiva: come nella generalit\u00e0 dei Brachiceri, i primi tre articoli (scapo, pedicello e primo flagellomero) sono ben sviluppati ed evidenti, in particolare il primo flagellomero, che in genere si presenta pi\u00f9 grosso degli altri segmenti; gli altri flagellomeri formano, invece dell'arista, una struttura segmentata in cui sono riconoscibili gli antennomeri, di forma anulare. Solo in alcuni Stratiomyidae, i flagellomeri distali tendono a fondersi formando un'arista rudimentale. La nervatura alare presenta il settore radiale diviso in tre branche, R2+3, R4 e R5. Fanno eccezione solo gli Stratiomyidae della sottofamiglia Chiromyzinae. Una caratteristica morfologica propria dei soli Pantophthalmidae \u00e8 la dimensione del corpo: in questa famiglia sono comprese, infatti, alcune specie che si annoverano fra le pi\u00f9 grandi nell'ambito dei Ditteri, raggiungendo anche i 10 cm di apertura alare.\nLa pupa \u00e8 obtecta come negli altri brachiceri primitivi, ma a differenza di questi si sviluppano in un pupario rudimentale formato dall'exuvia dell'ultimo stadio larvale.\nLe larve hanno habitat acquatico oppure terrestre e si comportano nella generalit\u00e0 dei casi come saprofaghe a spese di materiale organico in decomposizione.\nSistematica.\nLa superfamiglia, inquadrata nelle pi\u00f9 recenti classificazioni nell'infraordine degli Stratiomyomorpha, su base filogenetica, comprende tre piccole famiglie di Ditteri Ortorrafi, di cui quella pi\u00f9 rappresentativa per numero di specie, notoriet\u00e0 e distribuzione \u00e8 quella degli Stratiomyidae:\nFilogenesi.\nNell'albero filogenetico, gli Stratiomyomorpha formano un clade monofiletico con il ramo Tabanomorpha + Xylophagomorpha, al quale sono correlati per le sinapomorfie relative alla catena gangliare ventrale. Il clade si colloca su un ramo collaterale a quello dei restanti Brachiceri, identificati nei Muscomorpha, e si configura come il raggruppamento pi\u00f9 primitivo fra i Brachiceri.\nIl cladogramma degli Stratiomyomorpha vede una stretta correlazione fra gli Xylomyidae e gli Stratiomyidae, mentre il numero di sinapomorfie si riduce sensibilmente includendo i Pantophthalmidae. In definitiva la collocazione cladistica dell'infraordine \u00e8 riassunta nel seguente schema:"}
{"id": "2366296", "revid": "486946", "url": "https://it.wikipedia.org/wiki?curid=2366296", "title": "Santuario di San Francesco e Sant' Antonio", "text": ""}
{"id": "2366303", "revid": "124225052", "url": "https://it.wikipedia.org/wiki?curid=2366303", "title": "Jean Clair", "text": "\u00c8 anche conservatore generale del Patrimonio francese, saggista spesso polemico, membro dell'Accademia di Francia dal 2008.\nBiografia.\nFiglio di agricoltori, Jean Clair studi\u00f2 al liceo Jacques Decour e Carnot a Parigi, ed entr\u00f2 nella classe preparatoria letteraria del liceo Enrico IV a Parigi. \nFece in seguito un dottorato in Lettere alla Facolt\u00e0 di lettere e scienze moderne alla Sorbona, dove fu allievo dello storico dell'arte Andr\u00e9 Chastel e del filosofo Jean Grenier, poi un dottorato di filosofia in Arte al \"Fogg Art Museum\" dell'Universit\u00e0 Harvard. Per un periodo fece parte dell'Union des \u00e9tudiants communistes.\nFu assistente e poi conservatore in vari musei finch\u00e9 nel 1989 divenne conservatore generale del Patrimonio.\n\u00c8 stato anche commissario per molte esposizioni delle opere di Duchamp, e ha diretto la Biennale di Venezia del Centenario.\nDirettore di \"Chroniques de l'Art vivant\" dal 1970 al 1975, fu professore di storia dell'arte alla Scuola del Louvre tra il 1977 e il 1980, ha fondato e poi diretto i \"Cahiers du Mus\u00e9e d'Art Moderne\" dal 1978 al 1986. In Francia prende regolarmente parte ai dibattiti sull'arte contemporanea e sulla diffusione dell'arte.\nJean Clair \u00e8 stato eletto all'Accademia francese successore alla poltrona che fu di Bertrand Poirot - Delpech il 22 maggio 2008 al posto di Pierre Berg\u00e9.\nNel 2021, in occasione dei 700 anni dalla morte di Dante Alighieri, ha ideato a Roma, presso le Scuderie del Quirinale, la mostra \"Inferno\", un percorso di 200 opere che racconta l'evoluzione dei concetti di inferno e di dannazione nella storia dell\u2019arte e nel pensiero, dal Medioevo ai nostri giorni.\nOpere.\nMarcel Duchamp (1975).\nNel saggio intitolato \"Marcel Duchamp. Il grande illusionista\" Jean Clair sostiene la tesi che Marcel Duchamp, per la realizzazione della sua opera pi\u00f9 celebre, \"Il grande vetro\", si sia ispirato all'opera letteraria \"Viaggio nel paese della quarta dimensione\" (\"Voyage au pays de la quatri\u00e8me dimension\") di Gaston de Pawlowski, scrittore dimenticato di inizio Novecento. Nell'opera sono inoltre riassunti i principali studi duchampiani sul Grande Vetro e le posizioni teoriche di questi.\nAltre opere.\nL'inverno della cultura, Skyra 2011"}
{"id": "2366304", "revid": "599013", "url": "https://it.wikipedia.org/wiki?curid=2366304", "title": "Prunent", "text": "Il pr\u00fcnent \u00e8 un vitigno a bacca nera, autoctono della Val d'Ossola, clone del Nebbiolo da cui si ricava il vino omonimo della Doc Valli Ossolane.\nEtimologia.\nIl nome \"Prunent\", di origine latina e deriverebbe dalla radice \u201cpruina\u201d (brina), con chiaro riferimento al periodo della vendemmia (fine Ottobre-Novembre) nel quale i terreni al mattino si presentano ricoperti di brina, oppure dal lemma \u201cprunum\u201d (susino, prugno), connesso al sapore del vino oppure alla tradizione di coltivare la vite insieme ai prugni selvatici presenti ovunque nella zona.\nStoria.\nIl vitigno ha origini antichissime. \u00c8 menzionato in un testamento scritto del 18 maggio 1309 da di Dumino di Pello di Trontano che disponeva un lascito annuale di nove staia di vino perpetuo al Convento dei Frati Minori di Domodossola. \u00c8 specificato che il vino doveva essere tutto pr\u00fcnent e che doveva essere utilizzato solo per la celebrazione della Santa Messa. Con uve di Prunent si produceva un tempo un vino pregiato, da invecchiamento, conosciuto ed apprezzato anche fuori dall'Ossola. Sul finire del 1800, a causa della diffusione della filossera che distrusse buona parte dei vitigni europei e obblig\u00f2 anche i viticoltori ossolani ad utilizzare barbatelle innestate, le vecchie piante di Prunent vennero nel corso degli anni sostituite con altri vitigni pi\u00f9 produttivi ma meno pregiati e, soprattutto, non sempre adatti alle condizioni climatiche della zona. Alcuni ceppi di Prunent centenario e franchi di piede si possono ancora trovare in Ossola, nelle zone di Pello, Trontano, Masera, Montecrestese.\nDal 1990 \u00e8 in attuazione dalle istituzioni e imprese locali un ambizioso progetto di recupero di questo antico vitigno. In particolare l'Associazione Produttori Agricoli Ossolani in collaborazione con aziende agricole locali sono riuscite a rilanciare commercialmente lo storico vitigno locale, facendone un vino di qualit\u00e0 e di struttura, apprezzato dalla critica, che se la gioca alla pari con gli altri grandi nebbioli piemontesi."}
{"id": "2366307", "revid": "247933", "url": "https://it.wikipedia.org/wiki?curid=2366307", "title": "Great Dividing Range", "text": ""}
{"id": "2366308", "revid": "1329076", "url": "https://it.wikipedia.org/wiki?curid=2366308", "title": "Napoleone Bonaparte", "text": "Secondo uno studio scientificamente rigoroso, pubblicato dalla Cambridge University Press, Napoleone \u00e8 al secondo posto, dopo Ges\u00f9 Cristo, come la persona pi\u00f9 famosa della storia.\nNato in Corsica da una famiglia della piccola nobilt\u00e0 italiana, studi\u00f2 in Francia, dove divenne ufficiale d'artiglieria e quindi generale durante la Rivoluzione francese. Famoso grazie alle vittorie ottenute nel corso della prima campagna d'Italia, dopo il colpo di Stato del 18 brumaio (9 novembre 1799) assunse il potere in Francia: fu Primo Console dal novembre di quell'anno al 18 maggio 1804, e Imperatore dei francesi, con il nome di Napoleone I (\"Napol\u00e9on Ier\") dal 2 dicembre 1804 al 14 aprile 1814 e nuovamente dal 20 marzo al 22 giugno 1815. Fu anche presidente della Repubblica Italiana dal 1802 al 1805, re d'Italia dal 1805 al 1814, \u00abmediatore\u00bb della Confederazione svizzera dal 1803 al 1813 e \u00abprotettore\u00bb della Confederazione del Reno dal 1806 al 1813.\nGrande uomo di guerra, protagonista di oltre venti anni di campagne in Europa, Napoleone \u00e8 stato considerato il pi\u00f9 grande stratega della storia dallo storico militare Basil Liddell Hart, mentre lo storico Evgenij T\u00e0rle non esita a definirlo \"l'incomparabile maestro dell'arte della guerra\" e \"il pi\u00f9 grande dei grandi\". Grazie al suo sistema di alleanze e a una serie di brillanti vittorie contro le potenze europee, conquist\u00f2 e govern\u00f2 larga parte dell'Europa continentale, esportando gli ideali rivoluzionari di rinnovamento sociale e arrivando a controllare numerosi Regni tramite persone a lui fedeli (Giuseppe Bonaparte in Spagna, Gioacchino Murat nel Regno di Napoli, Girolamo Bonaparte in Vestfalia, Jean-Baptiste Jules Bernadotte nel Regno di Svezia e Luigi Bonaparte nel Regno d'Olanda).\nLa sua riforma del sistema giuridico (confluita nel Codice Napoleonico) introdusse chiarezza e semplicit\u00e0 delle norme e pose le basi per il moderno diritto civile.\nLa disastrosa campagna di Russia (1812) segn\u00f2 il tramonto del suo dominio sull'Europa. Sconfitto nella battaglia di Lipsia dagli alleati europei nell'ottobre del 1813, Napoleone abdic\u00f2 il 4 aprile 1814, e fu esiliato nell'isola d'Elba. Nel marzo del 1815, abbandonata furtivamente l'isola, sbarc\u00f2 a Golfe Juan, vicino ad Antibes, e rientr\u00f2 a Parigi senza incontrare opposizione, riconquistando il potere per il periodo detto dei \"cento giorni\", finch\u00e9 non venne definitivamente sconfitto dalla settima coalizione nella battaglia di Waterloo, il 18 giugno 1815. Trascorse gli ultimi anni di vita in esilio all'isola di Sant'Elena, sotto il controllo dei britannici. Dopo la sua caduta il congresso di Vienna ristabil\u00ec in Europa i vecchi regni pre-napoleonici (Restaurazione).\nFu il primo regnante della dinastia dei Bonaparte. Spos\u00f2 Giuseppina di Beauharnais nel 1796, e in seconde nozze l'arciduchessa Maria Luisa d'Austria, l'11 marzo 1810, dalla quale ebbe l'unico figlio legittimo, Napoleone Francesco, detto il re di Roma (1811-1832). La sua figura ha ispirato artisti, letterati, musicisti, politici, filosofi e storici, dall'Ottocento ai giorni nostri.\nBiografia.\nLa nascita.\nNapoleone Bonaparte nacque ad Ajaccio, in Corsica, poco pi\u00f9 di un anno dopo la stipula del trattato di Versailles del 1768, con il quale la Repubblica di Genova lasciava mano libera alla Francia nell'isola, che fu cos\u00ec invasa dalle armate di Luigi XV e annessa al patrimonio personale del re. La famiglia Bonaparte apparteneva alla piccola borghesia c\u00f2rsa e aveva forse lontane origini nobili genovesi.\nIl padre di Napoleone, Carlo Maria Buonaparte (Napoleone cambi\u00f2 il cognome in \"Bonaparte\" dopo la morte del padre, pochi giorni prima di sposare Giuseppina e partire per la campagna d'Italia, per renderlo pi\u00f9 adatto alla lingua francese), avvocato, laureatosi all'Universit\u00e0 di Pisa, aveva effettuato ricerche araldiche per ottenere presso i lontani parenti di San Miniato una patente di nobilt\u00e0 che gli conferisse prestigio in Patria e gli permettesse di meglio provvedere all'istruzione dei figli. In realt\u00e0 gi\u00e0 nel suo atto di battesimo, redatto ad Ajaccio in lingua italiana, viene attestata la nobilt\u00e0 della famiglia e si riporta il cognome Bonaparte, prova che esso non era definitivamente fissato nella forma Buonaparte, mentre nei successivi atti, in italiano, relativi a Paola e a Luigi Napoleone il cognome, ancora nella forma Bonaparte, \u00e8 preceduto dalla particella \"de\". Carlo Maria Bonaparte mor\u00ec prematuramente a causa di un tumore dello stomaco, il 24 febbraio 1785, a Montpellier.\nLa madre era Maria Letizia Ramolino, discendente da nobili toscani e lombardi; al momento del matrimonio, il 2 giugno 1764, aveva 14 anni, mentre il marito ne aveva 18. La coppia ebbe 13 figli, di cui solo otto sopravvissero: oltre Napoleone anche i fratelli Giuseppe, Luciano, Luigi e Girolamo; le sorelle Elisa, Paolina e Carolina. Lo stesso Napoleone disdegn\u00f2 in pi\u00f9 occasioni tali ascendenze illustri affermando che voleva essere fondatore e non discendente di tale nobilt\u00e0.\nI due genitori combatterono nella guerra fra i corsi e i francesi e Maria combatt\u00e9 anche quando era incinta di Napoleone, suo secondo figlio. Il 15 agosto 1769 durante la festa dell'Assunzione si rec\u00f2 alla cattedrale di Ajaccio. Al suo ritorno a casa, intorno a mezzogiorno si accasci\u00f2 dando alla luce Napoleone. Venne battezzato un anno ed undici mesi dopo, il 21 luglio 1771.\nInfanzia.\nA cinque anni venne iscritto in un asilo d'infanzia in Francia, dove studi\u00f2 con l'abate Recco per quattro anni, nei quali ricevette educazione anche dallo zio, l'arcidiacono Luciano.\nFu grazie al titolo nobiliare ottenuto in Toscana che il padre Carlo pot\u00e9 iscriversi al Libro della nobilt\u00e0 di Corsica, istituito dai francesi per consolidare la conquista dell'isola e, solo grazie a tale iscrizione, all'et\u00e0 di nove anni, il giovane Napoleone fu ammesso il 23 aprile 1779, sempre per iniziativa del padre, alla Scuola reale di Brienne-le-Ch\u00e2teau, nel nord della Francia, dove rimase fino al 17 ottobre 1784 (alcuni storici, erroneamente, ritengono fino al 30 ottobre dello stesso anno). Per migliorare il suo francese e prepararsi alla scuola, prima frequent\u00f2 per quattro mesi il collegio di Autun, i suoi studi furono finanziati grazie a una borsa di studio di duemila franchi.\nNapoleone inizialmente non si considerava francese e si sentiva a disagio in un ambiente dove i suoi compagni di corso erano in massima parte provenienti dalle file dell'alta aristocrazia transalpina e lo prendevano crudelmente in giro motteggiando il suo nome come \"la paille au nez = la paglia per il naso\" (l'accusa di essere straniero l'avrebbe perseguitato per tutta la vita). Qui strinse amicizia con Louis-Antoine Fauvelet de Bourrienne, suo futuro biografo, e nel frattempo il giovane Napoleone si dedic\u00f2 con costanza agli studi, riuscendo particolarmente bene in matematica.\nSegu\u00ec le idee ateiste del collegio e lui stesso narr\u00f2 che a 11 anni la sua fede vacill\u00f2.\nGrazie alla sua nascita in contesto italiano/toscano-corso, mantenne comunque un legame forte con la lingua e la cultura toscana/italiana, come dimostra il fatto che tra i suoi libri pi\u00f9 cari, che portava sempre con s\u00e9, c'era la versione cesarottiana dei \"Canti di Ossian\", saga poetica del guerriero celtico Ossian.\nCarriera nell'esercito.\nDopo il giudizio positivo del cavaliere di K\u00e9ralio, il 22 settembre 1784 il suo successore, l'ispettore militare Reynaud des Monts, gli concesse l'ammissione alla Regia Scuola Militare di Parigi, fondata da Luigi XV su consiglio di Madame de Pompadour, dove giunse nella sera del successivo 21 ottobre, partito giorni prima il 17. Nel 1785 tent\u00f2 di passare in Marina, ma in seguito all'annullamento degli esami d'ammissione di quell'anno, pass\u00f2 in artiglieria, desideroso di abbandonare gli studi al pi\u00f9 presto e dedicarsi alla carriera militare. Alloggiava in una mansarda. Fra i suoi insegnanti figurava Gaspard Monge, creatore della geometria descrittiva.\nOttenne quindi la nomina a sottotenente a soli 16 anni e fu distaccato, il 1\u00ba settembre 1785, presso un reggimento d'artiglieria di stanza a La F\u00e8re, come sottoluogotenente, sotto gli ordini del barone du Teil, per assumere la luogotenenza, pochi mesi dopo, presso un reggimento di stanza a Valence, nel sud-est della Francia. In quei tempi si innamor\u00f2 prima di Caroline, figlia di Anna du Colombier e in seguito di Louise-Marie-Adelaide de Saint-Germain, in entrambi i casi venne rifiutato. La sua prima relazione fu con una prostituta. Nel 1787 torn\u00f2 a Parigi, poi viaggi\u00f2 in Corsica e infine raggiunse il reggimento ad Auxonne.\nFrattanto il giovane Napoleone continuava a detestare segretamente la Francia e i francesi e a coltivare la causa dell'indipendenza della Corsica, come testimoniato significativamente da un suo scritto del 1787:\nAllo scoppio della rivoluzione nel 1789, Napoleone, ventenne e ormai ufficiale del re Luigi XVI, riusc\u00ec a ottenere una lunga licenza grazie alla quale pot\u00e9 ritornare al sicuro in Corsica. Una volta stabilitosi qui si un\u00ec al movimento rivoluzionario dell'isola assumendo il grado di tenente colonnello della Guardia Nazionale. Nel 1791 si innamor\u00f2 di Manesca Pillet ma venne rifiutato, e dopo essere stato per alcuni mesi a Auxonne il 1\u00ba giugno venne inviato nel 4\u00ba reggimento d'artiglieria a Valence con il grado di primo luogotenente. Nel gennaio del 1792 si candid\u00f2 come tenente colonnello e venne eletto, con alcuni dubbi, il 28 marzo, in seguito verr\u00e0 momentaneamente retrocesso al rango di capitano. Per i suoi continui viaggi in Corsica, superando il tempo concessogli per la licenza militare, rischi\u00f2 di essere considerato disertore, preoccupato ritorn\u00f2 a Parigi nello stesso anno.\nNel frattempo in Corsica infuriava la guerra civile scoppiata appunto nel 1793. Gi\u00e0 dal 1792 gli eccessi rivoluzionari di settembre, che anticiparono l'instaurazione del \"Terrore\" dell'estate successiva, avevano spinto l'eroe nazionale dell'indipendenza corsa, Pasquale Paoli (che era rientrato trionfalmente nel suo Paese nel 1790, dopo il lungo esilio impostogli dai Re di Francia), a prendere le distanze da Parigi e a riprendere la lotta per l'indipendenza della Corsica. Accusato di tradimento e inseguito da un mandato di arresto emesso dalla Convenzione nazionale il 2 aprile 1793, Paoli ruppe gli indugi il 17 aprile, appellandosi direttamente a tutta la popolazione c\u00f2rsa affinch\u00e9 difendesse la propria patria e i propri diritti. La famiglia Buonaparte, che pure aveva sostenuto Paoli al tempo della rivolta contro Genova e poi contro le Armate di Luigi XV (il padre Carlo e forse anche la madre parteciparono accanto a Paoli alla battaglia di Ponte Nuovo contro i francesi), scelse per\u00f2 la causa francese.Nel febbraio 1793 Napoleone comand\u00f2 i 350 uomini dell'11\u00ba battaglione verso l'isola della Maddalena in Sardegna. Il 22 febbraio sbarc\u00f2 a Santo Stefano; l'attacco per\u00f2 non riusc\u00ec, in quanto manc\u00f2 l'appoggio previsto della corvetta Fauvette.\nNapoleone fugg\u00ec rapidamente ad Ajaccio e di l\u00ec ripar\u00f2 con l'intera famiglia, accusata di tradimento, a Tolone. Il 12 settembre 1793 giunse al quartier generale di Cartaux. In sei settimane riorganizz\u00f2 le forze per l'assedio alla citt\u00e0, prepar\u00f2 100 pezzi di grosso calibro e raccolse vari ufficiali competenti. Con l'appoggio di Gasparin, uno dei tre commissari a Tolone, riusc\u00ec ad avere il controllo dell'artiglieria d'assedio; intanto il 19 ottobre era divenuto capo di battaglione. A Cartaux successero Doppet e poi il capace generale Jacques Fran\u00e7ois Dugommier. Napoleone conobbe Andoche Junot, che sarebbe stato in seguito governatore di Parigi. Il 1\u00ba dicembre viene nominato dal generale Dugommier aiutante generale. Riusc\u00ec a conquistare il forte dell'Eguillette, chiamato la piccola Gibilterra, e dopo gli altri forti nel dicembre 1793, liber\u00f2 il porto di Tolone dai monarchici e dalle truppe inglesi che li appoggiavano. Secondo Chateaubriand, in questa occasione il giovane Napoleone si macchi\u00f2 di massacri spietati contro la popolazione.\nTolone fu il suo primo clamoroso e avventuroso successo militare, che gli valse la nomina a generale di brigata il 22 dicembre e l'attenzione del futuro membro del Direttorio Paul Barras, che lo aiuter\u00e0 poi nella successiva scalata al potere. La sua amicizia con Augustin de Robespierre, fratello di Maximilien, prima lo liber\u00f2 dagli arresti in casa cui era stato costretto nel 1794 poi lo fece cadere in disgrazia all'indomani del 9 termidoro e della conseguente fine del Terrore. Venne arrestato con l'accusa di spionaggio e poi liberato. Le sue avventure galanti lo portarono a sedurre Louise Gauthier, moglie di un deputato, e a fidanzarsi, il 21 aprile 1795, con D\u00e9sir\u00e9e Clary.\nTuttavia la fortuna gli arrise quando il 13 vendemmiaio (5 ottobre 1795) Barras lo nomin\u00f2, all'improvviso, comandante della piazza di Parigi, con l'incarico di salvare la Convenzione nazionale dalla minaccia dei monarchici (realisti). Con l'aiuto di Gioacchino Murat al comando della cavalleria, Napoleone colp\u00ec spietatamente i rivoltosi scongiurando un nuovo colpo di Stato. In seguito al brillante successo, Barras lo nomin\u00f2 generale del Corpo d'armata dell'Interno.\nLa campagna d'Italia.\nIl 9 marzo 1796 Napoleone spos\u00f2 Giuseppina Tascher de La Pagerie, vedova Beauharnais, gi\u00e0 moglie di un ufficiale ghigliottinato dopo la rivoluzione. Dopo soli due giorni part\u00ec per Nizza per assumere il comando dei uomini mal equipaggiati dell'Armata d'Italia. Il generale, giunto al quartier generale il 27 marzo, diede il via a un'operazione militare che, nei piani del Direttorio, doveva essere semplicemente di \u00abdiversione\u00bb, poich\u00e9 l'attacco all'Austria sarebbe dovuto avvenire lungo due direttrici sul Reno.\nMolto magro, il viso scavato, lo sguardo freddo dei grandi occhi grigioazzurro, i capelli lunghi sulle spalle e il volto \"sulfureo\", il generale, cupo e spigoloso, descritto come \"un matematico o un visionario\", impose la sua autorit\u00e0, dimostr\u00f2 la sua risolutezza, impression\u00f2 i suoi generali subordinati e predispose la rapida attuazione dei suoi ambiziosi piani di guerra.\nIl 12 aprile 1796 cominciava la prima campagna d'Italia che avrebbe portato alla luce il genio militare e politico del generale Bonaparte il quale, nonostante l'inferiorit\u00e0 numerica e logistica, riusc\u00ec a sconfiggere ripetutamente le forze austriache, piemontesi e venete. Questi successi affascinarono anche il grande compositore Ludwig van Beethoven, che inizialmente dedic\u00f2 al giovane generale repubblicano la sinfonia n. 3, \"l'Eroica\", ma successivamente stracci\u00f2 la dedica, indignato dal fatto che Napoleone si fosse proclamato imperatore.\nDopo essere riuscito a sollevare il morale e lo spirito combattivo delle sue truppe, Napoleone manovr\u00f2 con rapidit\u00e0 per disgregare e sconfiggere separatamente i due eserciti avversari; il giovane generale impieg\u00f2 per la prima volta la cosiddetta \"strategia della posizione centrale\" e la campagna di Montenotte fu caratterizzata dalle continue vittorie dell'Armata d'Italia. Le forze austriache e piemontesi vennero battute successivamente a Cairo Montenotte, Dego, Millesimo, Cosseria; il 19 aprile 1796 sconfisse i piemontesi nella Battaglia di Mondov\u00ec, chiamata anche \"Battaglia della Bicocca di San Giacomo\" o \"Presa di San Michele\". Con l'armistizio di Cherasco, Napoleone costrinse Vittorio Amedeo III di Savoia a pesanti concessioni, ratificate con la Pace di Parigi (15 maggio), che assegnava alla Francia sia la Savoia sia la contea di Nizza. Il 10 maggio 1796 sbaragli\u00f2 l'ultima difesa austriaca nella battaglia di Lodi e il 14 maggio dello stesso anno entr\u00f2 a Milano.\nIl 16 maggio venne insediata a Milano l'Amministrazione Generale della Lombardia, entit\u00e0 politico-militare della quale facevano parte sia francesi (provenienti dalle file dell'Armata d'Italia) sia esponenti illuministi filo-francesi del capoluogo lombardo, come Pietro e Alessandro Verri, Gian Galeazzo Serbelloni e Francesco Melzi d'Eril.\nCostretto il Piemonte all'armistizio e occupata Milano, Napoleone ricevette dal Direttorio i pieni poteri sull'Armata d'Italia e si prepar\u00f2 al compito pi\u00f9 difficile: sconfiggere l'esercito austriaco. Mentre le truppe francesi assediavano la fortezza di Mantova, gli austriaci sferrarono una controffensiva che inizialmente mise in difficolt\u00e0 il generale. Dopo una serie di scontri parziali, gli eserciti francese e austriaco si fronteggiarono, il 5 agosto, nella Battaglia di Castiglione. Fu, quella di Castiglione delle Stiviere, la prima grande battaglia campale diretta da Napoleone, il quale dimostr\u00f2 il suo genio tattico ribaltando a proprio favore una situazione che pareva compromessa e conquistando una delle pi\u00f9 importanti vittorie della sua carriera militare. Sebbene non definitiva, la sconfitta fu pesante per l'esercito austriaco che, riorganizzato e rinforzato da nuovi reparti, venne in seguito battuto a Bassano, Arcole e, infine, a Rivoli, prima battaglia d'annientamento della carriera di Napoleone.\nNell'ottobre del 1796, si costitu\u00ec la Legione Lombarda, prima forza armata composta da italiani ad adottare quale bandiera di guerra il Tricolore (verde, bianco e rosso). Contemporaneamente le ex-legazioni pontificie si costituirono in Repubblica Cispadana e adottarono (7 gennaio 1797) il tricolore quale bandiera nazionale. Col trattato di Tolentino, Papa Pio VI, fu costretto a riconoscere la cessione delle Legazioni di Forl\u00ec, Ravenna, Bologna e Ferrara. Per gestire questi territori, venne creata l'Amministrazione Centrale d'Emilia, la cui sede venne fissata da Napoleone stesso in Forl\u00ec a partire dal 18 aprile 1797. Sconfitti gli austriaci Napoleone invece di ritirarsi dai territori della Repubblica di Venezia (teatro di guerra tra le truppe francesi e austriache) decise di attaccare Venezia; la notte del 15 maggio 1797 le truppe francesi entrarono a Venezia e deposero il Doge Ludovico Manin, primo esercito straniero ad entrare in citt\u00e0 dopo 1.100 anni, proclamando la Caduta della Repubblica di Venezia. Il successivo 29 giugno venne proclamata la Repubblica Cisalpina con capitale Milano; la stessa il 9 luglio incorpor\u00f2 la Repubblica Transpadana. Con il diretto intento di danneggiare il pontefice fu proclamata il 19 novembre 1797 la Repubblica Anconitana con capitale Ancona che fu poi unita alla Repubblica Romana: il tutto ebbe per\u00f2 breve durata, poich\u00e9 nel 1800 lo Stato Pontificio fu ripristinato..\nLe forze austriache, comandate dall'arciduca Carlo d'Austria, intimorite dalla rapida marcia di Napoleone verso Vienna, dovettero accettare una tregua, a Leoben che si concretizz\u00f2 nel trattato di Campoformio, il 17 ottobre 1797. Oltre all'indipendenza delle nuove repubbliche formatesi, la Francia acquisiva i Paesi Bassi e la riva sinistra del Reno, gli austriaci inglobavano i territori della Repubblica di Venezia. Terminava cos\u00ec, con una secca sconfitta dell'Austria, la campagna d'Italia.\nNel corso della campagna d'Italia, Napoleone manifest\u00f2 la sua brillante capacit\u00e0 strategica, in grado di assimilare le nuove teorie innovative dei pensatori militari francesi e applicarle magistralmente sul campo. Ufficiale di artiglieria per formazione, utilizz\u00f2 i mezzi d'artiglieria in modo innovativo come supporto mobile agli attacchi della fanteria.\nDipinti contemporanei del suo Quartier generale mostrano che in queste battaglie utilizz\u00f2, primo al mondo in un teatro di guerra, un sistema di telecomunicazioni basato su linee di segnalazione realizzate col telegrafo ottico di Chappe, appena perfezionato nel 1792. Durante la prima campagna d'Italia, numerose furono le opere d'arte che vennero cedute alla Francia come spoliazioni militari, come attraverso il Trattato di Tolentino, il Trattato di Firenze, o l'armisitizio di Cherasco. Tutte le opere cedute costituirono il nucleo delle spoliazioni napoleoniche.\nLa campagna d'Egitto e di Siria.\nNel 1798 il Direttorio, preoccupato per l'eccessiva popolarit\u00e0 e per il notevole prestigio di Bonaparte, gli affid\u00f2 l'incarico di occupare l'Egitto per contrastare l'accesso inglese all'India e quindi per danneggiarla economicamente.. Un indizio della devozione di Napoleone ai principi dell'Illuminismo fu la sua decisione di affiancare gli studiosi alla sua spedizione: la spedizione d'Egitto ebbe il merito di far riscoprire, dopo centinaia di anni, la grandezza di quella terra, e fu proprio l'opera di Napoleone a far nascere la moderna egittologia, soprattutto grazie alla scoperta della Stele di Rosetta da parte dei soldati al seguito della spedizione. Napoleone aveva da anni accarezzato l'idea di una campagna in oriente, sognando di seguire le orme di Alessandro Magno ed essendo dell'idea che \u00abL'Europa \u00e8 una tana di talpe. Tutte le grandi personalit\u00e0 vengono dall'Oriente\u00bb.\nLa spedizione cominci\u00f2 il 19 maggio, quando Napoleone salp\u00f2 da Tolone a capo dell'Armata d'Oriente, composta da oltre 60 navi da guerra, 280 navi da trasporto, marinai e soldati.\nPresa Malta, dove i Cavalieri Ospitalieri capitolarono senza combattere, Napoleone arriv\u00f2 in Egitto. Dopo un'importante vittoria nella battaglia delle piramidi, Napoleone schiacci\u00f2 i mamelucchi di Murad Bey ed entrando a Il Cairo divenne padrone dell'Egitto. Pochi giorni dopo, il 1\u00ba agosto 1798, la flotta di Napoleone in Egitto fu completamente distrutta dall'ammiraglio Horatio Nelson, nella baia di Abukir, cosicch\u00e9 Napoleone rimase bloccato a terra. Dopo una ricognizione sul mar Rosso, decise di recarsi in Siria, col pretesto di inseguire il governatore di Acri A\u1e25mad al-Jazz\u0101r Pasci\u00e0 che aveva tentato di attaccarlo. Giunto per\u00f2 il 19 marzo 1799 dinanzi a San Giovanni d'Acri, l'antica fortezza dei crociati in Terra Santa, Napoleone perse pi\u00f9 di due mesi in un inutile assedio e la campagna di Siria si concluse con un fallimento per mano del colonnello Antoine de Ph\u00e9lippeaux, che era stato suo compagno e acerrimo rivale alla scuola militare reale di Parigi.\nRitornato a Il Cairo, Napoleone sconfisse il 25 luglio 1799 un esercito di oltre diecimila ottomani guidati da Mustafa Pasci\u00e0 ad Aboukir, proprio dove l'anno prima era stato privato di tutta la sua flotta. Preoccupato tuttavia delle terribili notizie che giungevano dalla Francia (l'esercito in ripiegamento su tutti i fronti, il Direttorio ormai privo di potere) e consapevole che la campagna d'Egitto non aveva conseguito i fini sperati, Napoleone, lasciato il comando al generale Kl\u00e9ber, s'imbarc\u00f2 in gran segreto il 22 agosto sulla fregata \"Muiron\" (preda bellica ex veneziana) alla volta della Francia.\nIl 18 brumaio e il Consolato.\nIl 9 ottobre 1799 Bonaparte sbarc\u00f2 a Fr\u00e9jus e la sua corsa verso Parigi fu accompagnata dall'entusiasmo dell'intera Francia, certa che il generale fosse tornato in patria per assumere il controllo della situazione ormai ingestibile e, in effetti, era questa la sua intenzione; ci riusc\u00ec potendo mascherare il fallimento in Egitto proprio con i disordini in patria cos\u00ec come in Italia provocati dalla sua assenza. Giunto a Parigi, egli riun\u00ec i cospiratori decisi a rovesciare il Direttorio. Dalla sua si schierarono il fratello maggiore Giuseppe e soprattutto il fratello Luciano, allora presidente del Consiglio dei Cinquecento, che con il Consiglio degli Anziani costituiva il potere legislativo della repubblica. Dalla sua Napoleone riusc\u00ec ad avere il membro del Direttorio Roger Ducos e soprattutto Emmanuel Joseph Siey\u00e8s, il celebre autore dell'opuscolo \"Che cosa \u00e8 il Terzo Stato?\" e ideologo di punta della borghesia rivoluzionaria. Inoltre, dalla sua si schier\u00f2 l'astutissimo ministro degli esteri Talleyrand e il ministro della polizia Joseph Fouch\u00e9. Paul Barras, il membro pi\u00f9 influente del Direttorio dopo Siey\u00e8s, conscio delle capacit\u00e0 di Napoleone, accett\u00f2 di farsi da parte.\nFatta trapelare la falsa notizia di un complotto realista per rovesciare la repubblica, Napoleone riusc\u00ec a far votare al Consiglio degli Anziani e al Consiglio dei Cinquecento una risoluzione che trasferisse le due Camere il 18 brumaio (9 novembre) fuori Parigi, a Saint-Cloud; Napoleone fu nominato comandante in capo di tutte le forze armate. Ci\u00f2 fu fatto per evitare che durante il colpo di Stato qualche deputato potesse sollevare i cittadini parigini per difendere la Repubblica dal tentativo di Napoleone. L'intenzione di Napoleone era quella di portare le due Camere a votare autonomamente il loro scioglimento e la cessione dei poteri nelle sue mani. Non fu cos\u00ec: il Consiglio degli Anziani rimase freddo al discorso pasticciato di Napoleone per far pressione su di esso, mentre quando Napoleone entr\u00f2 nella sala del Consiglio dei Cinquecento i deputati gli si lanciarono contro chiedendo di votare per rendere Bonaparte fuorilegge (cosa che voleva significare l'arresto e la ghigliottina). Nel momento in cui sembrava che il colpo di Stato fosse prossimo alla catastrofe, a soccorrere Napoleone giunse il fratello Luciano, che nelle vesti di presidente dei Cinquecento usc\u00ec dalla sala e arring\u00f2 le truppe schierate all'esterno, ordinando che disperdessero i deputati contrari al fratello. Memorabile il momento in cui punt\u00f2 la sua spada al collo di Napoleone e dichiar\u00f2: \u00abNon esiterei un attimo a uccidere mio fratello se sapessi che costui stesse attentando alla libert\u00e0 della Francia\u00bb. Le truppe, in gran parte veterani delle campagne di Napoleone, al comando del cognato di quest'ultimo, il generale Charles Victoire Emmanuel Leclerc e del futuro cognato Gioacchino Murat, entrarono con le baionette inastate e dispersero i deputati. In serata, le Camere venivano sciolte e fu votato il decreto che assegnava i pieni poteri a tre consoli: Roger Ducos, Siey\u00e8s e Napoleone.\nIl Consolato.\nNominati consoli provvisori, i tre nuovi padroni della Francia redassero insieme a due commissioni apposite una nuova costituzione, la costituzione dell'anno VIII che, ratificata con un plebiscito popolare, legittimava il colpo di Stato. L'evoluzione della rivoluzione si stava ormai riportando verso forme di governo pi\u00f9 aristocratico, dimostrandosi non praticabili molte delle teorie rivoluzionarie emerse nella rivoluzione. Nel pensiero politico di Siey\u00e8s, il Consolato avrebbe dovuto essere un governo dei notabili, che assicurasse la democrazia attraverso un complesso equilibrio di poteri. Questo progetto fu mandato all'aria da Napoleone il quale, pur in teoria detentore del solo potere esecutivo, aveva in realt\u00e0 facile gioco nello scavalcare quello legislativo frammentato in ben quattro Camere.\nFattosi nominare Primo Console, ossia concretamente superiore a qualsiasi altro potere dello Stato, Napoleone ricostruiva la Francia con una struttura amministrativa fortemente accentratrice che \u00e8 rimasta tale fino a oggi: la Francia veniva frazionata in dipartimenti, distretti e comuni, rispettivamente amministrati da prefetti, sottoprefetti e sindaci. Le casse dello Stato venivano risanate dalle conquiste di guerra e dalla fondazione della Banca di Francia, nonch\u00e9 dall'introduzione del franco d'argento che poneva fine all'era degli assegnati e dell'inflazione. La lunga lotta contro il Cattolicesimo si concludeva con il Concordato del 1801, ratificato da papa Pio VII, che stabiliva il Cattolicesimo \u00abreligione della maggioranza dei francesi\u00bb (bench\u00e9 non religione di Stato), ma non riconsegnava al clero i beni espropriati durante la rivoluzione. Nel campo dell'istruzione, Napoleone istitu\u00ec i licei e i politecnici, per formare una classe dirigente preparata e indottrinata, ma tralasci\u00f2 l'istruzione elementare, essendo dell'idea che il popolo dovesse rimanere in una certa ignoranza per garantire un governo stabile e un esercito ubbidiente. Il consolato di Napoleone divenne \u00aba vita\u00bb con il plebiscito del 2 agosto 1802. Si apriva la strada all'istituzione dell'Impero napoleonico.\nIl Codice napoleonico.\nDurante l'esilio a Sant'Elena, Napoleone sottoline\u00f2 pi\u00f9 volte che la sua opera pi\u00f9 importante, quella che sarebbe passata alla storia pi\u00f9 delle tante battaglie vinte, sarebbe stata il suo codice civile. Il Codice napoleonico legittim\u00f2 alcune delle idee illuministiche e giusnaturalistiche, fu esportato in tutti i paesi dove giunsero le armate di Napoleone, fu preso a modello da tutti gli Stati dell'Europa continentale e ancora oggi \u00e8 la base del diritto italiano. Istituita l'11 agosto 1799, la commissione incaricata di redigere il codice civile (composta dal Secondo Console Jean-Jacques R\u00e9gis de Cambac\u00e9r\u00e8s e da quattro avvocati), fu presieduta molto spesso dallo stesso Napoleone, il quale ne leggeva le bozze durante le campagne militari e inviava a Parigi, dal fronte, le sue idee sul progetto. Il 21 marzo 1804 il Codice Civile, immediatamente ribattezzato Codice Napoleonico, entrava in vigore.\nIl Codice eliminava definitivamente i retaggi dell\"Ancien R\u00e9gime\", del feudalesimo, dell'assolutismo monarchico, e creava una societ\u00e0 prevalentemente borghese e liberale, di ispirazione laica, nella quale venivano consacrati i diritti di eguaglianza, sicurezza e propriet\u00e0. Tra i principi della Rivoluzione, venivano salvaguardati quelli della libert\u00e0 personale, dell'uguaglianza davanti alla legge, della laicit\u00e0 dello Stato (gi\u00e0 sancita dal Concordato) e della libert\u00e0 di coscienza, della libert\u00e0 del lavoro. Il Codice era stato per\u00f2 pensato e redatto soprattutto per valorizzare gli ideali della borghesia; perci\u00f2 andava soprattutto a regolamentare questioni riguardanti i contratti di propriet\u00e0 e la stessa legislazione riguardante la famiglia era di natura contrattualistica. La struttura familiare che il Codice consacra \u00e8 di tipo paternalistico: il padre pu\u00f2 far imprigionare i figli per sei mesi senza controllo delle autorit\u00e0 e amministra i beni della moglie. Veniva tuttavia garantito il divorzio, bench\u00e9 reso pi\u00f9 complesso rispetto all'epoca rivoluzionaria.\nPer l'Italia il valore del Codice napoleonico fu fondamentale, poich\u00e9 esso fu portato negli stati creati da Napoleone e conflu\u00ec poi nel codice civile italiano del 1865. Di eguale valore e importanza sono anche gli altri codici: quello di procedura civile, emanato nel 1806, quello del commercio (1807), quello di procedura penale (1808) e il codice penale del 1810.\nLe opposizioni realista e giacobina.\nLa sera del 10 ottobre 1800 Napoleone, mentre assisteva a un'opera al \"Th\u00e9atre de la R\u00e9publique\", sarebbe dovuto cadere sotto le pugnalate di quattro sicari, ma il complotto fu sventato all'ultimo momento grazie a una soffiata, che consent\u00ec alla polizia di intervenire arrestando i quattro attentatori proprio in teatro. L'evento passer\u00e0 alla storia con il nome di \"congiura dei pugnali\".\nPoco dopo, la notte di Natale del medesimo anno Napoleone, la moglie e il suo seguito scamparono fortunatamente a un attentato esplosivo scatenatosi in Rue Saint-Nicaise a Parigi, mentre si recavano all'Opera. Napoleone ne approfitt\u00f2 per mettere fuori legge i giacobini, molti dei quali vennero esiliati in Guyana, e disperdere i monarchici.\nL'opposizione non demordeva e, oltre a un'intensa attivit\u00e0 \"libellistica\", si ebbe notizia di attentati in preparazione contro di lui. Infatti egli era odiato sia dai giacobini, che dopo le misure di riconciliazione nazionale, come l'amnistia generale e il diritto al rientro per i nobili emigrati per scampare al terrore, temevano volesse restaurare la monarchia, sia dai realisti, che lo consideravano come l'usurpatore del legittimo sovrano Luigi XVIII.\nNel marzo 1804, per dare un segnale forte ai Borbone, che ancora complottavano per ritornare sul trono francese, Napoleone fece catturare a Ettenheim, cittadina dello stato del Baden situata presso il confine francese, il duca di Enghien, legato alla famiglia reale esiliata, che fu ingiustamente accusato di cospirazione contro il Primo Console e fucilato subito dopo. L'evento dest\u00f2 l'indignazione di tutte le corti europee per l'arrogante violazione della sovranit\u00e0 di uno stato estero da parte della Francia e per la sorte riservata al povero duca, e confer\u00ec un'ombra negativa all'immagine europea del Bonaparte, alla quale invece l'allora Primo Console teneva moltissimo. Il generale Moreau, implicato nel complotto realista ma idolo dei giacobini, venne invece condannato a soli due anni di carcere, successivamente condonati con la possibilit\u00e0 di espatriare negli Stati Uniti, da dove per\u00f2 Moreau ritorner\u00e0 nel 1813 per unirsi all'esercito russo e morire durante la battaglia di Dresda.\nLa pacificazione dell'Europa.\nDurante l'assenza di Napoleone impegnato in Egitto, i francesi erano stati ripetutamente battuti in Italia e in Germania dagli austriaci e dai russi a Cassano d'Adda, a Novi e sul Reno. La Seconda coalizione antifrancese aveva rovesciato la Repubblica Napoletana del 1799, fondata dai francesi, quella Romana e la Repubblica Cisalpina. Il 6 maggio 1800, sei mesi dopo il colpo di Stato del 18 brumaio, Napoleone assunse il comando della cosiddetta Armata di riserva, destinata a essere trasferita in Italia per rovesciare le sorti della guerra. Il Primo console guid\u00f2 con grande abilit\u00e0 strategica la marcia del suo esercito; valic\u00f2 le Alpi al passo del Gran San Bernardo e colse di sorpresa gli austriaci impegnati nell'assedio di Genova. Il nemico venne rapidamente battuto nella battaglia di Montebello, mentre Napoleone rientr\u00f2 a Milano. Il 14 giugno 1800 si combatt\u00e9 la decisiva battaglia di Marengo.\nFu la pi\u00f9 famosa delle battaglie napoleoniche in Italia, aspramente combattuta e dalle conseguenze decisive. Napoleone venne inizialmente messo in difficolt\u00e0 dall'attacco austriaco e rischi\u00f2 la sconfitta, ma alle otto della sera la battaglia si concluse con la completa vittoria del Primo console. A rovesciare le sorti della battaglia fu l'arrivo nel primo pomeriggio delle truppe di rinforzo del generale Louis Desaix che permise a Napoleone di contrattaccare con successo l'esercito austriaco del generale Michael von Melas, gi\u00e0 certo della vittoria. Il generale Desaix mor\u00ec durante le fasi finali della battaglia. A Milano venne provvisoriamente ricostituita la Repubblica Cisalpina che verr\u00e0 sostituita dopo i Comizi di Lione dalla Repubblica Italiana (1802-1805).\nLa pace in Italia venne sancita con il trattato di Lun\u00e9ville, che in pratica riconfermava il precedente trattato di Campoformio violato dagli austriaci.\nNel 1802 Napoleone venne proclamato Presidente della Repubblica Italiana, titolo che conserver\u00e0 sino al 17 marzo 1805 quando assumer\u00e0 quello di Re d'Italia, mentre il patrizio milanese Francesco Melzi d'Eril ne fu nominato vice Presidente.\nCon la pace di Amiens del 1802 anche l'Inghilterra firmava la pace con la Francia. Napoleone aveva distrutto la nuova coalizione antifrancese, assicurandosi anche l'appoggio dello zar di Russia Alessandro I. Per due anni l'Europa fu finalmente in pace.\nNel 1802 Napoleone vendette una parte del Nord America agli Stati Uniti come parte dell'Accordo sulla Louisiana: egli aveva appena fronteggiato un grosso problema militare quando l'esercito, mandato a riconquistare Santo Domingo, dopo aver affrontato la rivolta capeggiata da Toussaint Louverture, fu colpito dalla febbre gialla. La rivolta fu comunque stroncata. Con le forze dell'Ovest in condizioni tali da non poter agire, Napoleone cap\u00ec che non avrebbe potuto difendere la Louisiana e decise di venderla (8 aprile 1803). Egli ristabil\u00ec, nel 1802, la schiavit\u00f9 nelle colonie francesi.\nDopo che Napoleone ebbe allargato la sua influenza alla Svizzera e agli stati tedeschi, una disputa su Malta forn\u00ec all'Inghilterra il pretesto nel 1803 per dichiarare guerra alla Francia e fornire sostegno ai monarchici francesi che a lui si opponevano.\nImperatore dei francesi e re d'Italia.\nDivenuto console a vita, Napoleone era in pratica sovrano assoluto della Francia. Il 18 maggio 1804 il Senato lo proclam\u00f2 Imperatore dei francesi.\nIl 2 dicembre del 1804, nella cattedrale di Notre-Dame a Parigi, fu celebrata la cerimonia di incoronazione. Napoleone si auto-incoron\u00f2 imperatore dei francesi e quindi incoron\u00f2 imperatrice sua moglie Giuseppina di Beauharnais. Al contrario di come si sostiene solitamente, Napoleone non prese la corona dalle mani del Papa che pure presenzi\u00f2 senza partecipare direttamente alla cerimonia, su volont\u00e0 dell'imperatore stesso.\nSuccessivamente, il 26 maggio 1805 nel Duomo di Milano, Napoleone fu incoronato Re d'Italia. L'incoronazione a Milano fu fastosa, e accompagnata dai suoi pi\u00f9 fedeli collaboratori in Italia, come il cardinale Bellisoni, il Fenaroli, il Baciocchi, il Melzi e l'Aldini. In questa occasione Napoleone, postosi sul capo la corona imperiale, fatta realizzare per l'occasione, pronunci\u00f2 le famose parole: \"Dio me l'ha data, guai a\nchi la tocca\".\nRinasceva in Francia la monarchia, ma non era la stessa monarchia rovesciata nel 1792, privata dei poteri gi\u00e0 nel 1789. Napoleone non era \u00abre di Francia e di Navarra per grazia di Dio\u00bb, come citavano le formule dell\"Ancien R\u00e9gime\", ma \u00abImperatore dei francesi per volont\u00e0 del popolo\u00bb, anche se i documenti ufficiali mantenevano una formula di compromesso (\u00abNapoleone, per la grazia di Dio e le costituzioni della Repubblica, Imperatore dei Francesi\u00bb). Fu in sostanza un nuovo re dei francesi, tanto che da lui hanno origine molte delle attuali monarchie moderne europee; e fu in effetti una monarchia, poich\u00e9 Napoleone era padrone assoluto, anche se una monarchia che per\u00f2 non si rifaceva alla nobilt\u00e0 feudale dell\"Ancien R\u00e9gime\", ma nella quale si attuavano alcuni princ\u00ecpi illuministici della borghesia.\nLa conquista dell'Europa.\nDa Ulma a Tilsit.\nNel 1805 si form\u00f2 in Europa la terza coalizione contro Napoleone; egli aveva trascorso l'ultimo anno sulle coste della Manica, a preparare una vasta operazione militare contro la Gran Bretagna ma, comprendendo le difficolt\u00e0 di un'operazione di sbarco nelle Isole Britanniche e preoccupato dai propositi aggressivi delle potenze continentali, decise fin da agosto di rinunciare ai suoi piani di invasione e di organizzare un rapido trasferimento a marce forzate dell'intero esercito, ora denominato Grande Armata, dalle coste della Manica fino al Reno e al Danubio per sconfiggere le forze nemiche sul continente. Napoleone aveva fatto bene i suoi conti: il 21 ottobre, infatti, al largo di Trafalgar la flotta francese comandata dall'ammiraglio Pierre Charles Silvestre de Villeneuve veniva completamente annientata dagli inglesi al comando di Horatio Nelson, che mor\u00ec durante lo scontro, colpito da un tiro di moschetto. Svanivano per sempre i sogni di invasione dell'Inghilterra.\nLe forze coalizzate prevalentemente austriache e russe (sotto il nuovo zar Alessandro I), anche se con la neutralit\u00e0 della Prussia, erano numericamente soverchianti ma divise. Due i fronti principali: quello germanico, dove Napoleone in persona aveva assunto il comando della Grande Armata e quello italiano dove il generale Andrea Massena guidava l'Armata d'Italia. Con un'abile manovra strategica Napoleone accerchi\u00f2 e costrinse alla resa l'esercito austriaco del generale Karl Mack a Ulma (20 ottobre), e, mentre il maresciallo Massena combatteva in Italia la battaglia di Caldiero (30 ottobre), entr\u00f2 con l'armata a Vienna, dopo aver superato il Danubio con uno stratagemma di Gioacchino Murat. Tuttavia gli eserciti coalizzati austro-russi erano ancora in campo e la situazione di Napoleone appariva difficile. Il 2 dicembre 1805, anniversario della sua incoronazione, l'imperatore combatt\u00e9 e vinse la battaglia di Austerlitz, provocando la disgregazione della terza coalizione. Rimasta nella storia come il suo capolavoro tattico, la vittoria a Austerlitz concesse a Napoleone una posizione di predominio in Europa. Il giorno dopo i sovrani d'Europa chiesero la pace. L'Austria perdeva anche Venezia, che veniva unita al regno d'Italia, e perdeva ogni controllo sulla Germania, che ora si ricostruiva come Confederazione del Reno, primo seme dell'unit\u00e0 tedesca sotto il controllo diretto di Napoleone. Si racconta che, dopo aver appreso di Austerlitz, il primo ministro inglese William Pitt avesse chiesto a una nipote di arrotolare la carta dell'Europa esposta in un corridoio di casa. \u00abNon ci servir\u00e0 per almeno dieci anni\u00bb.\nL'anno seguente Napoleone dovette affrontare la quarta coalizione, costituita da Gran Bretagna, Prussia e Russia; l'imperatore prese subito l'offensiva e, dopo una magistrale manovra strategica, sconfisse completamente il vantato esercito prussiano nella battaglia di Jena (14 ottobre 1806). La Grande Armata cattur\u00f2 o disperse i resti dell'esercito nemico e Napoleone entr\u00f2 a Berlino il 27 ottobre. La guerra tuttavia continu\u00f2; l'esercito russo era in avvicinamento per soccorrere la Prussia e l'imperatore marci\u00f2 direttamente verso la Vistola per batterlo; la popolazione polacca insorse a favore dei francesi.\nDopo una dura resistenza, anche l'esercito russo, che aveva inflitto pesanti perdite ai francesi nella sanguinosa e indecisa battaglia di Eylau, venne sconfitto il 14 giugno 1807 nella decisiva battaglia di Friedland. Lo zar Alessandro I fu infine costretto a firmare la pace, nell'incontro di Tilsit. In quell'incontro l'Europa venne ufficiosamente divisa in zone d'influenza: si decise, in una nota segreta allegata al trattato di Tilsit, che i territori tra il fiume Elba e il Memel avrebbero formato la barriera di divisione tra i due grandi imperi. Rimaneva aperta la questione della Polonia, che Napoleone voleva rendere indipendente, contrariamente alle intenzioni dello zar.\nQuando il papa rifiut\u00f2 di aderire all'embargo nei confronti dell'Inghilterra, dichiarando che le sue qualit\u00e0 di pastore universale gli imponevano la neutralit\u00e0, Napoleone fece occupare Roma dal generale Miollis e il 7 maggio 1809 ordin\u00f2 l'annessione dello Stato Pontificio all'Impero francese. Il papa rispose con una bolla di scomunica e Napoleone ordin\u00f2 a Miollis di procedere all'arresto del pontefice. Provvide subito il generale Radet che lo fece trasportare, insieme con il Segretario di Stato cardinale Bartolomeo Pacca, a Grenoble, indi a Fontainebleau, dove Napoleone riusc\u00ec solo quattro anni dopo a strappargli l'approvazione di un nuovo Concordato.\nIl blocco continentale e la guerra nella penisola iberica.\nPer mettere in ginocchio l'Inghilterra, unica potenza ancora in armi contro la Francia, Napoleone avvi\u00f2 un embargo.\nTuttavia questo embargo, chiamato Blocco Continentale (poich\u00e9, nelle intenzioni del Bonaparte, tutta l'Europa continentale avrebbe dovuto aderire all'embargo contro le isole britanniche) non diede i risultati sperati. Il fallimento del blocco fu dovuto al fatto che molti paesi europei, per motivi di convenienza economica, non vi aderirono completamente, continuando a mantenere scambi commerciali con l'Inghilterra. Napoleone inoltre, per colpire il Portogallo che manteneva aperti i suoi porti alla flotta inglese, invase la Spagna e il Portogallo stesso, mentre successivamente la scelta della Russia di uscire dal blocco, costringer\u00e0 Napoleone ad affrontare una campagna all'est che per lui sar\u00e0 catastrofica.\nNel 1808, sfruttando un contrasto nella famiglia reale spagnola tra il re Carlo IV e il figlio, il principe delle Asturie Ferdinando, Napoleone costrinse entrambi ad abdicare e mise sul trono di Spagna il fratello Giuseppe Bonaparte, facendola cos\u00ec entrare direttamente nell'orbita dell'Impero francese. Contemporaneamente le truppe francesi invadevano e conquistavano il Portogallo; ma la situazione divenne presto problematica. I britannici, infatti, fecero sbarcare in Portogallo truppe al comando del generale sir Arthur Wellesley, futuro duca di Wellington, che riusc\u00ec a liberare il Portogallo, contrastando la campagna in Spagna. Qui, infatti, la popolazione era insorta contro l'occupazione francese e aveva cominciato una sanguinosa guerriglia che mise in grave difficolt\u00e0 l'esercito occupante, costringendo Giuseppe Bonaparte ad abbandonare la capitale e a richiedere l'intervento diretto di Napoleone.\nL'imperatore scese con una parte della Grande Armata in Spagna e il 4 dicembre, dopo una rapida e vittoriosa campagna, entr\u00f2 a Madrid con le sue truppe. Napoleone non riusc\u00ec tuttavia a reprimere la resistenza nazionalistica spagnola n\u00e9 a distruggere il corpo di spedizione britannico passato al comando del generale John Moore, che riusc\u00ec a evacuare la penisola iberica via mare. La Spagna rimase quindi una spina nel fianco, costringendo l'imperatore, che poco tempo dopo dovette tornare rapidamente a Parigi a causa delle notizie di una nuova coalizione in fase di organizzazione contro di lui, a lasciare truppe molto numerose nella penisola iberica.\nNonostante le difficolt\u00e0 organizzative iniziali, Napoleone fu in grado da aprile 1809 di affrontare la quinta coalizione; mostrando ancora una volta la sua netta superiorit\u00e0 di stratega, l'imperatore ottenne una serie di vittorie contro gli austriaci comandati dall'arciduca Carlo, culminate nella battaglia di Eckm\u00fchl il 22 aprile 1809. Napoleone occup\u00f2 Vienna e il Castello di Sch\u00f6nbrunn il 12 maggio 1809. La battaglia di Aspern-Essling invece termin\u00f2 con un insuccesso di Napoleone che tuttavia alla fine vinse, tra il 5 e il 6 luglio 1809 la decisiva battaglia di Wagram. L'Austria sub\u00ec pesanti condizioni di pace con il trattato di Sch\u00f6nbrunn: il Trentino-Alto Adige/Sud Tirolo, la Baviera, l'Istria e la Dalmazia furono perse. L'indennizzo di guerra fu enorme. Due giorni prima della conclusione delle trattative di pace Napoleone fu soggetto a un attentato alla sua vita da parte di certo Friedrich Staps, che cerc\u00f2, senza riuscirvi, di accoltellarlo nella corte del Castello di Sch\u00f6nbrunn.\nLa nuova Europa di Napoleone.\nDal 1810 l'aspetto fisico di Napoleone cambi\u00f2 e la sua salute comincio a declinare; il trascorrere del tempo e l'enorme impegno di governo e amministrazione dell'Impero cominciarono a logorarlo; ben diverso dallo \"scaramouche sulfureo\", magro, con i capelli lunghi sulle spalle, cupo e ombroso della giovinezza, egli aument\u00f2 di peso, i capelli tagliati corti si diradarono, il viso si fece pieno e il colorito livido; i lineamenti si rilassarono. Pur mantenendo nel complesso una grande lucidit\u00e0 intellettuale e una tenace risolutezza, egli episodicamente mostr\u00f2 un decremento delle sue capacit\u00e0 di concentrazione e di decisione. Disuria e gastralgia si fecero pi\u00f9 frequenti.\nNel 1810, l'Europa era definitivamente ridisegnata secondo il volere napoleonico. I territori sotto il diretto controllo francese si erano espansi ben oltre i tradizionali confini pre-1789; il resto degli Stati europei era o suo satellite o suo alleato. Il regno d'Italia era nominalmente governato da Napoleone, ma retto dal vicer\u00e9 Eugenio di Beauharnais (figlio di primo letto della moglie di Napoleone, Giuseppina); il principato di Lucca e Piombino (dal 1805 al 1814) fu assegnato a Felice Baciocchi, ma in realt\u00e0 governato dalla moglie di lui e sorella dell'Imperatore Elisa. Dal 1809 la stessa Elisa fu anche messa a capo dei tre dipartimenti toscani annessi all'Impero con il titolo di Granduchessa di Toscana, che si aggiunse a quello di Principessa di Lucca e Piombino, rimanendo peraltro i due territori disgiunti; alla sorella Paolina, sposata col principe Camillo Borghese, and\u00f2 il ducato di Guastalla, poi ceduto al regno d'Italia; il fratello maggiore Giuseppe riceveva il trono di Spagna; il fratello Luigi riceveva il trono d'Olanda dopo aver sposato Ortensia di Beauharnais, figlia della moglie di Napoleone, Giuseppina; il fratello Girolamo ebbe il regno di Vestfalia; il generale Gioacchino Murat, poi maresciallo dell'Impero, ebbe il regno di Napoli, dopo aver sposato la sorella di Napoleone, Carolina; il maresciallo Bernadotte ebbe il trono di Svezia, ma ben presto trad\u00ec il suo ex capo entrando nella coalizione che lo avrebbe detronizzato. La Confederazione del Reno era di fatto sotto il controllo di Napoleone.\nDopo la pace di Sch\u00f6nbrunn, Napoleone e l'austriaco Metternich si erano accordati per un matrimonio di Stato. Il 14 dicembre 1809, Napoleone divorzi\u00f2 da Giuseppina di Beauharnais, la moglie certo infedele ma amatissima. Il 1\u00ba aprile 1810 Napoleone spos\u00f2 la figlia dell'imperatore d'Austria, Maria Luisa, nipote di Maria Antonietta, la regina decapitata durante la Rivoluzione (il che provoc\u00f2 non poche polemiche in Francia). Con questo matrimonio l'Austria si era legata a Napoleone, il che portava alla creazione di un'alleanza pressoch\u00e9 indissolubile. Napoleone ebbe un erede legittimo da Maria Luisa, nato dopo un parto difficile il 20 marzo 1811. Tuttavia l'erede dell'Impero, Napoleone Francesco, detto il \"re di Roma\" (Napoleone II), non sal\u00ec in realt\u00e0 mai al trono: Napoleone fu detronizzato pochi anni dopo e Napoleone II mor\u00ec successivamente a soli 21 anni.\nLa campagna di Russia.\nNonostante gli accordi stabiliti a Tilsit, lo zar Alessandro I di Russia temeva l'egemonia napoleonica e rifiut\u00f2 di collaborare con lui riguardo al Blocco Continentale, per non danneggiare l'economia russa e perch\u00e9 segretamente sperava di formare una nuova coalizione antifrancese. Napoleone decise di cominciare una campagna decisiva contro la Russia per sottomettere lo zar al suo sistema di potere in Europa, costringerlo ad aderire al Blocco, privarlo della sua influenza in Polonia, Balcani, Finlandia, Persia. L'imperatore disponeva di circa uomini, di cui circa francesi e il resto contingenti stranieri provenienti da tutti gli stati vassalli e alleati del Grande Impero. I russi, comandati prima dal generale Michael Barclay de Tolly e poi dal generale Mikhail Kutuzov, timorosi di affrontare il preponderante esercito nemico e intimiditi dalla reputazione militare di Napoleone, decisero inizialmente di ritirarsi nel cuore della Russia.\nUna serie di vaste manovre strategiche, ideate da Napoleone per sconfiggere l'esercito nemico e concludere rapidamente la guerra, fallirono a causa di errori dei suoi luogotenenti, delle difficolt\u00e0 del terreno e delle tattiche prudenti dei suoi avversari; a Vilna, a Vitebsk e soprattutto nella battaglia di Smolensk e nella battaglia di Valutino i russi, battuti ma non distrutti, riuscirono a evitare uno scontro decisivo e a ripiegare verso est.\nFinalmente il 7 settembre, dopo la decisione del generale Kutuzov di combattere per difendere Mosca, ebbe luogo la grande battaglia di Borodino, a ovest della citt\u00e0: dopo una battaglia cruenta e molto combattuta, i russi, sconfitti, ripiegarono e Napoleone entr\u00f2 a Mosca una settimana dopo, nel pomeriggio del 14 settembre, dopo aver posto il suo quartier generale sulla collina Poklonnaja, convinto che Alessandro avrebbe negoziato la pace. Stabilitosi nel Cremlino, Napoleone non poteva immaginare che la citt\u00e0 completamente vuota nascondesse in realt\u00e0 un'insidia: nella notte Mosca cominci\u00f2 a bruciare, essendo state appiccate le fiamme da alcuni russi nascosti nelle case. Napoleone, che aveva tentato a pi\u00f9 riprese di venire a un accordo con Alessandro I senza riuscire neanche a far ricevere i propri messi, si rese conto della necessit\u00e0 di ritirarsi visto l'approssimarsi dell'inverno. Diede perci\u00f2 ordine di cominciare la ritirata: era rimasto a Mosca non pi\u00f9 di trentacinque giorni.\nLa Grande Armata francese soffr\u00ec gravi perdite nel corso della rovinosa ritirata; la spedizione era cominciata con circa uomini (di cui poco meno della met\u00e0 erano francesi) e cavalli, alla fine della campagna poco pi\u00f9 di uomini raggiunsero Vilna rimanendo nei ranghi; a questi si aggiunsero poi quarantamila isolati nei giorni successivi. In totale pi\u00f9 di furono i morti e i prigionieri. Sopravvissero inoltre solo cavalli. Tra il 25 e il 29 novembre, infatti, i resti dell'armata, distrutta prima dal caldo e poi dal freddo (il cosiddetto \"generale Inverno\") vennero in gran parte annientati dai russi durante il passaggio della Beresina. Intanto, Napoleone era stato raggiunto dalla notizia che a Parigi il generale Malet aveva diffuso la notizia della morte dell'imperatore e tentato un colpo di Stato. Angosciato delle notizie di tradimento (Talleyrand e Fouch\u00e9 stavano ormai tramando col nemico), Napoleone abbandon\u00f2 precipitosamente la Russia lasciando il comando a Gioacchino Murat e a Eugenio di Beauharnais e tornando nella capitale, dove cominciava a ricostruire un nuovo esercito di uomini, in realt\u00e0 giovanissimi e male addestrati. Le potenze europee, conscie dell'atroce disfatta di Russia, sollevarono la testa e formarono una nuova coalizione.\nLa sconfitta di Lipsia, l'abdicazione e l'esilio all'Elba.\nLa prima a unirsi alla vittoriosa Russia fu la Prussia che, abbandonando l'alleanza con Napoleone, si schier\u00f2 a fianco dello zar e della Gran Bretagna. Era la sesta coalizione. Napoleone, dopo essere rientrato a Parigi, organizz\u00f2 in fretta, con l'afflusso di giovani reclute, un nuovo esercito e sconfisse i prussiani prima a L\u00fctzen e poi a Bautzen nel maggio 1813. Ma l'insidia pi\u00f9 grande era l'Austria, la quale - non rispettosa dei patti - era pronta a scavalcare anche un matrimonio di stato come quello di Napoleone con Maria Luisa pur di sconfiggere l'odiato nemico. Nel corso di un memorabile e burrascoso incontro bilaterale a Dresda, Napoleone e Metternich non riuscirono a giungere a un accordo e il 12 agosto l'Austria si un\u00ec alla coalizione antifrancese. Dopo un'ultima importante vittoria francese nella battaglia di Dresda, le forze napoleoniche furono costrette lentamente a ripiegare sotto la pressione congiunta degli eserciti di Austria, Russia, Prussia e Svezia; l'esercito svedese era comandato dall'ex maresciallo francese Jean-Baptiste Jules Bernadotte. Nella decisiva battaglia di Lipsia, detta \"Battaglia delle Nazioni\" perch\u00e9 vi parteciparono eserciti di tutta Europa, l'inesperienza dell'esercito francese, la defezione dei contingenti tedeschi e la superiorit\u00e0 numerica delle forze nemiche furono i fattori che determinarono la sconfitta di Napoleone. L'esercito francese fu costretto a ritirarsi attraverso la Germania in piena insurrezione contro l'occupazione napoleonica, mentre anche i Paesi Bassi si rivoltavano e la Spagna era ormai persa.\nRientrato precipitosamente a Parigi, Napoleone dovette subire l'insubordinazione di tutti i corpi politici: le Camere denunciarono solo ora la sua tirannia, la nuova nobilt\u00e0 da lui creata gli gir\u00f2 le spalle, il popolo, ormai stanco della guerra, rimase freddo, i marescialli dell'Impero cominciarono a defezionare: tra i principali, Gioacchino Murat che pass\u00f2 al nemico per conservare il regno di Napoli.\nIl giorno di Natale del 1813 la Francia veniva invasa dagli eserciti della coalizione. Un mese dopo, il 25 gennaio 1814, consegnato al fratello Giuseppe il controllo di Parigi e alla moglie Maria Luisa la reggenza, salutato il piccolo figlio che non avrebbe mai pi\u00f9 rivisto, Napoleone si metteva al comando di un esercito di veterani della Vecchia Guardia. Per due mesi Napoleone tenne testa al nemico in quella che sar\u00e0 definita da alcuni la sua campagna pi\u00f9 brillante, vincendo a Brienne (proprio dove aveva studiato l'arte militare), a Champaubert, Montmirail, Ch\u00e2teau-Thierry, Vauchamps, Mormant, Montereau, Craonne, Laon. Sconfitto infine dalle forze prussiane del feldmaresciallo von Bl\u00fccher, da quelle austriache e da quelle russe di Wintzingerode, consapevole di non poter anticipare le truppe nemiche in marcia su Parigi, Napoleone ripieg\u00f2 su Fontainebleau ove, appresa la notizia del tradimento del generale Marmont, che si era arreso con le sue truppe agli alleati, e scoraggiato dall'atteggiamento rinunciatario del maresciallo Michel Ney, il 4 aprile annunci\u00f2 ufficialmente la sua intenzione di chiedere la pace.\nIntanto il fratello Giuseppe aveva capitolato e il nemico era entrato vittorioso in Parigi il 31 marzo con alla testa lo zar Alessandro I, che il giorno successivo aveva gi\u00e0 fatto affiggere sui muri di Parigi il suo proclama indirizzato al popolo francese.\nA Fontainebleau Napoleone pass\u00f2 giorni duri e difficili. Gli giunse notizia che il nemico aveva rigettato la sua proposta di pace che stabiliva il ritorno ai \u00abconfini naturali\u00bb della Francia. Lo zar Alessandro I gli impose l'abdicazione. Egli, dopo aver pi\u00f9 volte tentennato, il 6 aprile decise di abdicare in favore del figlio e della reggenza di Maria Luisa. Ma il nemico decise per un'abdicazione totale, poich\u00e9 Talleyrand aveva gi\u00e0 preso accordi per restaurare sul trono i Borbone. Napoleone, indignato, minacci\u00f2 di rimettersi alla testa dei suoi eserciti e marciare su Parigi, ma i marescialli lo costrinsero a cedere. L'abdicazione divenne effettiva con la firma del trattato di Fontainebleau da parte delle potenze alleate l'11 aprile.\nResosi ormai conto dell'evolversi della sua caduta, con inoltre l'aggravarsi dei cosacchi entrati in Parigi, il 12 aprile, presso il Castello di Fontainebleau, Napoleone tent\u00f2 il suicidio ingerendo una forte dose di arsenico, conservato in una fialetta che l'imperatore si era procurato dopo la sconfitta in Russia, ma venne soccorso e salvato dai suoi collaboratori, che chiamarono i medici in tempo.\nDopo un memorabile addio alla Vecchia Guardia, Napoleone sub\u00ec il dramma della fuga quando, attraversando la Francia del sud, fu costretto a indossare un'uniforme austriaca per non finire linciato dalla folla. Imbarcatosi precipitosamente a Marsiglia sulla fregata inglese HMS \"Undaunted\" comandata da Thomas Ussher, il 4 maggio 1814 sbarc\u00f2 all'isola d'Elba, dove il nemico aveva deciso di esiliarlo, pur riconoscendogli la sovranit\u00e0 sull'isola con il rango di principe e la conservazione del titolo di imperatore.\nStabilitosi a Portoferraio, volle abitare presso la Palazzina dei Mulini, alla quale fece aggiungere un piano, e che dominava la suggestiva rada ove poteva osservare le navi in entrata e uscita dal porto. Come residenza di campagna scelse la Villa di San Martino. A Portoferraio volle raggiungerlo la madre, che prese dimora in una piccola abitazione nel centro storico. Soggiorn\u00f2 inoltre presso il romitorio annesso al Santuario della Madonna del Monte, dove lo raggiunse occasionalmente la madre \u2013che soggiornava temporaneamente a Marciana\u2013 e in seguito la contessa Maria Walewska insieme al loro figlioletto Alexandre.\nNei dieci mesi di esilio Napoleone non rimase inoperoso, ma costru\u00ec infrastrutture, miniere, strade, difese, mentre il Congresso di Vienna che doveva disegnare la nuova Europa della Restaurazione ipotizzava di esiliarlo nell'oceano. Furono mesi febbrili, che trasformarono un'isola assonnata nel centro culturale e politico del tempo: poeti, artisti, spie e uomini di mondo accorsero nella speranza di visitare quello che era stato l'uomo che aveva tenuto l'Europa in pugno. Molti trovavano ospitalit\u00e0 nelle residenze signorili della citt\u00e0 e altri all\"Auberge Bonroux\", luogo di ritrovo della Guardia. Non vennero mai a trovarlo, invece, la moglie e il figlio: il piccolo Re di Roma.\nI \u00abcento giorni\u00bb.\nAnche se impegnato nei lavori all'Elba, Napoleone continuava a ricevere segretamente notizie della situazione francese tramite alcuni \"telegrafi ottici\" dislocati sulle alture dell'isola. Il nuovo sovrano, Luigi XVIII Borbone, era inviso alla popolazione: nel solco della Restaurazione, Luigi stava lentamente smantellando tutte le conquiste della Rivoluzione Francese mantenute da Napoleone. Queste notizie, aggiunte alla voce ormai certa che i nemici fossero prossimi a trasferirlo lontano dall'Europa, portarono Napoleone ad agire. Approfittando dell'assenza del commissario inglese sir Neil Campbell, recatosi a Livorno, Napoleone lasci\u00f2 l'Elba il 26 febbraio 1815, salutato dalla popolazione di Portoferraio, con una flotta di sette bastimenti e circa mille uomini al seguito.\nL'imperatore eluse la sorveglianza della flotta inglese e il 1\u00ba marzo 1815 sbarc\u00f2 in Francia nel golfo di Cannes, a Golfe Juan, vicino ad Antibes: cominciava il periodo che sar\u00e0 noto come i \u00abCento giorni\u00bb. La popolazione lo accolse con un entusiasmo sorprendente e gli eserciti inviatigli contro da Luigi, invece di fermarlo, si unirono a lui. Fu prima la volta del 5\u00b0 di linea di Grenoble: Napoleone mosse incontro ai soldati dell'esercito borbonico e grid\u00f2: \u00abChi vuole sparare al suo imperatore \u00e8 libero di farlo\u00bb. Successivamente passarono dalla sua parte gli eserciti guidati da Charles de la B\u00e9doy\u00e8re e dal maresciallo Ney, che in precedenza aveva promesso enfaticamente a Luigi XVIII che avrebbe condotto Napoleone a Parigi \u00abin una gabbia di ferro\u00bb. Entrambi i generali pagheranno con la fucilazione la defezione dall'incarico ricevuto. Il 20 marzo Napoleone entr\u00f2 trionfalmente a Parigi, mentre Luigi era fuggito in gran fretta verso Gand su suggerimento di Talleyrand, che al Congresso di Vienna spinse le teste coronate a riprendere la spada contro l'imperatore.\nRiorganizzato rapidamente l'esercito, Napoleone chiese ai nemici nuovamente coalizzatisi la pace, con la sola condizione di mantenere il trono di Francia: la sua richiesta non venne accettata. Intanto, in campo politico, l'imperatore aveva ben compreso i limiti del suo governo precedente e aveva promulgato una costituzione maggiormente liberale, l'Atto addizionale, che concedeva maggiori poteri alle Camere e la libert\u00e0 di stampa. Per evitare una nuova invasione del suolo patrio, Napoleone fece la prima mossa, entrando di sorpresa in Belgio, dove erano schierati l'esercito britannico e l'esercito prussiano. Il suo piano prevedeva una manovra su due ali che avrebbero diviso e sconfitto separatamente i prussiani e i britannici prima che, superiori di numero, potessero congiungersi.\nL'ala destra da lui comandata impegn\u00f2 e sconfisse i prussiani del generale Bl\u00fccher nella battaglia di Ligny, mentre il maresciallo Ney attacc\u00f2 i britannici del duca di Wellington a Quatre-Bras, ma nessuno dei due combattimenti ebbe esito determinante. Cos\u00ec si giunse al 18 giugno 1815, la giornata della battaglia di Waterloo, descritta anche da Victor Hugo. Il piano strategico generale di Napoleone venne vanificato da alcuni errori dei suoi marescialli, principalmente Emmanuel de Grouchy, il quale, inviato a intercettare la colonna prussiana sfuggita a Ligny, in pratica si limit\u00f2 solo a inseguire la retroguardia delle forze prussiane che si erano intanto riorganizzate e che, grazie alla loro determinazione, riuscirono a ricongiungersi con Wellington proprio nella fase decisiva della battaglia. Le forze britanniche del duca di Wellington e quelle prussiane di Bl\u00fccher riuscirono a sconfiggere i francesi.\nNapoleone comp\u00ec alcuni errori tattici e sbagli\u00f2 nella scelta dei luogotenenti, rinunciando al maresciallo Louis Nicolas Davout, lasciato a Parigi, e affidandosi a Grouchy, inesperto di incarichi di comando, e a Ney, famoso per ardimento, ma non per la sua intelligenza tattica, il cui comportamento inutilmente avventato fu fra i fattori determinanti della disfatta. Ultimo ad arrendersi fu il giovane generale della Guardia imperiale Pierre Cambronne che con la Vecchia Guardia copr\u00ec la ritirata dell'esercito sconfitto alla volta di Parigi. Napoleone si era dimostrato ottimista durante la battaglia: \u00abWellington \u00e8 un pessimo generale. Stasera ceneremo a Bruxelles\u00bb, aveva dichiarato la mattina. In serata, invece l'imperatore era sulla strada di ritorno per Parigi conscio della certezza della fine di ogni suo sogno.\nImpostagli dalla Camera la nuova abdicazione, sotto le pressioni del potente Fouch\u00e9 (\u00abAvrei dovuto farlo impiccare prima\u00bb, sbott\u00f2 Napoleone), egli dichiar\u00f2 di immolarsi \u00abin olocausto per la Francia\u00bb e chiese invano che venisse rispettata la sua volont\u00e0 di porre sul trono all'et\u00e0 giusta suo figlio Napoleone II. Le forze nemiche, viceversa, entrarono a Parigi e rimisero sul trono Luigi XVIII. Napoleone si rifugi\u00f2 al castello di Malmaison, la vecchia casa dove aveva abitato con la prima moglie Giuseppina, morta da poco. La sua intenzione era di fuggire negli Stati Uniti, ma rifiut\u00f2 di travestirsi come sarebbe stato necessario per sfuggire alla cattura, perch\u00e9 ci\u00f2 avrebbe infamato il suo onore. Invece il 15 luglio 1815 Napoleone si arrese agli inglesi salendo a bordo della nave HMS \"Bellerophon\". Condizione della consegna era la deportazione in Inghilterra o negli Stati Uniti, ove intendeva vivere soggetto al diritto comune e con lo status di privato cittadino; nel caso avesse ottenuto il permesso di soggiornare in America, le sue intenzioni erano quelle di diventare un famoso scienziato e studioso di fenomeni naturali, ma purtroppo le cose per lui andarono in modo totalmente diverso. Il capitano Maitland, in rappresentanza del principe reggente, arrest\u00f2 Napoleone venendo in parte meno alla parola datagli: con la promessa di poter continuare a vivere in una semplice casetta di campagna in territorio inglese, Napoleone effettivamente venne accontentato ed ottenne un domicilio in territorio britannico; condotto dalla nave da battaglia \"HMS Northumberland\", il 15 ottobre 1815 Napoleone venne sbarcato prigioniero ed esiliato a Sant'Elena, una piccola isola nel mezzo dell'oceano Atlantico, ancora oggi possedimento britannico, cos\u00ec remota e sperduta da rendere impossibile ogni tentativo di fuga.\nL'esilio a Sant'Elena e la morte.\nCon un piccolo seguito di fedelissimi, Napoleone fu trasferito nel villaggio interno di Longwood, dove rimase fino al decesso.\nSull'isola Napoleone ebbe la libert\u00e0 di muoversi a suo piacimento sebbene fosse costantemente sorvegliato a vista da un piccolo contingente militare inglese; anche se non sub\u00ec alcun processo o condanna, l'ormai ex imperatore si trov\u00f2 praticamente a scontare un ergastolo in un posto lontano e sconosciuto.\nNapoleone dett\u00f2 le sue memorie ed espresse il suo disprezzo per gli inglesi, personificati nell'odiosa figura del \"carceriere\" sir Hudson Lowe (che dal trattamento duro riservato a Napoleone non trasse alcun vantaggio per la sua carriera, anzi fu accusato di essere stato troppo severo nei confronti dell'imperatore francese). Sulla base dei suoi ricordi, espressi in lunghe conversazioni quasi quotidiane, il conte de Las Cases scrisse \"Il Memoriale di Sant'Elena\" e nella seconda met\u00e0 dell'aprile 1821 redasse egli stesso le sue ultime volont\u00e0, e molte note a margine (per un totale di 40 pagine).\nI dolori allo stomaco di cui gi\u00e0 soffriva da tempo, acuitisi nel clima inospitale dell'isola e con il duro regime impostogli, lo condussero alla morte il 5 maggio 1821 alle ore 17:49.\nLe ultime parole di Napoleone furono \"Francia, esercito - capo dell'esercito - Giuseppina\". Egli chiese di essere seppellito sulle sponde della Senna, ma fu invece seppellito a Sant'Elena, presso Sane Valley, come stabilito gi\u00e0 l'anno prima dal governo inglese. Il governatore Lowe e i suoi uomini gli tributarono gli onori riservati ad un generale.\nL'autopsia accert\u00f2 la causa di morte in un tumore dello stomaco.\nIl 19 luglio 1821, alla notizia della morte di Napoleone, Alessandro Manzoni compose la celebre ode \"Il cinque maggio\", che ebbe una forte risonanza in tutta Europa e fu tradotta in tedesco da Johann Wolfgang von Goethe.\nTeorie alternative sulla morte di Napoleone.\nCominciarono subito a diffondersi ipotesi alternative sulla morte di Napoleone, frutto, in generale, di teorie del complotto: esse, pur accreditate, non smentiscono la veridicit\u00e0 della causa della morte per tumore allo stomaco.\nIl secondo funerale a Parigi.\nIl 2 agosto 1830, nove anni dopo la morte di Napoleone, il re Carlo X di Borbone fu costretto ad abdicare e la corona venne concessa a Luigi Filippo d'Orl\u00e9ans, di idee pi\u00f9 liberali. La statua dell'imperatore fu restaurata sulla colonna di Place Vend\u00f4me e vi furono richieste del rientro in patria delle spoglie mortali. Il figlio cadetto del re, il Principe di Joinville, venne incaricato di riportare le spoglie dell'imperatore in Francia e questi, dopo aver ottenuto il permesso dei britannici, diresse una spedizione a Sant'Elena per riportare la salma a Parigi. Il 15 ottobre 1840, per opera di una commissione - i cui membri erano il conte Philippe de Rohan-Chabot, Charles Alexander, il colonnello Hamelin Trelawny, il capitano William Wylde, il colonnello Charles Hodson, il segretario coloniale William Henry Seale, il comandante Edward Littlehales, il maresciallo Henri Gatien Bertrand, il generale Gaspard Gourgaud, il conte Emmanuel de Las Cases, il generale Jean Gabriel Marchand, Arthur Bertrand, i capitani L\u00e9onard Charner, Guyet e Doret, l'abate F\u00e9lix Coquereau, due coristi, il medico Remi Guillard e alcuni ex domestici di Napoleone - venne riesumata la salma che si rivel\u00f2 intatta, vestita nell'uniforme di colonnello dei \"Cacciatori della Guardia\". Ricomposto il corpo in una bara di ebano, l'imperatore cominci\u00f2 il suo viaggio di ritorno in Francia sulla \"Belle-Poule\", arrivando a Cherbourg il 2 dicembre, salutato dalle salve di cannone del forte e delle navi militari presenti.\nIl 15 dicembre 1840 ebbe luogo il funerale solenne a Parigi, celebrato con tutti gli onori del rango imperiale. Disposto il feretro su di un carro trainato da 16 cavalli, scortato dai Marescialli di Francia Oudinot e Molitor, dall'ammiraglio Roussin e dal generale Bertrand, a cavallo, sui quattro lati, il corteo funebre pass\u00f2 sotto l'Arco di Trionfo, tra due file di insegne con l'aquila imperiale, salutato dalle salve di cannone e accolto dalla famiglia regnante in nome della Francia. Il generale Bertrand, che aveva fedelmente accompagnato Napoleone all'Elba e a Sant'Elena, venne incaricato dal re di porre la spada e il copricapo dell'imperatore sulla bara, ma non vi riusc\u00ec per l'emozione e fu sostituito dal generale Gourgaud. Pi\u00f9 tardi, nel 1843, Giuseppe Bonaparte invi\u00f2 il gran collare, il nastro, e le insegne della Legion d'onore che suo fratello aveva indossato.\nLa tomba monumentale.\nI resti di Napoleone riposano in un monumento posto in una cripta a cielo aperto ricavata nel pavimento della chiesa di Saint-Louis des Invalides a Parigi, esattamente sotto la cupola dorata. Il monumento, concepito dall'architetto Louis Visconti, venne terminato nel 1861 e consiste in un grande sarcofago di porfido rosso della Finlandia, che contiene le sei bare entro cui \u00e8 stato chiuso il corpo di Napoleone: dalla pi\u00f9 interna alla pi\u00f9 esterna abbiamo una bara in lamiera e poi una in mogano, due bare in piombo, una in ebano e l'ultima in legno di quercia. Intorno al sarcofago c'\u00e8 un loggiato circolare decorato con enormi statue raffiguranti dodici Vittorie.\nIl trasferimento dalla cappella di Saint-J\u00e9r\u00f4me, dove era stata deposta la salma nel 1840, alla cripta nella sala centrale della chiesa di Saint-Louis des Invalides venne effettuato con cerimonia non pubblica il 2 aprile 1861, alla presenza dell'imperatore Napoleone III. La maschera funebre \u00e8 conservata invece presso l'Accademia degli Euteleti a San Miniato, in provincia di Pisa, citt\u00e0 dalla quale la famiglia Bonaparte fa risalire le proprie origini. Il calco sull\u2019originale venne eseguito dal medico c\u00f2rso Antommarchi e dal medico inglese Francis Burton.\nAll'interno della cripta \u00e8 presente anche la tomba del figlio di Napoleone, Napoleone Francesco, il cui corpo fu qui trasferito dalla Cripta dei Cappuccini di Vienna, dov'era sepolto come tutti i membri della casa d'Austria, da Adolf Hitler nel 1940, come dono al popolo di Francia dopo l'occupazione all'inizio della seconda guerra mondiale.\nLa strategia di Napoleone.\nNapoleone, ufficiale di artiglieria, giovane generale legato inizialmente alla fazione giacobina e quindi al Direttorio, primo console e poi imperatore dei francesi, condottiero della pi\u00f9 grande macchina militare dell'epoca e conquistatore di gran parte del continente, rimane a tutt'oggi l'archetipo dell'uomo di guerra vittorioso, protagonista di una vicenda storica narrata e analizzata da una vastissima bibliografia.\nLe qualit\u00e0 militari di tattico e stratega e la sua carriera pi\u00f9 che ventennale costellata di impressionanti vittorie, continuano a rendere Napoleone, \"le tondu\", \"il rapato\", come era soprannominato dai suoi soldati, nel giudizio degli storici uno dei pi\u00f9 grandi condottieri militari di tutti i tempi, accostato dallo storico britannico Geoffrey Wootten solo ad Alessandro Magno. Altri autori hanno ugualmente esaltato le qualit\u00e0 di generale dell'imperatore. Georges Lefebvre parla di \"maestria senza eguali\" tattica e strategica, Jean Tulard di \"genio militare\", Nigel Nicolson e Franz Herre di \"pi\u00f9 grande generale di tutti i tempi\", Evgenij Tarle di \"genio militare non mai superato nella storia dell'umanit\u00e0\", David G. Chandler di \"una delle pi\u00f9 grandi menti militari che siano mai esistite\", Basil Liddell Hart di pi\u00f9 grande \"stratega logistico\" della storia.\nDal punto di vista della strategia operativa (o strategia logistica secondo la terminologia di Liddell Hart) Napoleone seppe fondere nel suo sistema di guerra le innovazioni di pensatori militari francesi come il conte di Guibert e Jean du Teil con lo studio dei grandi condottieri del passato da Federico II di Prussia, a Turenne al Gran Cond\u00e9. I pensatori francesi avevano evidenziato le debolezze dei rigidi schemi tattici dell'esercito prussiano basati su lente e ripetitive campagne di guerre, sulla tattica lineare, sulla disciplina draconiana, sulle lunghe colonne dei carriaggi. Napoleone, sfruttando le qualit\u00e0 delle armate rivoluzionarie, il loro slancio aggressivo, il loro spirito democratico, il sistema dell'amalgama e della promozione per merito e le nuove tattiche basate sul fuoco della fanteria leggera sparpagliata e sugli attacchi alla baionetta in colonne di battaglione, forgi\u00f2 uno strumento militare di grande potenza. L'esercito napoleonico, articolato in corpi d'armata autonomi, scarsamente disciplinato ma combattivo, estremamente rapido nelle marce, privo di ingombranti traini e abituato a vivere sulle risorse locali e sulle depredazioni, permetteva a Napoleone grande flessibilit\u00e0 operativa.\nLa strategia napoleonica \u00e8 profondamente innovativa in primo luogo nelle concezione di fondo; obiettivo della guerra diventa la distruzione dell'esercito nemico possibilmente con una campagna rapida e una battaglia decisiva; obiettivi geografici o fortezze diventano elementi secondari utili eventualmente per attrarre e sviare il nemico, costringendolo a battersi in circostanze sfavorevoli.\nLento e scientifico nella fase ideativa dei suoi piani di guerra, Napoleone era invece risoluto, ottimista, energico nella fase esecutiva pretendendo e ottenendo rapidit\u00e0 e disciplina dai suoi subordinati ed effettuando manovre di sconcertante velocit\u00e0 e imprevedibilit\u00e0 per i suoi avversari. Dotato di grande ascendente e idolatrato dai suoi soldati, i \"grognards\", i \"brontoloni\", Napoleone dominava intellettualmente i suoi luogotenenti e anche i suoi avversari, intimoriti dalla sua reputazione e spesso ridotti a strategie rinunciatarie e prudenti. Grazie alle sue doti militari, al suo enorme prestigio e all'entusiasmo suscitato nelle truppe, con la sua sola presenza sul campo di battaglia l'esercito francese sembrava disporre di molte migliaia di soldati invisibili in pi\u00f9; lo stesso Duca di Wellington disse che la presenza di Napoleone sul campo corrispondeva a quella di soldati in pi\u00f9 nelle file dell'armata francese.\nL'esercito napoleonico, dispiegato su vasto fronte, avanzava di sorpresa e nel massimo segreto secondo i piani dell'imperatore, che di regola prevedevano in anticipo tutte le possibilit\u00e0 e le evenienze; i corpi d'armata marciavano su direttrici separate ma disposti in modo da potersi reciprocamente sostenere in caso di complicazioni e di potersi concentrare al momento opportuno, scelto da Napoleone sulla base delle circostanze effettive sul terreno. La marcia separata confondeva il nemico e progressivamente restringeva il suo spazio di manovra fino a costringerlo alla battaglia nelle peggiori condizioni; Napoleone effettuava il concentramento generale all'ultimo momento e a volte durante la battaglia stessa; l'esercito avversario quindi o rischiava la battaglia o, se rimaneva immobile come a Ulma, veniva tagliato fuori dalle sue retrovie e accerchiato dall'avanzata convergente dei vari corpi d'armata. La superiore capacit\u00e0 strategica di Napoleone si evidenziava proprio nella sua abilit\u00e0 nel predisporre opportunamente la dislocazione e la marcia dei vari corpi d'armata e di effettuare il raggruppamento finale nel momento e nel punto giusto.\nNel caso della presenza di diversi eserciti nemici contemporaneamente in campo, come nel 1796-1797 o nel 1813, la strategia di Napoleone prevedeva il concentramento principale del grosso dell'armata contro uno solo degli avversari, mentre gli altri nemici sarebbero stati tenuti a bada con il minimo delle forze e, pi\u00f9 lenti e mal collegati tra loro, sarebbero stati a loro volta progressivamente affrontati e sconfitti da nuovi raggruppamenti delle truppe francesi molto pi\u00f9 rapide.\nSul campo di battaglia la tattica di Napoleone prevedeva di cominciare i combattimenti su tutta la linea con solo una minima parte delle sue forze; quindi si sarebbe scosso il morale e la sicurezza del nemico con il fuoco di grandi concentramenti di artiglieria e con le minacce, portate sui fianchi o nelle retrovie, alle sue vie di comunicazione. La fase finale della battaglia napoleonica era preceduta da quello che l'imperatore chiamava \"il fatto\": un grave errore tattico del nemico o un indebolimento decisivo delle sue forze. Tenendo sempre a disposizione cospicue riserve, Napoleone era ora in grado di sferrare il \"coup de foudre\" (\"il colpo di fulmine\"), l'attacco finale nel punto debole nemico che di regola provocava il crollo definitivo dell'avversario. Questo schema applicato per la prima volta a Castiglione venne attuato anche ad Austerlitz, Jena, Friedland e Wagram. Napoleone dava anche grande importanza alla fase di inseguimento e di sfruttamento del successo affidata alla sua cavalleria e a corpi di fanteria freschi appositamente predisposti; condotto a oltranza, poteva condurre alla totale distruzione dell'avversario come dopo Jena.\nFattori di debolezza della dottrina di guerra napoleonica furono in primo luogo lo scarso interesse dell'imperatore per i dettagli logistici e per i fattori climatici e ambientali che portarono alla sottovalutazione delle distanze e delle difficolt\u00e0 di grandi campagne militari in territori inospitali e impervi in Spagna, Europa orientale e Russia. Inoltre Napoleone prest\u00f2 limitata attenzione agli schemi tattici della sua fanteria che in pratica adott\u00f2 i metodi operativi, aggressivi ed eccessivamente offensivi, delle armate rivoluzionarie che a volte costarono gravi insuccessi contro le solide truppe britanniche e russe. Infine, con il tempo e i continui impegni, decadde la qualit\u00e0 delle truppe napoleoniche e anche il morale e la determinazione dei suoi luogotenenti, coraggiosi ma non in grado di dirigere autonomamente operazioni strategiche e totalmente dipendenti dalle decisioni dell'imperatore.\nApplicata per la prima volta in Italia settentrionale, la dottrina di guerra di Napoleone era soprattutto idonea a campagne militari in regioni di limitata estensione, in terre fertili ed economicamente ricche da sfruttare per rifornire le truppe, in cui costringere il nemico a una battaglia di annientamento senza possibilit\u00e0 di sfuggire con lunghe ritirate. La guerra napoleonica, rapida anche per la carenza di risorse che non permetteva di sostenere lunghe campagne, forn\u00ec le sue dimostrazioni pi\u00f9 brillanti nel 1805 e nel 1806 e diede grande fama all'imperatore; essa rimane un modello insuperato di maestria strategica e tattica.\nI figli.\nNapoleone ebbe un solo figlio legittimo, il gi\u00e0 citato Napoleone Francesco (1811 \u2013 1832), avuto dalla seconda moglie Maria Luisa d'Asburgo-Lorena (1791 \u2013 1847).\nTuttavia, sono noti per certo almeno due figli illegittimi:\nInoltre \u00e8 stato scritto che il filosofo, giornalista e uomo di stato francese Jules Barth\u00e9lemy-Saint-Hilaire (1805 \u2013 1895) fosse figlio illegittimo di Napoleone Bonaparte, ma non vi \u00e8 alcuna certezza storica in merito.\nNapoleone nei media.\nLetteratura.\nElenco di opere letterarie dedicate a Napoleone o in cui la sua figura \u00e8 particolarmente rilevante:\nCinema e televisione.\nDi seguito sono citate le opere cinematografiche e televisive, reperibili in lingua italiana, che hanno avuto per soggetto centrale il personaggio di Napoleone Bonaparte e le sue vicende storiche; nell'elenco \u00e8 indicato anche, quando noto, l'attore che ha impersonato il ruolo di Napoleone stesso:\nBibliografia.\nEdizioni.\nIn italiano:\nQueste ultime opere fanno parlare Napoleone stesso. Principale resta il Memoriale, la vera autobiografia napoleonica, mentre le ultime due sono raccolte di frasi, lettere, proclami.\nRitratto privato dell'imperatore a Sant'Elena, dalle memorie di una delle figlie della famiglia inglese che lo ospit\u00f2 al suo arrivo e lo frequent\u00f2 nei mesi successivi.\nIn francese:\nIn inglese:\nTesti generalisti citati nella voce:"}
{"id": "2366309", "revid": "23904751", "url": "https://it.wikipedia.org/wiki?curid=2366309", "title": "Ana Maria de Leyva", "text": ""}
{"id": "2366311", "revid": "123555103", "url": "https://it.wikipedia.org/wiki?curid=2366311", "title": "Partido di Vicente L\u00f3pez", "text": "Il partido di Vicente L\u00f3pez \u00e8 un dipartimento (\"partido\") dell'Argentina facente parte della Provincia di Buenos Aires. Il capoluogo \u00e8 Olivos. Si tratta di uno dei 24 \"partidos\" che compongono la Grande Buenos Aires.\nNel 1998 il comune di Vicente L\u00f3pez fu nominato dalle Nazioni Unite il migliore nell'America Latina e Caraibi.\nToponimia.\nIl partido prende il nome da Vicente L\u00f3pez y Planes, l'autore dell'Inno nazionale argentino.\nSport.\nCalcio.\nLe principali societ\u00e0 calcistiche del partido di Vicente L\u00f3pez sono il Platense ed il Colegiales. Il Club Sportivo Italiano, sebbene giochi le sue partite a Ciudad Evita, ha la sua sede sociale nel partido di Vicente L\u00f3pez.\nGeografia antropica.\nSuddivisioni amministrative.\nIl partido di Vicente L\u00f3pez \u00e8 composto da 9 localit\u00e0:"}
{"id": "2366314", "revid": "1318658", "url": "https://it.wikipedia.org/wiki?curid=2366314", "title": "Serena Sinigaglia", "text": "Lavora come assistente alla regia con Gabriele Vacis e Gigi Dall'Aglio. Ha fondato l'A.T.I.R. (Associazione Teatrale Indipendente per la Ricerca), finanziata dal Ministero - Dipartimento dello Spettacolo nel settore della ricerca teatrale dal 1997, di cui \u00e8 anche presidente e direttore artistico. Dal 2007 gestisce con la compagnia A.T.I.R. il Teatro Ringhiera, situato in una zona periferica di Milano; dal 2017 il teatro \u00e8 in ristrutturazione.\nDivenuta regista, mette in scena vari classici del teatro di parola (come \"Romeo e Giulietta\" di Shakespeare, \"Baccanti\" di Euripide), nuove drammaturgie (\"Lear, ovvero tutto su mio padre\" tratto da \"Re Lear\" di Shakespeare) e opere liriche.\nNel 2009 ha diretto \"La cimice\" di Majakowskij al Piccolo Teatro di Milano, dove nel 2010 ha presentato \"Di a da in con su per tra fra Shakespeare\".\nDal 2002 \u00e8 stata spesso membro della giuria del \"Premio Hystrio alla vocazione\"; nel 2015 vince il \"Premio Hystrio per la regia\". Nel 2017 vince il premio \"Citt\u00e0 della musica 2017\"\nRegie.\nProsa.\nCura la regia di classici e nuove drammaturgie fra i quali Macbeth, Romeo e Giulietta e Re Lear di William Shakespeare, Le baccanti e Le troiane da Euripide, \"Natura morta in un fosso\" di Fausto Paravidino e la trilogia politica \"Incontri con epoche straordinarie: '43, '68, '89\", il cui titolo \u00e8 una citazione di \"Incontri con uomini straordinari\" film di Peter Brook a sua volta tratto dall'omonimo romanzo di Georges Ivanovi\u010d Gurdjieff.\nNel 2022 cura la regia de \"Il nodo\" (titolo originale \"Gidion\u2019s Knot\") opera teatrale del 2012 dell'autrice statunitense Johnna Adams, in scena le attrici Ambra Angiolini e Arianna Scommegna.\nLirica.\nCura la regia di diverse opere liriche tra le quali Tosca al Teatro La Fenice di Venezia, \"Cavalleria rusticana\" al Teatro Sociale di Como, Carmen in occasione del Macerata opera festival, Adelina per il Rossini Opera Festival, Don Pasquale al Landestheater di Salisburgo, Pagliacci al Grand Th\u00e9\u00e2tre de Gen\u00e8ve."}
{"id": "2366315", "revid": "729019", "url": "https://it.wikipedia.org/wiki?curid=2366315", "title": "Mediastino medio", "text": "Il mediastino medio \u00e8 un compartimento anatomico del torace compreso tra due piani verticali:\nI piani si continuano in alto lambendo anteriormente la superficie radice dell'aorta ascendente e della vena cava superiore e posteriormente la superficie dei bronchi principali e della biforcazione tracheale.\nLimiti anatomici.\nA differenza del mediastino anteriore e del mediastino posteriore, il mediastino medio non ha limiti imposti da strutture anatomiche come la parete toracica. Ci\u00f2 comporta la difficolt\u00e0 di definire limiti che caratterizzino il mediastino medio come entit\u00e0 anatomica. Tuttavia tracciarne i limiti in base a un criterio anatomico e ad un criterio radiologico. Nel primo caso \u00e8 possibile considerare il mediastino medio come il compartimento anatomico compreso tra i foglietti parietali del sacco pericardico; il secondo criterio impone l'indagine radiologica attraverso la radiografia del torace in proiezione latero-laterale, metodica che permette di identificare il mediastino medio come il compartimento compreso all'interno della silhouette cardiaca (^ vedi immagine).\nOrgani del mediastino medio.\nIl mediastino medio \u00e8 prevalentemente occupato dal cuore e dalla strutture vascolari che lo connettono ai polmoni e al circolo sistemico. Conseguentemente, contiene\nAltre strutture del mediastino medio sono\nTutti questi organi e strutture sono \"immersi\" in una matrice connettivale e adiposa che invade i recessi e gli spazi toracici vicinori.\nPatologia.\nIl mediastino medio pu\u00f2 essere interessato dalla diffusione di tutti i processi patologici che interessano i numerosi organi contenuti. Processi infiammatori tipici sono le mediastiniti, che possono derivare da pleuriti e pericarditi o da ascessi e flemmoni del distretto cervicale\n. Le linfoadenopatie secondarie a neoplasie polmonari o processi infiammatori del polmone possono interessare il mediastino medio in misura variabile in base al processo patologico sottostante. Il mediastino medio \u00e8 anche sede di patologie cistiche e neoplastiche quali il linfoma, le cisti broncogene, le cisti celomatiche pleuropericardiche, il paraganglioma non secernente, il feocromocitoma, le cisti del dotto toracico, i carcinoidi e la malattia di Castleman."}
{"id": "2366317", "revid": "62221", "url": "https://it.wikipedia.org/wiki?curid=2366317", "title": "Stratiomyomorpha", "text": ""}
{"id": "2366328", "revid": "767487", "url": "https://it.wikipedia.org/wiki?curid=2366328", "title": "Giulio Cesare Sansoni", "text": "Biografia.\nGestore dell'esattoria comunale di Firenze ma appassionato di letteratura, frequenta assiduamente i salotti letterari della citt\u00e0: il Caff\u00e8 del Parlamento, il Caff\u00e8 Doney, la trattoria dei fratelli Barile, dove entra in contatto con personaggi quali Adolfo Bartoli e Giosu\u00e8 Carducci.\nSpirito modernissimo, inizia l'attivit\u00e0 editoriale, con l'amico tipografo Giovanni Carnesecchi, pubblicando nel 1873 (con la dicitura \"a spese di alcuni amici\"), un'opera educativa di Guido Falorsi, \"Guardare e pensare, studi dal vero, libro di lettura e di premio\", a cui segui i \u201cDialoghi e commediole\u201d del Calenzoli e il \u201cDisegno storico della letteratura\u201d di Raffaello Fornaciari. Il marchio editoriale \"G. C. Sansoni Editore\" compare solo l'anno successivo. Sin dall'inizio le sorti della nuova casa editrice sono fortemente legate alla tipografia \u201cG.Carnesecchi e figli\u201d diretta da Giovanni Carnesecchi e dal figlio Tito tanto che le due ditte hanno in comune sede e magazzini.\nGrazie all'imprenditorialit\u00e0 del Sansoni e del Carnesecchi alle loro conoscenze nel mondo culturale ed accademico la \u201cG.C.Sansoni editore\u201d andava crescendo di fama ed importanza pubblicando lavori espressione della cultura fiorentina collaborando tra gli altri con il professore Arturo Bartoli docente di letteratura italiana all'Istituto di studi superiori esponente della scuola storica di positivismo filologico, e con Cesare Guasti, linguista, dell'Accademia della Crusca.\nNel 1876 il Sansoni concepi l'idea di pubblicare \u201cLe vite\u201d di Giorgio Vasari, in un'edizione curata dall'archivista Gaetano Milanesi, per la cui realizzazione il tipografo Carnesecchi aveva acquistato una modernissima macchina da stampa Koenig &amp; Bauer: fu il primo grande successo editoriale.\nSegui tutta una serie di opere che consolidarono la fama della casa editrice.\nNel frattempo Giovanni Carnesecchi moriva nel 1877 seguito a pochi anni di distanza (1880) dal figlio Tito cos\u00ec la direzione della stampa passava a Cesare Casalini (nuovo marito della vedova di Tito Carnesecchi e nuovo direttore della Tipografia Carnesecchi): cognome anch'esso destinato a divenire prestigioso nella storia dell'editoria.\nSansoni nel 1883, in seguito a problemi sorti nella gestione dell'Esattoria si trasferisce a Roma aprendo una libreria ma continuando a gestire da lontano la societ\u00e0 editrice.\nInfine nel 1885 Giulio muore lasciando la vedova Albertina Piroli (figlia del giurista e senatore Giuseppe) e il figlio Antonio di appena un anno.\nScrive Marcello Aquilani: \u00ab\u2026nel 1885 moriva pure il sig. Giulio Sansoni, che alla casa editrice aveva dato tutto il suo ingegno e tutta la sua attivit\u00e0. Cos\u00ec mentre la Tipografia e la Casa Sansoni andavano crescendo di fama e d'importanza scomparivano coloro che avevano dato ad esse l'intelligenza e l'energia per poterle portare all'altezza che, amanti dell'arte e della cultura, avevano sempre sognato.\u00bb \nL'attivit\u00e0 della Sansoni continu\u00f2 nonostante la morte del suo fondatore. Albertina Piroli affid\u00f2 la direzione della societ\u00e0 al cognato Guido Biagi (1855-1925), bibliotecario della Marucelliana e letterato che port\u00f2 la societ\u00e0 verso il nuovo secolo e verso nuovi successi."}
{"id": "2366329", "revid": "287204", "url": "https://it.wikipedia.org/wiki?curid=2366329", "title": "Lega Nazionale A 1959-1960 (hockey su ghiaccio)", "text": "La stagione 1959-1960 del campionato svizzero di hockey su ghiaccio ha visto campione l'HC Davos.\nSpareggio (LNA-LNB).\nL'EHC Visp sconfigge l'EHC Arosa 6-4 e viene promosso in prima divisione."}
{"id": "2366330", "revid": "1305772", "url": "https://it.wikipedia.org/wiki?curid=2366330", "title": "San Francisco Rush 2049", "text": " San Francisco Rush 2049 \u00e8 un videogioco di gare di corsa sviluppato da Atari Games e pubblicato da Midway Games per i videogiochi arcade, la Nintendo 64, il Game Boy Color e per la Sega Dreamcast. \u00c8 stato pubblicato il 7 settembre 2000 in America del Nord e il 17 novembre 2000 in Europa.\n\"San Francisco Rush 2049\" \u00e8 un seguito di ' e '. In pratica, \u00e8 il terzo gioco della serie Rush.\nLa versione pi\u00f9 recente del Dreamcast \u00e8 stata ripubblicata come parte della \"Midway Arcade Treasures 3\" per PlayStation 2, Xbox e per la GameCube.\nCaratteristiche.\nIl gioco si distingue per l'alto livello dei dettagli, soprattutto quelli di una possibile versione futuristica di San Francisco. Esso prevede inoltre che possano giocare quattro giocatori al massimo in modalit\u00e0 Rumble Pak. Il vero core del gameplay sta nella possibilit\u00e0 di completare i vari circuiti sfruttando le numerose scorciatoie presenti nel gioco. Una grande differenza del gioco, rispetto ai suoi predecessori, \u00e8 la capacit\u00e0 di estendere la propria auto da ali in midair. Vi \u00e8 anche una Battle Mode, che \u00e8 una sorta di multiplayer deathmatch. Ci sono 6 tracce Race, 4 arene Stunt, 8 arene di battaglia, e ovviamente Obstacle 1.\nElenco delle colonne sonore.\nLa versione di questo gioco per l'N64 contiene 12 brani, quasi tutti dei quali sono esclusivi di questa versione e non sono nemmeno nelle versioni Arcade. La versione del Dreamcast include 20 brani, molti dei quali sono gli stessi della versione Arcade e alcuni dei quali sono esclusivi di questa versione. Il brano musicale \"Notte\", ad esempio, \u00e8 diverso in entrambe le versioni."}
{"id": "2366331", "revid": "729019", "url": "https://it.wikipedia.org/wiki?curid=2366331", "title": "Gr\u00e1b\u00f3c", "text": "Gr\u00e1b\u00f3c \u00e8 un comune dell'Ungheria centro-meridionale di 180 abitanti (dati 2008). \u00c8 situato nella provincia di Tolna."}
{"id": "2366334", "revid": "1543377", "url": "https://it.wikipedia.org/wiki?curid=2366334", "title": "Gy\u00f6nk", "text": "Gy\u00f6nk \u00e8 un comune dell'Ungheria centro-meridionale di 2.009 abitanti. \u00c8 situato nella provincia di Tolna."}
{"id": "2366336", "revid": "110157", "url": "https://it.wikipedia.org/wiki?curid=2366336", "title": "Gy\u00f6re", "text": "Gy\u00f6re \u00e8 un comune dell'Ungheria centro-meridionale di 704 abitanti (dati 2008). \u00c8 situato nella provincia di Tolna."}
{"id": "2366340", "revid": "23905304", "url": "https://it.wikipedia.org/wiki?curid=2366340", "title": "Famiglia indo-europea", "text": ""}
{"id": "2366341", "revid": "385587", "url": "https://it.wikipedia.org/wiki?curid=2366341", "title": "Pino Pinelli", "text": ""}
{"id": "2366344", "revid": "767487", "url": "https://it.wikipedia.org/wiki?curid=2366344", "title": "Gyulaj", "text": "Gyulaj \u00e8 un comune dell'Ungheria centro-meridionale di 1027 abitanti (dati 2008). \u00c8 situato nella provincia di Tolna."}
{"id": "2366345", "revid": "827882", "url": "https://it.wikipedia.org/wiki?curid=2366345", "title": "Francis Cadell (esploratore)", "text": "Biografia.\nFrancis Cadell nacque nello Haddingtonshire (Scozia); suo padre, Hew Francis Cadell, era proprietario di miniere e costruttore navale. Studi\u00f2 a Edimburgo e a Cuxhaven (Germania).\nSpirito avventuroso, si imbarc\u00f2 sulla \"East Indiaman Minerva\" all'et\u00e0 di soli 14 anni alla volta della Cina. Ottenuta una nave da suo padre, and\u00f2 nell'America Meridionale dove fece esperienza di navigazione fluviale sul Rio delle Amazzoni. Si rec\u00f2 in Australia nel 1849 con l'intenzione originaria di cercare oro. Nel 1851, in Australia, esplor\u00f2 il fiume Murray e i suoi affluenti, dando in tal modo inizio all'utilizzo delle vie di navigazione interna in Australia per fini commerciali. Fu ucciso durante una rivolta dell'equipaggio della sua nave, mentre era diretto alle isole Kai."}
{"id": "2366347", "revid": "767487", "url": "https://it.wikipedia.org/wiki?curid=2366347", "title": "Gy\u00f6rk\u00f6ny", "text": "Gy\u00f6rk\u00f6ny \u00e8 un comune dell'Ungheria centro-meridionale di 947 abitanti (dati 2008). \u00c8 situato nella provincia di Tolna."}
{"id": "2366348", "revid": "119051316", "url": "https://it.wikipedia.org/wiki?curid=2366348", "title": "Giacomo Ceconi", "text": "Biografia.\nGiacomo Ceconi nasce il 29 settembre del 1833 in Val Nespolaria, una localit\u00e0 della Val d'Arzino adiacente all'abitato di Pielungo. La sua famiglia \u00e8 di umili origini ed \u00e8 gestita dalla madre, Maddalena Guerra, detta \"la Biela di Cerdevol\". Giacomo parte analfabeta da Pielungo nel 1851 e giunge a Trieste, allora citt\u00e0 ricca di spunti culturali, per imparare il mestiere di assistente edile. Il giovane Ceconi frequenta i corsi serali apprendendo in poco tempo le basi del disegno geometrico. Con il conseguimento di queste nuove abilit\u00e0, da manovale diviene muratore e, una volta conquistata la fiducia dei propri datori di lavoro, ottiene degli incarichi di particolare importanza.\nOpere realizzate nell'Impero Austro-Ungarico.\nA partire dal 1857, Giacomo Ceconi si mise in proprio e, a capo di un gruppo di operai compaesani, port\u00f2 a termine la costruzione dell'importante viadotto ferroviario di Borovnica e della ferrovia che univa Klagenfurt a Maribor. Non ancora venticinquenne, ottiene appalti di lavori ferroviari in Croazia, in Carinzia e anche in Ungheria. Ma \u00e8 solo nel 1865 che si comincia a delineare la figura del Ceconi impresario: costruisce i fabbricati lungo la linea Sopron - Sabaria, si aggiudica i lavori sulla ferrovia che unisce Verona al Tirolo, erigendo inoltre le stazioni di Vipiteno, Colle Isarco, Brennero e Gries.\nImportanti sono le opere ferroviarie che realizza, sempre nell'Impero Asburgico, nel triennio 1869-1871: le linee da Kreuzstetten a Miroslav e da Hru\u0161ovany nad Jevi\u0161ovkou a Znojmo. Dal 1872 al 1875 costruisce le stazioni ferroviarie di Fiume e di San Pietro del Carso. Successivamente \u00e8 impegnato in Baviera e nel biennio 1877 - 1879, realizza le stazioni di Tarvisio e di Pontebba. Verso la fine degli anni settanta posa in opera il tratto ferroviario Pontebba-Tarvisio. \nNel 1879, l'Impero Asburgico gli assegna la cittadinanza austriaca ammutolendo in questo modo le proteste che l'imprenditoria asburgica aveva sollevato contro \u00abil costruttore straniero che prevaleva sui concorrenti\u00bb.\nIl traforo dell'Arlberg.\nIl traforo ferroviario dell'Arlberg fa parte della ferrovia Bludenz-Innsbruck, che unisce la Svizzera occidentale ed il Vorarlberg al Tirolo. L'apertura della nuova linea ferroviaria \u00e8 stata un avvenimento di notevole importanza internazionale, ma anche di grande interesse locale e nazionale.\nLe ultime opere del Ceconi.\nNegli anni 1885 - 1887 attende alla linea T\u00e0bor - Horn\u00ec Cerekev, realizzando in tale occasione il viadotto di Cervena, il secondo per altezza della monarchia asburgica con i suoi 67 metri. L'opera venne innalzata senza l'ausilio di armature.\nSi dedica quindi a lavori nel porto di Trieste e in varie localit\u00e0 portuali della Sardegna fino al 1900. Ormai in et\u00e0 avanzata, chiude la sua attivit\u00e0 imprenditoriale, lontano dal suo paese natale, con la costruzione della galleria di Wochein o Bohinj in sloveno, sulla linea Jesenice-Trieste S.Andrea, tratto finale della linea \"Transalpina\" Boemia-Trieste\nMuore a Udine il 18 luglio 1910. Suo figlio Mario, avuto dalla quarta moglie, \u00e8 stato uno scultore.\nIl castello Ceconi di Pielungo.\nIl conferimento del titolo di conte della Corona d'Italia richiedeva che Giacomo Ceconi erigesse una residenza dalle caratteristiche e dalle proporzioni di un castello. Il Ceconi decise allora di costruire una villa, che avrebbe dovuto tenere legati i suoi discendenti alla natale Pielungo. Per attendere di persona alla progettazione e alla costruzione di tale residenza nobiliare, Giacomo Ceconi si trattenne sempre pi\u00f9 frequentemente e per lungo tempo nel suo borgo natio.\nLo dimostrano le statue di quattro poeti: Dante Alighieri, Francesco Petrarca, Ludovico Ariosto e Torquato Tasso, statue erette a decorare la facciata del palazzo.\nSviluppi recenti.\nDopo l'ultima guerra l'edificio venne ceduto all'Ente Provinciale di Economia Montana. A detto ente la famiglia Ceconi aveva gi\u00e0 devoluto tutto il terreno boschivo, acquistato e ripopolato dal conte. L'ente pubblico provvide all'opera di restauro del palazzo, che tuttavia ebbe a subire nuove mutilazioni a seguito del terremoto.\nIl 24 luglio 2008 il maniero \u00e8 passato definitivamente nelle mani dell'azienda \"Graphistudio\" che, oltre al castello, ha acquistato anche l'annessa foresta di faggi.\nForesta Regionale Conte Ceconi.\nNel 1912 la societ\u00e0 friulana \"Pro montibus et sylvis\" conferisce il diploma di benemerenza all'ormai scomparso Conte Ceconi per i rimboschimenti eseguiti dal 1890 al 1908. La zona della Val d'Arzino appariva in quel periodo come luogo di \u00abfrane disastrose\u00bb e \u00abmisero squallore\u00bb. Il Ceconi si rese a questo scopo promotore di rimboschimenti su grande scala: si valuta che dal 1890 al 1908 mise a dimora circa 1.900.000 piantine (fra cui molti pini, abeti e larici) tutte in terreni di sua propriet\u00e0. Al lavoro di impianto ne consegu\u00ec poi uno di sostituzione e manutenzione accurata dei boschi, che venne continuato anche dopo la morte del Conte.\nNel 1982 la \"Foresta Ceconi\" \u00e8 passata in propriet\u00e0 alla Regione Autonoma Friuli Venezia Giulia, che la gestisce sulla base dei Piani di gestione forestale.\nRiconoscimenti.\nA Giacomo Ceconi \u00e8 stato intitolato un I.P.S.I.A. della provincia di Udine."}
{"id": "2366350", "revid": "442418", "url": "https://it.wikipedia.org/wiki?curid=2366350", "title": "Strada europea E04", "text": "La E4 \u00e8 una strada europea di classe A che collega Tornio in Finlandia a Helsingborg in Svezia.\nDenominazione.\nLa denominazione della strada rappresenta un'eccezione nel sistema delle strade europee. Trattandosi di una dorsale nord-sud, essa avrebbe dovuto acquisire la denominazione E55 a partire dalla riforma del 1992. L'eccezione \u00e8 stata permessa dal momento che le spese necessarie al cambio di segnaletica sarebbero state particolarmente onerose (in Svezia sono presenti anche cartelli che indicano come arrivare sulla E4, oltre a quelli presenti lungo la strada stessa). La denominazione E55 caratterizza invece la strada che da Helsingborg prosegue verso la citt\u00e0 greca di Calamata attraverso Danimarca, Germania, Repubblica Ceca, Austria ed Italia.\nCaratteristiche.\nLa sua lunghezza complessiva \u00e8 pari a 1.590 chilometri (990 miglia): di questi, appena 800 metri sono in territorio finlandese, mentre il resto \u00e8 interamente situato sul suolo svedese.\nLe seguenti citt\u00e0 sono collegate dalla E4: Tornio, Haparanda, Lule\u00e5, Pite\u00e5, Skellefte\u00e5, Ume\u00e5, \u00d6rnsk\u00f6ldsvik, H\u00e4rn\u00f6sand, Sundsvall, Hudiksvall, S\u00f6derhamn, G\u00e4vle, Uppsala, M\u00e4rsta, Stoccolma, Nyk\u00f6ping, Norrk\u00f6ping, Link\u00f6ping, J\u00f6nk\u00f6ping, Ljungby, Helsingborg. Al capolinea, il porto di Helsingborg, \u00e8 possibile imbarcarsi verso la citt\u00e0 danese di Elsinore proseguendo cos\u00ec sulla strada europea E55.\nA sud di G\u00e4vle il limite di velocit\u00e0 \u00e8 di 110 o 120\u00a0km/h, mentre a nord di G\u00e4vle i limiti sono alternati fra i 90, i 100 ed i 110\u00a0km/h.\nTra Haparanda e Sundsvall la E4 passa internamente alle citt\u00e0 come normali vie cittadine."}
{"id": "2366351", "revid": "1543377", "url": "https://it.wikipedia.org/wiki?curid=2366351", "title": "Equazione di Tolman-Oppenheimer-Volkoff", "text": "In astrofisica, l'equazione di Tolman-Oppenheimer-Volkoff (TOV) pone dei limiti alla struttura di un corpo sfericamente simmetrico di materia isotropica, che sia in equilibrio statico gravitazionale, in base ai modelli della relativit\u00e0 generale. \nEquazione.\nL'equazione \u00e8 la seguente: \ndove r \u00e8 una coordinata radiale, e \u03c1(r0) e P(r0) sono rispettivamente la densit\u00e0 e la pressione del materiale per r = r0. M(r0) \u00e8 la massa totale all'interno del raggio r = r0, misurata nel campo gravitazionale avvertito da un osservatore distante. Essa soddisfa M(0) = 0 e \nL'equazione \u00e8 derivata dalla risoluzione delle equazioni di campo di Einstein per una metrica generale tempo-invariante, sfericamente simmetrica. Per la soluzione dell'equazione di Tolman-Oppenheimer-Volkoff, questa metrica prender\u00e0 la forma \ndove \u03bd(r) \u00e8 determinato dalla condizione \nSe completata con l'equazione di stato, \"F\"(\u03c1, P) = 0, che mette in relazione densit\u00e0 e pressione, l'equazione di Tolman-Oppenheimer-Volkoff determina completamente la struttura di un corpo sfericamente simmetrico di materiale isotropico in equilibrio. Se i termini di ordine di 1/c2 sono trascurabili, l'equazione di Tolman-Oppenheimer-Volkoff diventa l'equazione idrostatica newtoniana, usata per trovare la struttura di equilibrio di un corpo sfericamente simmetrico di materiale isotropico quando le correzioni della relativit\u00e0 generale non sono importanti.\nSe l'equazione viene applicata a una sfera contornata di materiale nel vuoto, si dovrebbe imporre la condizione al contorno di pressione zero P(r) = 0 e la condizione e\u03bd(r) = 1\u22122GM(r)/rc2. La seconda condizione al contorno \u00e8 imposta in modo che la metrica al contorno sia continua, con l'unica soluzione statica sfericamente simmetrica delle equazioni di campo del vuoto, cio\u00e8 la metrica di Schwarzschild:\nMassa totale.\n\"M\"(\"r\"0) \u00e8 la massa totale all'interno del raggio \"r\" = \"r\"0, misurata dal campo gravitazionale di un osservatore lontano; soddisfa la condizione \"M\"(0) = 0.\nQui, M0 \u00e8 la massa totale dell'oggetto, sempre misurata dal campo gravitazionale avvertito da un osservatore distante. Se al contorno vale r = rB, la continuit\u00e0 della metrica e la definizione di M(r) richiede che\nIl calcolo della massa ottenuto integrando la densit\u00e0 dell'oggetto rispetto al suo volume produrr\u00e0, d'altra parte, il valore pi\u00f9 grande\nLa differenza tra queste due quantit\u00e0,\nsar\u00e0 l'energia gravitazionale di legame dell'oggetto diviso per c2.\nSviluppo storico dell'idea.\nTolman analizz\u00f2 le metriche sfericamente simmetriche nel 1934 e 1939. , La forma dell'equazione qui data fu derivata da Oppenheimer e Volkoff in una loro pubblicazione del 1939, \"On Massive Neutron Cores\" . In questo lavoro l'equazione di stato per un gas di Fermi degenere costituito da neutroni, fu utilizzata per calcolare in ~0,7 masse solari il limite superiore per la massa gravitazionale di una stella di neutroni. Poich\u00e9 questa equazione di stato non \u00e8 realistica per una stella di neutroni, anche il valore ottenuto per la massa limite \u00e8 affetto dallo stesso errore. Valutazioni pi\u00f9 recenti per questo limite oscillano tra 1,5 e 3,0 masse solari. "}
{"id": "2366352", "revid": "287204", "url": "https://it.wikipedia.org/wiki?curid=2366352", "title": "Indo-sciti", "text": "Gli Indo-sciti sono un ramo dei Saci iranici (Sciti) che migr\u00f2 dalla Siberia in Battria, Sogdiana, Arachosia, Regno di Gandh\u0101ra, Kashmir, Punjab e in zone dell'India centrale e occidentale, Gujarat e Rajasthan, dalla met\u00e0 del II secolo a.C. al V secolo. Il primo sovrano saci in India fu Maues, che insedi\u00f2 il potere saci in Gandh\u0101ra e si espanse gradualmente in India nord-occidentale; il dominio indo-scita in India termin\u00f2 nel 395, con la morte dell'ultimo satrapo occidentale Rudrasimha III.\nInsediamento in Sakastan.\nCon l'inizio delle pressioni da parte degli Yuezhi, una parte delle popolazioni Scite si spost\u00f2 dalla Battria in Drangiana, una regione che verr\u00e0 poi chiamata \"Sakistana degli Sciti Sakai\" (Sistan) verso la fine del I secolo a.C.. Da qui si espansero progressivamente entro il subcontinente indiano dove crearono vari regni e dove sono conosciuti come \"Indo-Sciti\".\nLa presenza dei Saka in Sakastan durante il I secolo a.C. \u00e8 menzionata da Isidoro di Charax nella sua opera \"Stazioni partiche\". Spiega che essi confinavano con le citt\u00e0 indo-greche ad est e i possedimenti parti a sud\nIl Sakistan o Seistan della Drangiana, oltre che dai Saka, era abitato da altre popolazioni come i Pahlavas e i Kambojas.\nRegni indo-sciti.\nEspansione degli Sciti in India.\nIl primo regno indo-scita nel subcontinente indiano occupava la parte meridionale del Pakistan, nell'area compresa fra l'Abiria (Sindh) e il Saurashtra (Gujarat), tra il 110 e l'80 a.C.. Progressivamente si espanse a nord, nei territori indo-greci, fino alla morte del re indo-scita Maues. Con la sua morte il regno si disintegr\u00f2 e gli indo-greci ripresero il controllo dei territori perduti.\nNel 55 a.C. Azes I sconfisse il re indo-greco Ippostrato. Gli indo-sciti ristabilirono il regno nel nord-ovest con capitale Taxila e con due grandi satrapie, una a Mathura nell'est e una a Saurashtra, nel sud-ovest. .\nA sud-est, gli indo-sciti invasero l'area del Ujjain ma vennero fermati nel 57 a.C. da re malwa Vikramaditya. Un secolo pi\u00f9 tardi, nel 78 d.C., gli sciti invasero nuovamente l'Ujjain creando il regno delle Satrapie occidentali.\nIl testo del Yuga Purana menziona un'invasione del Pataliputra da parte degli sciti durante il I secolo a.C. Il testo spiega che il re dei Saka uccise 1/4 della popolazione, prima di essere ucciso a sua volta dal re dei kalinga Shata e da un gruppo di Sabalas.\nDeclino.\nDopo la morte di Azes, il dominio degli indo-sciti sull'India nord-occidentale venne meno e furono rimpiazzati negli ultimi anni del I secolo a.C. dagli indo-parti guidati dal re Gondofare. Alcuni capi minori sciti mantennero il controllo di pochi territori ai margini dell'impero Indo-parto, probabilmente pagando dei tributi.\nVerso la fine del I secolo d.C., gli indo-parti furono sostituiti dai Kushan, che dalla Battria si stavano espandendo verso l'India nord-occidentale, dove crearono l'impero Kushan.\nGli ultimi regni sciti in India centro-occidentale (Satrapie occidentali) sopravvissero fino al 400 d.C. circa quando vennero conquistati dall'Impero gupta di Chandragupta II."}
{"id": "2366365", "revid": "124003603", "url": "https://it.wikipedia.org/wiki?curid=2366365", "title": "Sylv\u00e8re Lotringer", "text": "Fu docente alla Columbia University.\nBiografia.\nContemporaneo di Gilles Deleuze, F\u00e9lix Guattari, Jean Baudrillard, Paul Virilio e Michel Foucault, da lui tutti frequentati, Sylv\u00e8re Lotringer divenne conosciuto soprattutto per aver sintetizzato il pensiero francese con la letteratura americana e i movimenti culturali e architettonici dell'avanguardia attraverso il suo lavoro con \"Semiotext(e)\"; e per le sue interpretazioni del pensiero francese nel contesto del XXI secolo. Interprete delle teorie di Baudrillard, Lotringer cre\u00f2 il concetto di \u00abextrapolazionismo\u00bb (\u00abextrapolationist\u00bb) in quanto strumento per descrivere le iperboliche ma precise visioni-mondo condivise da Baudrillard e Paul Virilio.\n\u00c8 morto nel 2021 dopo una lunga malattia."}
{"id": "2366368", "revid": "287204", "url": "https://it.wikipedia.org/wiki?curid=2366368", "title": "Lega Nazionale A 1960-1961 (hockey su ghiaccio)", "text": "La stagione 1960-1961 del campionato svizzero di hockey su ghiaccio ha visto campioni gli ZSC Lions.\nSpareggio (LNA-LNB).\nGli SCL Tigers sconfiggono il Lausanne HC 4-2 e 8-3 e vengono promossi in prima divisione."}
{"id": "2366370", "revid": "599013", "url": "https://it.wikipedia.org/wiki?curid=2366370", "title": "Matt Hill", "text": ""}
{"id": "2366372", "revid": "22229", "url": "https://it.wikipedia.org/wiki?curid=2366372", "title": "Ragazza madre", "text": ""}
{"id": "2366373", "revid": "767487", "url": "https://it.wikipedia.org/wiki?curid=2366373", "title": "Luciano Limena", "text": "Caratteristiche tecniche.\nEra un terzino sinistro dotato di buona tecnica.\nCarriera.\nCresciuto nel vivaio del Torino, nel 1968 fu scambiato con il giocatore Renato Zaccarelli, militante nel Catania Calcio.\nFece due buoni campionati, culminati nella promozione in Serie A della squadra rossazzurra al termine della stagione 1969-1970. Alcune grandi della Serie A si erano interessate a lui.\nA pochi mesi dall'inizio del campionato che vide il suo debutto in massima serie, da titolare, gi\u00e0 alla prima giornata, nella sfida persa in casa per 1-0 contro la Juventus il 27 settembre 1970, una promessa del calcio italiano fu troncata da un tragico incidente stradale l'11 dicembre 1970 sul lungomare di Catania.\nIn carriera ha collezionato complessivamente 5 presenze in Serie A e 68 presenze ed una rete in Serie B."}
{"id": "2366378", "revid": "300067", "url": "https://it.wikipedia.org/wiki?curid=2366378", "title": "Dyron Nix", "text": ""}
{"id": "2366379", "revid": "123897419", "url": "https://it.wikipedia.org/wiki?curid=2366379", "title": "Coppiere", "text": "Nei banchetti dell'antichit\u00e0 e del medioevo, il coppiere aveva il compito di versare da bere ai commensali.\nI primi coppieri furono gli \"oinok\u00f3oi\" greci e poi i \"cyntus\" o \"pincerna\" romani. Erano generalmente ragazzi giovani, di condizione servile. Nella mitologia classica Giove rap\u00ec il giovane principe troiano Ganimede per farne il coppiere degli dei.\nNelle corti reali e principesche medievali, specie in Francia e in Germania, il coppiere era invece un funzionario di alto rango che aveva il compito di servire le bevande alla tavola reale evitando che la coppa del re fosse avvelenata, e talora aveva l'obbligo di assaggiarne il contenuto prima di servirla. In considerazione del costante timore di complotti e intrighi, tale posizione era affidata a persone di assoluta fiducia. Dalle relazioni confidenziali con il re, al coppiere derivava spesso una grande influenza a corte.\nIn passato, nella Corte pontificia il titolo di Coppiere di Sua Santit\u00e0 spettava a quello dei nove camerieri segreti partecipanti che assisteva il papa nei pranzi solenni."}
{"id": "2366387", "revid": "599013", "url": "https://it.wikipedia.org/wiki?curid=2366387", "title": "Karl Henry", "text": "\u00c8 stato per anni capitano del Wolverhampton Wanderers Football Club, ma con l'arrivo del nuovo manager Kenny Jackett e, a seguito della seconda retrocessione di fila dei Wolves, \u00e8 stato messo in lista di trasferimento insieme ai compagni Roger Johnson, Jamie O'Hara e Stephen Ward.\nStatistiche.\nPresenze e reti nei club.\n\"Statistiche aggiornate al 19 novembre 2017.\""}
{"id": "2366392", "revid": "486946", "url": "https://it.wikipedia.org/wiki?curid=2366392", "title": "Associazione letteraria e artistica internazionale (ALAI)", "text": ""}
