{"id": "1732217", "revid": "670104", "url": "https://it.wikipedia.org/wiki?curid=1732217", "title": "Federico Benetti", "text": "Carriera.\nClub.\nFederico Benetti esord\u00ec in Serie A con la maglia dell'HC Asiago nella stagione 2004-2005, collezionando 2 presenze. Nel corso della stagione successiva Benetti sigl\u00f2 le sue prime reti in campionato, inoltre fu ceduto in prestito alla formazione di A2 dell'HC Valpellice, con cui forn\u00ec 2 assist in 7 partite disputate. Dal campionato 2006-2007 ritorn\u00f2 stabilmente ad Asiago. La stagione migliore dal punto di vista realizzativo fu quella 2008-2009; al termine del campionato in 43 presenze riusc\u00ec a mettere a segno 11 punti.\nNei due campionati successivi conquist\u00f2 con l'Asiago due scudetti consecutivi, rinnovando di anno in anno il suo contratto con la squadra veneta.\nNazionale.\nBenetti esord\u00ec con la Nazionale italiana prendendo parte ai mondiali di categoria Under-18 nel 2004. Nei due anni successivi invece prende parte ai Mondiali Under-20. In totale con le selezioni nazionali conta 14 presenze, con 4 gol ed un assist."}
{"id": "1732223", "revid": "287204", "url": "https://it.wikipedia.org/wiki?curid=1732223", "title": "Cornelius Krieghoff", "text": "Krieghoff \u00e8 probabilmente il pi\u00f9 noto pittore canadese del XIX secolo. \u00c8 pi\u00f9 conosciuto per i suoi dipinti con soggetto i panorami canadesi e la vita sociale del Canada, particolarmente nella stagione invernale.\nKrieghoff nacque ad Amsterdam, Paesi Bassi, ma si trasfer\u00ec a New York nel 1836 e fu volontario per l'esercito americano nel 1837. Nel 1840 si trasfer\u00ec, prima a Toronto poi a Montr\u00e9al con la moglie \"Emilie Gauthier\".\nViaggi\u00f2 a Parigi nel 1844, dove copi\u00f2 i capolavori del Louvre sotto la direzione di Michel Martin Drolling (1789-1851). I Krieghoff ritornarono a Montreal nel 1846. Lui e la sua famiglia si trasferirono a Qu\u00e9bec nel 1853. Visse poi in Europa dal 1863 al 1870. Nel 1871 si spost\u00f2 definitivamente a Chicago, morendo lo stesso anno all'et\u00e0 di 56 anni. \u00c8 sepolto al Graceland Cemetery di Chicago.\nNel 1980 \u00e8 stato girato il cortometraggio \"Kreighoff\" di Kevin Sullivan ispirato alla sua figura."}
{"id": "1732226", "revid": "287204", "url": "https://it.wikipedia.org/wiki?curid=1732226", "title": "Biblioteca arcivescovile Annibale de Leo", "text": "La Biblioteca arcivescovile Annibale de Leo \u00e8 una biblioteca pubblica che ha sede nel Palazzo del Seminario di Brindisi, in piazza Duomo.\nStoria.\nFu fondata nel 1798 dall'arcivescovo brindisino Annibale de Leo per utilit\u00e0 pubblica, con un fondo di circa 6.000 volumi, tra cui collezioni provenienti dalla biblioteca romana del cardinale Giuseppe Renato Imperiali, vari codici e manoscritti raccolti in pi\u00f9 parti d'Italia. Nello stesso anno fu ufficialmente riconosciuta dal re Ferdinando IV, divenendo cos\u00ec la prima pubblica biblioteca del Salento.\nTra i bibliotecari furono Giovan Battista Lezzi (1754-1832) e l'arcidiacono Giovanni Tarantini (1805-1889), noto storico e collaboratore del Mommsen.\nComposizione.\nConta oltre 150.000 volumi, 100.000 riviste, 17 incunaboli, oltre 300 cinquecentine e 400 manoscritti. Tra questi ci sono alcune opere rarissime come un codice del \"Decretum Gratiani\" (XIII-XIV secolo), le \"Postillae super Ysaiam\" di Alessandro di Hales (XIV secolo), un codice miniato (met\u00e0 del XIV secolo) con autoritratto giovanile di Lorenzo Monaco, nonch\u00e9 varie collezioni manoscritte, come i 18 volumi dell\"Archivio della R. Giurisdizione del Regno di Napoli\" di Bartolomeo Chioccarello, i 24 volumi delle \"Consulte della R. Giurisdizione\" di Gaetano Argento. Inoltre vi \u00e8 conservata la biblioteca del matematico Raffaele Rubini, gi\u00e0 docente all'Universit\u00e0 di Napoli, con i suoi manoscritti.\nVi sono custoditi anche l'Archivio Parrocchiale della Cattedrale di Brindisi, l'Archivio Capitolare e l'Archivio Storico Diocesano. \nAnnessa \u00e8 anche la fototeca Briamo che consta di 5000 fotografie storiche."}
{"id": "1732229", "revid": "124123", "url": "https://it.wikipedia.org/wiki?curid=1732229", "title": "Filippo Busa", "text": "Carriera.\nFilippo Busa crebbe nel settore giovanile dell'HC Asiago, prima di esordire in Serie A nel corso del campionato 2004-2005, collezionando 7 presenze. La stagione successiva fu ceduto all'Hockey Club Torino, squadra allora militante in Serie A2, con cui in 28 incontri totalizz\u00f2 12 punti. L'anno successivo risal\u00ec in Serie A con il Pontebba, raccogliendo tre reti in 29 incontri.\nNel 2007 fece ritorno ad Asiago; la stagione 2008-09 fu la pi\u00f9 produttiva, con otto punti ottenuti in 44 partite disputate; tale rendimento gli garant\u00ec il prolungamento del contratto per un anno. Nel 2010 arrivarono il primo scudetto ed un ulteriore rinnovo, mentre nel 2011 con l'HC Asiago riusc\u00ec a conquistare il secondo scudetto consecutivo. Dopo aver disputato anche la stagione seguente sempre nelle file dell'Asiago, si ritir\u00f2 dall'attivit\u00e0 agonistica all'et\u00e0 di 27 anni e si trasfer\u00ec per motivi lavorativi in Australia."}
{"id": "1732231", "revid": "183694", "url": "https://it.wikipedia.org/wiki?curid=1732231", "title": "Nose tackle", "text": "Il nose tackle (NT) \u00e8 una posizione della linea di difesa nel football americano e canadese.\nNella difesa 3-4 sar\u00e0 l'unico defensive tackle presente nello schieramento dei defensive lineman, mentre nelle difesa 4-3 sar\u00e0 uno dei due defensive tackle, solitamente quello che si schiera di fronte al center avversario."}
{"id": "1732239", "revid": "767487", "url": "https://it.wikipedia.org/wiki?curid=1732239", "title": "Kreighoff", "text": "Kreighoff \u00e8 un mediometraggio del 1980 diretto da Kevin Sullivan e basato sulla vita del pittore canadese Cornelius Krieghoff."}
{"id": "1732244", "revid": "177744", "url": "https://it.wikipedia.org/wiki?curid=1732244", "title": "Defensive lineman", "text": "Il defensive lineman (DL) \u00e8 un ruolo della difesa di una squadra di football americano.\nIn questo ruolo sono racchiuse tre posizioni: la defensive guard (non in figura perch\u00e9 utilizzata nella difesa a 5 o a 6 uomini di linea), il defensive tackle e il defensive end."}
{"id": "1732248", "revid": "436907", "url": "https://it.wikipedia.org/wiki?curid=1732248", "title": "Dirt", "text": ""}
{"id": "1732250", "revid": "484362", "url": "https://it.wikipedia.org/wiki?curid=1732250", "title": "Via dell'Anguillara", "text": "Via dell'Anguillara \u00e8 una strada del centro storico di Firenze. Pi\u00f9 o meno parallela all'Arno, va da piazza Santa Croce a piazza San Firenze. Lungo il tracciato si innestano via de' Bentaccordi, via Torta, via Filippina e via dell'Acqua.\nStoria.\nLa strada nacque come direttrice secondaria che usciva dalle mura romane (da quella che nel medioevo era detta la postierla del Garbo, dal nome di una famiglia che aveva le case in quella zona) e che conduceva all'anfiteatro romano. Mentre le rovine di tale edificio diventavano case e palazzetti, verso il 1175 la zona venne inclusa nelle nuove mura e in fondo alla strada venne aperta la porta d'Isola d'Arno, con riferimento a un isolotto formato da due due canali che convogliavano in Arno e che alimentavano i fossati delle mura, isolotto in cui nel 1226-1228 si isntallarono i Francescani fondando quello che poi diventer\u00e0 il grande convento di Santa Croce. La porta era detta anche di San Simone, dalla vicina chiesa di San Simone. Eccezionale \u00e8 la sopravvivenza, all'inizio della strada sul fianco di palazzo Cocchi Serristori, di un tratto della muratura dell'antica porta con ancora uno dei cardini su cui veniva installato il battente, risalente all'epoca di Dante Alighieri. \nAnticamente la strada aveva pi\u00f9 nomi: verso piazza Santa Croce a via de' Bentaccordi si chiamava via del Parlagio/Parlascio, in quanto attraversava l'antico anfiteatro romano, detto volgarmente cos\u00ec dal latino \"perilasium\" (a sua volta dal greco antico \"\u03c0\u03b5\u03c1\u03b9\u03b5\u03bb\u03ac\u03c3\u03bf\u03bd/periel\u00e1son\", \"spazio circolare\"): oggi questo nome \u00e8 dato a un'altra via poco distante. Nel Settecento questo stesso tratto \u00e8 attestato come \"via dei Cocchi\", dal nome della famiglia che possedeva il palazzo Cocchi qui presente. Venne chiamato anche \"via delle Tinte\", con riferimento ai tintori della Lana, a cui \u00e8 dedicato anche il vicino corso dei Tintori.\nIl restante tratto sembra aver avuto da lungo tempo il nome di Anguillara, che attualmente si tende a spiegare con la presenza lungo il suo tracciato del palazzo donato nel 1435 dal Comune di Firenze al capitano di ventura Baldaccio d'Anghiari conte dell'Anguillara. \u00c8 comunque da registrare come la denominazione appaia indicare il luogo ben prima del fatto, gi\u00e0 agli inizi del Duecento, di modo che prenderebbe sempre pi\u00f9 forza la tesi che ricorda come il termine \"anguillare\" indicasse i tralci delle viti raccolti a mazzo: tenendo presente come in questa stessa zona sia registrata una via della Vigna Vecchia, si pu\u00f2 ipotizzare non solo una possibile origine del toponimo ma anche immaginare \"che anche questa strada, una volta, non fosse che una viottola tra filari di viti\". \nRimane comunque evidente il diverso carattere dei due attuali tratti, dovuto appunto ai vincoli imposti alle costruzioni in fregio al primo dai ruderi dell'antico anfiteatro (il che spiega anche l'andamento irregolare del tracciato), ben leggibili in pianta per l'arco determinato senza soluzione di continuit\u00e0 da piazza de' Peruzzi, via de' Bentaccordi e via Torta.\nDescrizione.\nLa strada \u00e8 pavimentata a lastrico, e presenta ai lati due brevi marciapiedi. Il passaggio di pedoni (in particolare turisti) \u00e8 oltremodo sostenuto, rappresentando la via un'importante arteria di collegamento tra piazza Santa Croce e piazza della Signoria.\nLapidi.\nNella via non sono presenti lapidi. L'unica iscrizione che vi si leggeva era posta sulla buca delle elemosine che ancora esiste sul muro del complesso di San Firenze (oggi completamente abrasa ma riportata da Francesco Bigazzi):\nLIMOSINE PER IL LAVORIO&lt;br&gt;\nDEI POVERI DELLA CONGREGAZIONE&lt;br&gt;\nDI S. GIO . BATTISTA&lt;hr&gt;\nE.P I LAVORI\nTabernacoli.\nStranamente priva di lapidi, per una via lunga del centro antico, la strada \u00e8 particolarmente ricca di tabernacoli.\nSulla cantonata con piazza San Firenze si trova una piccola ma elegante edicola, con cornice, timpano e mensole in pietra serena che ospita \"Cristo agonizzante sulla croce\" ai cui lati sono la \"Vergine Maria e san Giovanni Evangelista\". L'opera, in terracotta policroma in altorilievo su fondo azzurro, \u00e8 di manifattura fiorentina del XVII secolo, ispirata a un'opera molto riprodotta dell'Algardi, il \"Crocifisso Pallavicini\", riprodotto anche da scultori fiorentini quali Giovan Battista Foggini e Massimiliano Soldani Benzi. Alla base del tempietto un cartiglio con la seguente iscrizione alquanto corrosa: . Il tabernacolo venne posto dai monaci di Monte Oliveto, che possedettero questa casa e la vicina chiesa di Sant'Apollinare, poi soppressa nel 1785 e demolita..\nAl n. 16, all'angolo con via dell'Acqua, esiste un'edicola di modeste dimensioni, in pietra arenaria di stile barocco e di grazioso effetto, sormontata da una testa di Cherubino. In origine la nicchia doveva contenere un'immagine certamente di maggior formato e pregio di quella che ospita ora. Infatti, attualmente accoglie un bassorilievo in gesso policromo, recentemente restaurato, con l'immagine della \"Madonna col Bambino e San Giovannino\": in secondo piano, quasi in una struttura piramidale, si stagliano due volti (uno raffigurante \"Sant'Anna\", l'altro \"Gioacchino\") attorno alla testa della Vergine la quale \u00e8 assisa, con Ges\u00f9 Bambino in grembo alla sua destra e dal lato opposto il libro aperto della sapienza, sorretto dalla mano sinistra del paffutello, sottostante San Giovannino in piedi. La formella, senza scomodare lo scultore Pierino da Vinci, \u00e8 di una piacevole manifattura fiorentina del XVI secolo. \u00c8 stato restaurato nel 2002 per le cure di Gennaro Grosso.\nSulla cantonata opposta, sulla facciata del palazzo dell'Anguillara al 14, si trova una nicchia in pietra serena incorniciata da arco e lesene, protegge una statuetta marmorea della \"Madonna con il Bambino\". Le proporzioni ed il bel panneggio morbido del manto della Vergine che in piedi tiene in braccio il piccolo figlio, fanno pensare ad un artista fiorentino del Cinquecento; da alcune tracce di lumeggiatura d'oro ancora esistenti, si pu\u00f2 desumere che una volta l'edicola fosse tutta dorata. Ai piedi della Madonna un'incisione, quale supplica dei passanti che le invocano protezione: (\"assicuraci un cammino sicuro\"). \u00c8 stato restaurato nel 1998 da Paola Rosa per le cure di Gennaro Grosso.\nNella cultura di massa.\nVia dell'Anguillara n.2 \u00e8 l'indirizzo (immaginario) dell'abitazione italiana di Martin Myst\u00e8re, il detective dell'impossibile ideato dalla penna di Alfredo Castelli."}
{"id": "1732251", "revid": "124123", "url": "https://it.wikipedia.org/wiki?curid=1732251", "title": "John Fortescue", "text": "Ricopr\u00ec importanti ruoli istituzionali sotto Enrico VI d'Inghilterra.\nAl centro del suo pensiero sta la difesa, mediata attraverso l'aristotelismo e il tomismo, della differenza tra il \"dominium regale\" e quello \"regale et politicum\".\nPer \"Dominium\" intende il fatto che il re non pu\u00f2 governare mediante leggi diverse da quelle a cui il popolo ha dato il proprio assenso.\nLe sue opere pi\u00f9 importanti sono "}
{"id": "1732256", "revid": "599013", "url": "https://it.wikipedia.org/wiki?curid=1732256", "title": "Robert Mulick", "text": "In carriera vanta presenze in American Hockey League e nella Serie A.\nCarriera.\nRobert Mulick inizi\u00f2 la sua carriera nel 1995 con la squadra di Ontario Hockey League dei Sault Ste. Marie Greyhounds, con i quali disput\u00f2 quattro stagioni, totalizzando 38 punti in 260 incontri disputati. Nel 1998 fu selezionato al draft NHL dai San Jose Sharks come 182\u00aa scelta.\nAlla conclusione della carriera giovanile Mulick pass\u00f2 nella formazione affiliata agli Sharks in American Hockey League, i Kentucky Thoroughblades, con cui gioc\u00f2 134 partite nel corso di due stagioni. Dal 2001 al 2004 invece pass\u00f2 ai Cleveland Barons, altra compagine di AHL, con i quali raccolse 8 punti in 150 partite.\nAlla conclusione della stagione Mulick decise di trasferirsi in Italia, presso l'HC Bolzano, squadra con cui vinse la Supercoppa italiana del 2004.\nDopo una sola stagione, nella quale raccolse 9 punti in 46 partite disputate, Mulick pass\u00f2 alla Sportivi Ghiaccio Cortina. Con la maglia dei veneti conquist\u00f2 il suo primo scudetto nel corso della stagione 2006-2007. Nel 2009 annunci\u00f2 il ritiro dall'attivit\u00e0 agonistica."}
{"id": "1732257", "revid": "767487", "url": "https://it.wikipedia.org/wiki?curid=1732257", "title": "The Beggar Maid", "text": "The Beggar Maid \u00e8 un cortometraggio muto del 1921 diretto da Herbert Blach\u00e9 e basato sulla vita del pittore inglese Edward Burne-Jones.\nProduzione.\nIl film fu prodotto dalla Triart Picture Company. Venne girato a Red Bank, nel New Jersey.\nDistribuzione.\nDistribuito dalla W.W. Hodkinson (Paramount Pictures Corporation), usc\u00ec nelle sale cinematografiche statunitensi il 25 settembre 1921.\nIl film esiste in un positivo in 16\u00a0mm colorato. I diritti del film sono di pubblico dominio."}
{"id": "1732261", "revid": "110157", "url": "https://it.wikipedia.org/wiki?curid=1732261", "title": "Chiesa di Santa Maria dei Servi (Vicenza)", "text": "Santa Maria in Foro detta dei Servi \u00e8 una chiesa di Vicenza situata in piazza Biade, una piccola piazza attigua a piazza dei Signori. La sua costruzione fu iniziata ai primi del Quattrocento dall'ordine dei Servi di Maria. Il portale della chiesa \u00e8 stato eseguito dalla bottega presso cui lavorava Andrea Palladio all'inizio della propria carriera e potrebbe costituire una delle sue primissime opere.\nNel 1810 la parrocchia fu qui trasferita dalla chiesa romanico-gotica di San Michele la quale sorgeva presso l'Oratorio di San Nicola da Tolentino. La chiesa di San Michele, eretta circa nel 1264, fu affidata agli Agostiniani e poi distrutta nel 1812. Questa chiesa era ricca di pale d'altare (Giulio Carpioni, Tintoretto, Bartolomeo Montagna, Giovanni Buonconsiglio ed altri).\nL'attuale costruzione della Chiesa di Santa Maria in Foro fu iniziata sulla fabbrica preesistente dopo il 1404, anno in cui Vicenza passava sotto il dominio della Repubblica di Venezia.\nSecondo la \"Catholic Encyclopedia\", nel 1319 nel chiostro di Santa Maria dei Servi avvennero dei miracoli legati a san Filippo Benizi.\nDescrizione.\nEsterno.\nIl portale, su cui \u00e8 incisa la data 1531, viene commissionato per duecento ducati da Francesco Godi a Gerolamo Pittoni e Giacomo da Porlezza. Si tratta dei noti maestri \"di Pedemuro\", dal nome della contrada dove aveva sede la bottega, presso i quali dal 1524 lavorava il giovane lapicida Andrea di Pietro, non ancora divenuto l'architetto Andrea Palladio.\nRispetto alla produzione nota dei maestri di Pedemuro, il portale dei Servi spicca per la qualit\u00e0 nel disegno degli elementi architettonici, molto vicini a esempi veneziani di Jacopo Sansovino. \u00c8 possibile quindi che si tratti di una realizzazione, non priva di aspetti acerbi, del giovane Andrea, che nel corso degli anni si andava via via specializzando all'interno della bottega come responsabile per i progetti di architettura, sino almeno al 1546 quando presenter\u00e0 il proprio progetto (pur affiancato a Giacomo da Porlezza) per le logge del Palazzo della Ragione (oggi Basilica Palladiana). Delle nove statue in pietra tenera, il beato Pellegrino Laziosi, a sinistra del portale, e santa Giuliana Falconieri, a destra, sculture, su elaborate mensole, opera di Orazio Marinali: il san Matteo all'estrema destra ha la sigla di Angelo Marinali. Cinque statue vengono attribuite a Giovanni Calvi: l'Addolorata, san Filippo Benizzi (a sinistra) e san Giorgio, sul frontone, sant'Alessio Falconieri (a destra del finestrone) e san Giovanni Evangelista, all'estrema sinistra sul fianco. A sinistra del finestrone il beato Giannangelo Porro.\nSopra il portale c'\u00e8 l'iscrizione in latino \"Salve Mater pietatis et totius Trinitatis nobile triclinium\" (\"Ti saluto madre di piet\u00e0 e nobile triclinio di tutta la Trinit\u00e0\"). Si tratta di una lode mariana tratta dalla celebre sequenza \"Salve Mater Salvatoris\" di Adamo di San Vittore.\nInterno.\nL'interno \u00e8 a tre navate con volte a crociera sostenute da costoloni. Si notano con evidenza le due parti di cui la chiesa \u00e8 composta: la prima, del 1407, va dal presbiterio e dalle cappelle alla fine delle navate minori fino al pilastro bifronte (il terzo iniziando dall'ingresso); la seconda, del 1490, va dal suddetto pilastro alla parete d'ingresso. I capitelli dei primi pilastri cilindrici sono ricchi. Nella parte quattrocentesca i pilastri cilindrici, a fasce di pietra e cotto, hanno capitelli tardogotici, dall'abaco a ricco profilo, adorni di foglie di acanto, rose e teste di cherubini. Sulla controfacciata, tela con la \"Crocifissione\", attribuita a Giacomo Ciesa. Al primo altare a destra, \"Madonna in trono e i Santi Sebastiano e Rocco\", pala di Benedetto Montagna. L'altare, eretto da Camillo Garzadori in onore dei santi Giorgio e Apollonia e rinnovato da Giuseppe Garzadori, \u00e8 opera arcaicizzante memore di schemi del Serlio e del Sanmicheli (fine XVI secolo). Il secondo altare destro \u00e8 dedicato alla Trinit\u00e0 ed \u00e8 del 1587, fatto costruire da Francesco Trissino, opera di Francesco Albanese (i santi Francesco e Antonio, entro le nicchie, sono dell'Albanese). Al terzo altare destro, del 1609, eretto da Virginio e Flaminio Negri, troviamo una \"Deposizione\" in marmo di Carrara, nel paliotto dell'altare; sull'altare la \"Vergine in una gloria di angeli con i santi Bernardino, Agata, Filippo Benizzi e Caterina\", opera di Giovanni Battista Maganza (1609 circa). Nella cappella absidale destra resta smembrato in tre parti il dipinto con la \"Madonna adorante il Bambino, san Gioacchino e sant'Anna\" di Marcantonio Maganza (secolo XVII). Nella cappella absidale sinistra fu qui trasferita dalla sconsacrata chiesa agostiniana di San Michele, la \"Reliquia del prezioso sangue\" di Cristo, dono (1753) di Benedetto XIV agli Agostiniani.\nIl primo altare a sinistra (secolo XVI) \u00e8 dedicato a Cristo e alla Vergine. Il secondo altare a sinistra (XV secolo), fatto erigere in forme lombardesche dai nobili Velo (stemmi ai lati), \u00e8 notevole dal punto di vista artistico e contiene una statua policroma ottocentesca di Maria Addolorata. Su quattro colonnine corinzie scanalate altrettanti pilastrini ionici reggono un'alta trabeazione; due volute fiancheggiano il fastigio, dal frontone triangolare, i pilastri su cui appoggia l'arco mediano si ripetono uguali all'estremit\u00e0. Sulla chiave d'arco vi \u00e8 una testa mul\u00ecebre, sul fastigio il Padre Eterno benedicente con tre cherubini, nelle nicchie le statue di san Giovanni Battista e un Apostolo, la Vergine e san Giovanni apostolo; nelle lastre lapidee ai lati dell'altare i profeti Isaia e Geremia. Il terzo altare a sinistra, innalzato nel 1627 dai Magr\u00e8, \u00e8 dedicato a Sant'Antonio da Padova e presenta quattro colonne corinzie scanalate. All'ingresso del presbiterio, addossato al pilastro sinistro \u00e8 presente un crocifisso ligneo senza croce, forse della seconda met\u00e0 del Duecento; addossato al pilastro a destra san Michele e il drago, statua in legno policromo di Albert Comploj da Ortisei.\nDalla navata destra, per un portale attribuito a Tommaso da Lugano, si passa nel chiostro, fondato nel 1322, rimaneggiato alla fine del XV secolo. Le arcate, a tutto sesto, sono profilate in cotto: le colonne del portico a est, sud e ovest, hanno capitelli nel caratteristico tardogotico locale; quelle del lato nord, vistosi capitelli di almeno tre forme diverse ma protorinascimentali.\nL'organo a canne della chiesa \u00e8 stato costruito da Andrea Zeni di Tesero nel 2000 in stile tardo barocco tedesco. Lo strumento, a trasmissione meccanica, ha due tastiere di 58 tasti e una pedaliera di 30 note."}
{"id": "1732269", "revid": "174925", "url": "https://it.wikipedia.org/wiki?curid=1732269", "title": "Ipercifosi", "text": ""}
{"id": "1732270", "revid": "15588503", "url": "https://it.wikipedia.org/wiki?curid=1732270", "title": "Camerunense", "text": ""}
{"id": "1732278", "revid": "6923", "url": "https://it.wikipedia.org/wiki?curid=1732278", "title": "Signora di Brassempouy", "text": "La Signora di Brassempouy (in francese \"La dame \u00e0 la capuche\", letteralmente \"La signora col cappuccio\") \u00e8 un frammento di una statuetta in avorio risalente al paleolitico superiore scoperto vicino a Brassempouy, Francia nel 1894. Con un'et\u00e0 stimata di anni \u00e8 la pi\u00f9 antica rappresentazione realistica di un volto umano mai trovata.\nScoperta.\nBrassempouy \u00e8 un piccolo villaggio della Chalosse, una piccola regione nel dipartimento delle Landes, nella Francia sud-occidentale. Vicino al villaggio si trovano due grotte, distanti 100 metri l'una dall'altra, le quali sono state i primi siti paleolitici esplorati in Francia; sono note come \"Galerie des Hy\u00e8nes\", cos\u00ec chiamata per la presenza al suo interno di numerosi resti di iena delle caverne, e la \"Grotte du Pape\", dal nome di una vicina fattoria, in cui fu scoperta la testa scolpita insieme ad altre 8 figure umane, queste ultime considerate lavori incompleti.\nLa \"Grotte du Pape\" fu inizialmente esplorata da Pierre-Eudoxe Dubalen nel 1881 e successivamente da J. de Laporterie e \u00c9douard Piette dal 1894 in poi. Dal momento che le tecniche di scavo archeologico in quegli anni erano allo stato embrionale, non si fece molta attenzione alla stratigrafia del sito contenente i resti, che fu poi devastato da un campo base predisposto dai dilettanti dell\"'Association fran\u00e7aise pour l'avancement de la science\" nel 1892. Tuttavia, Piette descrisse una stratigrafia appartenente al tardo e medio Solutreano; egli defin\u00ec l'ultimo livello da lui raggiunto con il termine \"\u00e9burn\u00e9en\" in riferimento alla copiosa quantit\u00e0 di avorio in esso contenuto. Moderni studi del sito sono stati eseguiti sotto la direzione dello studioso di preistoria francese Henri Delporte, tra il 1981 e il 2000.\nNel 1894, durante gli scavi di \u00c9douard Piette, uno di questi strati, oggi riconosciuto come Gravettiano, ha restituito diversi frammenti di statuette femminili, tra cui la \"Signora di Brassempouy\". Piette vedendo che le figure erano strettamente correlate con le rappresentazioni di animali del Magdaleniano, redasse una ipotetica cronologia che fu poi respinta da Henri Breuil.\nDescrizione.\nLa piccola testa \u00e8 scolpita in avorio di mammut; secondo l'archeologo Paul Bahn non \u00e8 possibile attribuire un sesso alla figura, ma essa \u00e8 comunemente chiamata \"signora\" oppure \"donna\". \u00c8 alta 3,65 cm, profonda 2,2 cm e larga 1,9. Il suo viso \u00e8 triangolare, e sembra tranquilla. Mentre fronte, naso e sopracciglia sono scolpite in rilievo, la bocca \u00e8 assente. Una fessura verticale sul lato destro del volto \u00e8 legata alla struttura interna dell'avorio. Sulla testa si vede una serie di incisioni a scacchiera formata da due serie di solchi superficiali ad angolo retto gli uni tra gli altri, che \u00e8 stata interpretata come una parrucca, un cappuccio, o semplicemente una rappresentazione dei capelli.\nL'antropologo americano Randall White, nel suo testo \"The women of Brassempouy: A century of research and interpretation\" pubblicato nel 2006 sul \"Journal of Archaeological Method and Theory\" osserva che \"Le figurine emersero dal suolo in un contesto socio-politico e intellettuale coloniale e quasi ossessionato dalle questioni di razza\". White ha notato che anche se lo stile utilizzato \u00e8 essenzialmente realistico, le proporzioni della testa non corrispondono a nessuna popolazione umana attuale o passata. Dalla met\u00e0 del XX secolo le interpretazioni sono passate dalla questione razziale a quelle di femminilit\u00e0 e fertilit\u00e0.\nDatazione.\nLa \"Signora di Brassempouy\" appartiene alla cultura materiale del Paleolitico superiore, il Gravettiano o, pi\u00f9 precisamente al medio gravettiano e quindi a un intervallo di tempo tra 28.000 e 22.000 anni fa. \u00c8 pi\u00f9 o meno contemporanea con le altre figure di donna scolpite nella preistoria come per esempio quelle di Lespugue, Doln\u00ed V\u011bstonice e Willendorf, tuttavia, si distingue tra le altre per l'elevato realismo della rappresentazione.\nEsposizione.\nLa \"Signora di Brassempouy\" \u00e8 conservata presso il Mus\u00e9e d'Arch\u00e9ologie Nationale di Saint-Germain-en-Laye, vicino a Parigi. Poich\u00e9 l'avorio \u00e8 molto sensibile ai fattori esterni quali la temperatura, l'umidit\u00e0 e la luce, il reperto non fa parte della mostra permanente del museo. Invece di tanto in tanto fa parte di mostre temporanee.\nA Brassempouy, invece, sono conservati una variet\u00e0 di oggetti scavati nella \"Grotte du Pape\" e sono in esposizione presso la \"Maison de la Dame\". Questo spazio espositivo, dedicato principalmente alla archeologia della regione, contiene anche una bella serie di calchi di sculture paleolitiche, tra cui i nove esemplari provenienti da Brassempouy, ma anche le ben note veneri da Lespugue, Willendorf e Doln\u00ed V\u011bstonice, cos\u00ec come la \"Venere di Mal'ta\", e la \"Venere di Grimaldi\".\nFrancobolli.\nNel 1976 la \"Signora di Brassempouy\" \u00e8 stata raffigurata su un francobollo da 2,00 franchi. Anche la Repubblica del Mali le ha dedicato un francobollo da 15 franchi CFA."}
{"id": "1732295", "revid": "848247", "url": "https://it.wikipedia.org/wiki?curid=1732295", "title": "Thomas Eakins", "text": "Fu uno dei pi\u00f9 grandi pittori americani del suo tempo, un insegnante innovativo ed un realista senza compromessi.\nFu un pittore controverso e discusso da critici e pubblico durante la sua era negli Stati Uniti d'America.\nBiografia.\nDopo gli studi svolti all'Accademia di Belle Arti di Pennsylvania, nel 1866 si trasfer\u00ec a Parigi, dove complet\u00f2 la sua formazione presso Jean-L\u00e9on G\u00e9r\u00f4me e lo scultore Dumont.\nDai primi anni '70 fino ai primi malanni, una quarantina d'anni dopo, Eakins lavor\u00f2 per tutta la vita, scegliendo come soggetti le persone della sua Filadelfia. Dipinse varie centinaia di ritratti, solitamente amici, membri familiari, o persone prominenti nelle arti, nelle scienze, della medicina o del clero.\nNel loro complesso, i ritratti sono un'istantanea della vita intellettuale di Filadelfia alla fine del XIX secolo e agli inizi del XX; individualmente, sono incisivi dipinti di ben pensanti. Allo stesso modo, Eakins riprodusse un gran numero di grandi teatri anatomici della sua citt\u00e0, luoghi aperti che gli permisero di dipingere il tema che pi\u00f9 lo influenz\u00f2: la figura umana in movimento, nuda o leggermente vestita. Nel processo egli poteva modellare le forme del corpo in piena luce e creare l'illusione della profondit\u00e0 utilizzando i suoi studi di prospettiva.\nEakins fu importante anche come insegnante, una presenza assai influente nell'arte americana. Le difficolt\u00e0 che lo afflissero come artista furono amplificate da scandali sessuali (ad esempio con Amelia Van Buren), che troncarono il suo successo e danneggiarono la sua reputazione.\nEakins ebbe anche interesse per le nuove tecnologie di fotografia in movimento, un campo in cui \u00e8 ora considerato un innovatore. Non compreso ed ignorato da vivo, da morto fu considerato \"il pi\u00f9 forte e pi\u00f9 profondo realista della fine del diciannovesimo secolo nell'arte americana\".\nLa vita del pittore \u00e8 raccontata in un documentario \"\" di Glenn Holsten (2002)"}
{"id": "1732299", "revid": "670021", "url": "https://it.wikipedia.org/wiki?curid=1732299", "title": "Palazzo Pretorio", "text": "Il palazzo pretorio o Palazzo della Ragione era l'edificio adibito allo svolgimento della pubblica amministrazione in epoca comunale.\nTra di essi:"}
{"id": "1732302", "revid": "124123", "url": "https://it.wikipedia.org/wiki?curid=1732302", "title": "Fabio Testa", "text": "\u00c8 alto 181\u00a0cm per 75\u00a0kg di peso. Esordisce nel 2004 nell'Associazione Sportiva Asiago Hockey, squadra con la quale gioca fino al 2008 prima di ritirarsi dall'hockey su ghiaccio per giocare ad hockey in line, coi Diavoli Vicenza.\nCollegamenti esterni.\nil profilo su eurohockey.net"}
{"id": "1732303", "revid": "767487", "url": "https://it.wikipedia.org/wiki?curid=1732303", "title": "You Give Good Love", "text": "You Give Good Love \u00e8 una canzone scritta e prodotta per l'album di debutto di Whitney Houston dal titolo \"Whitney Houston\". \u00c8 stato pubblicato come secondo singolo dell'album nell'aprile del 1985, ma \u00e8 stato il primo ad avere un positivo riscontro di pubblico, arrivando alla posizione numero 3 della Billboard Hot 100 lanciando la carriera della cantante."}
{"id": "1732307", "revid": "15588893", "url": "https://it.wikipedia.org/wiki?curid=1732307", "title": "Vasche", "text": ""}
{"id": "1732308", "revid": "3732", "url": "https://it.wikipedia.org/wiki?curid=1732308", "title": "Terme di Cervia", "text": "Le Terme di Cervia sono un stabilimento termale, aperto al pubblico dal 1960 nella cittadina romagnola.\nStoria.\nPrima delle Terme di Cervia.\nGi\u00e0 dal XIX secolo si conoscevano empiricamente le propriet\u00e0 curative delle acque e dei fanghi delle saline e persone di tutte le classi sociali vi accorrevano dalle campagne e citt\u00e0 vicine per curare alcuni disturbi. Nel 1911, ipotizzando la sua \"Citt\u00e0 giardino\", Giuseppe Palanti affermava la necessit\u00e0 dell'edificazione di uno stabilimento termale al suo interno. Negli anni Venti si iniziarono a studiare scientificamente le propriet\u00e0 terapeutiche delle acque madri; in quegli anni, nei mesi di luglio e agosto, quaranta persone si recavano a curarsi ogni giorno, riprendendo la tradizione dei fanghi in salina.\nNegli anni Trenta ai margini della via Salara venne costruito un piccolo stabilimento provvisorio in grado di accogliere 120 persone in cura. L'avvio ufficiale dell'attivit\u00e0 \u00e8 datato 1937 e la gestione fu demandata al Dopolavoro della Salina.\nNel secondo dopoguerra lo stabilimento originario, denominato \"Stabilimento Bagni Salso-iodici\", venne ammodernato fino a contenere 240 vasche all'aperto. L'utilizzo pass\u00f2 da poco meno di 7.300 bagni nel 1947 ai 10.500 del 1950. \nIl nuovo stabilimento.\nIl 14 agosto 1957 venne fondata l's.r.l. Cete-Cervia Terme, lo stabilimento fu costruito tra il 1959 ed il 1962 ma apr\u00ec gi\u00e0 a partire dal 1960 sotto la direzione di Giorgio Colombo (primo presidente delle Terme di Cervia, fu in carica dal 1959 al 1966. La scelta di costruire il nuovo stabilimento si rivel\u00f2 felice: dai 4.798 clienti per un totale di 69.527 cure nel 1965 si pass\u00f2 a 9.102 per un totale di 151.160 dure nel 1970.\nNel 1973 la Cete-Cervia Terme trasfer\u00ec il pacchetto azionario alla Terme di Cervia S.p.A. che nel tempo ha acquisito la gestione anche delle Terme di Brisighella. Secondo lo storico locale Renato Lombardi nel 2010 l'utenza delle terme apportava circa 420.000 presenze al comparto turistico di Cervia."}
{"id": "1732314", "revid": "367445", "url": "https://it.wikipedia.org/wiki?curid=1732314", "title": "25 aprile", "text": " \nIl 25 aprile \u00e8 il 115\u00ba giorno del calendario gregoriano (il 116\u00ba negli anni bisestili). Mancano 250 giorni alla fine dell'anno.\nFeste e ricorrenze.\nCivili.\nInternazionali:\nNazionali:\nReligiose.\nCristianesimo:\nReligione romana antica e moderna:\nTaoismo:"}
{"id": "1732316", "revid": "122947838", "url": "https://it.wikipedia.org/wiki?curid=1732316", "title": "Brad Patton", "text": "Biografia.\nPatton ha vissuto molto tempo in Svezia prima di essere scoperto dal regista Chi Chi LaRue. vive ad Amsterdam.\nAttivit\u00e0 cinematografica.\nPatton interpreta tipicamente il ruolo di attivo nei film, ad eccezione dei film \"Heaven to Hell\", \"Beyond Perfect\" e \"Couples 3\", in cui ha ricoperto il ruolo di passivo. Nel 2007 ha vinto un GayVN Award come miglior scena di sesso per il film \"Manly Heat: Quenched\"; sul set del film ha conosciuto l'attore Brian Hansen, suo attuale compagno.\nSi \u00e8 ritirato dai set, dicendo sul suo sito web: \" ho avuto molti cambiamenti nella mia vita che mi hanno condotto a ritirarmi dall'industria \"per adulti\". Non \u00e8 stata questa una decisione facile e vorrei cogliere questa occasione per ringraziare tutti i miei fedeli fan e gli iscritti al mio sito.\"\nHa anche lavorato con Disney on Ice. Lui \u00e8 anche uno dei professionisti nella seconda stagione di \"Dancing on Ice\" nei Paesi Bassi.\nAttivit\u00e0 sportiva.\nPatton \u00e8 anche un pattinatore di figura, solitamente usa il suo nome di battesimo. Ha vinto 2 medaglie d'oro ai Gay Games VI e 2 medaglie d'argento agli 2006 World Outgames a Montr\u00e9al."}
{"id": "1732317", "revid": "1543377", "url": "https://it.wikipedia.org/wiki?curid=1732317", "title": "Marco Rossi (hockeista su ghiaccio)", "text": "Carriera.\nRossi esord\u00ec nella stagione 2005-06 in A2 nell'Hockey Club Valpellice (27 presenze), per poi giocare le stagioni successive nell'Asiago Hockey, squadra della sua citt\u00e0, oltre che una breve parentesi nel Pontebba quando venne ceduto in prestito.\nNella stagione 2007-08 \u00e8 ritornato a vestire la maglia dell'Asiago con la quale ha collezionato oltre 200 presenze e vinto 2 scudetti. Nell'estate 2012 si accas\u00f2 nuovamente con il Pontebba, questa volta a titolo definitivo, salvo poi decidere ad inizio stagione di rimanere ad Asiago per motivi personali e ritirarsi dall'attivit\u00e0 agonistica.\nVita privata.\nIl 7 febbraio 2012 ha avuto il primo figlio (Francesco) dalla moglie."}
{"id": "1732320", "revid": "72396", "url": "https://it.wikipedia.org/wiki?curid=1732320", "title": "AES-EBU embedded timecode", "text": ""}
{"id": "1732323", "revid": "599013", "url": "https://it.wikipedia.org/wiki?curid=1732323", "title": "Brixi", "text": "Brixi \u00e8 il cognome di una famiglia di musicisti cechi attivi nella Boemia settentrionale. Questa si divide in due rami:"}
{"id": "1732332", "revid": "123704017", "url": "https://it.wikipedia.org/wiki?curid=1732332", "title": "Ti brucia", "text": "Ti brucia \u00e8 la settima compilation legata alla trasmissione televisiva \"Amici di Maria De Filippi\", pubblicata il 1\u00ba aprile 2008 dall'Atlantic Records e contenente canzoni interpretate dai cantanti arrivati al serale della settima edizione del programma.\nL'album, che prende il titolo dallo slogan di Marta Rossi, cantante concorrente del programma, \u00e8 formato da 12 tracce inedite. \nRaggiunge subito le prime posizioni della classifica dei dischi pi\u00f9 venduti in Italia. Dopo due sole settimane ha gi\u00e0 venduto pi\u00f9 di 40.000 copie, aggiudicandosi cos\u00ec il disco d'oro. Dopo 10 settimane il bilancio \u00e8 di circa 200.000 copie vendute e di sette settimane consecutive alla posizione #1 nella classifica delle compilation pi\u00f9 vendute in Italia. \nL'album ha venduto circa 300.000 copie."}
{"id": "1732333", "revid": "124123", "url": "https://it.wikipedia.org/wiki?curid=1732333", "title": "Vittorio Basso", "text": "Carriera.\nClub.\nBasso esord\u00ec in prima squadra, nell'HC Asiago, nella stagione 2006-07, divenendone titolare in quella successiva (37 presenze). Fu poi confermato anche per la stagione 2008-09 al termine della quale si ritir\u00f2 dall'attivit\u00e0 agonistica per intraprendere la carriera militare. Nella stagione 2011-12 torn\u00f2 sul ghiaccio vestendo nuovamente la maglia dell'Asiago, tuttavia, la stagione seguente interruppe nuovamente l'attivit\u00e0 agonistica per intraprendere ancora la carriera militare.\nNazionale.\nCon la maglia della Nazionale italiana partecip\u00f2, a livello juniores, ai mondiali U-18 (2007) e a quelli U-20 (2008)."}
{"id": "1732336", "revid": "1543377", "url": "https://it.wikipedia.org/wiki?curid=1732336", "title": "Bruce Nauman", "text": "Biografia.\nStudia matematica e fisica all'Universit\u00e0 del Wisconsin-Madison e arte all'Universit\u00e0 della California, Davis. La formazione scientifica si rivela fondamentale nel suo approccio analitico allo studio del linguaggio e delle sue potenzialit\u00e0. Altrettanto rilevante \u00e8 lo studio della filosofia, in particolare la lettura del filosofo austriaco Wittgenstein. Lo studio delle dottrine linguistiche si riflette nelle sue opere al neon come \"Raw War\" (1970) o \"Run From Fear-Run From Rear\" (1972), cos\u00ec come in tante altre, tutte contraddistinte da un'ironia sprezzante.\nSin da giovane coltiva l'hobby per la musica imparando a suonare basso e chitarra. Questa passione lo porta ad approfondire la teoria musicale rimanendo affascinato dalla figura di Arnold Sch\u00f6nberg. Dopo le prime sperimentazioni in pittura, dal 1965 inizia a dedicarsi alla scultura e a sondare le potenzialit\u00e0 del corpo umano, attraverso la performance art, e del linguaggio mediante l'uso dei neon. Sono note le collaborazioni cinematografiche con i registi sperimentali William Allan e Robert Nelson, che lo portano a concepire alcune delle sue maggiori performance come veri e propri film, come \"Art Make-Up\", del 1968.\nAl 1966 risale la prima mostra personale a Los Angeles, presso la Nicholas Wilder Gallery. Nel 1968 avvia una lunga e proficua collaborazione con la galleria d'arte di Leo Castelli a New York e la Konrad Fischer di D\u00fcsseldorf. Nello stesso anno partecipa a Documenta 4 a Kassel. Nel 1970 partecipa alla decima edizione della Biennale di Tokyo.\nNel 1972, il Los Angeles County Museum of Art e il Whitney Museum of American Art organizzano la sua prima mostra in un museo, tra gli Stati Uniti e l'Europa. L'ampia risonanza da parte del pubblico lo porta a rallentare la produzione in favore di ricerche pi\u00f9 mirate. Il testo diventa l'oggetto attorno a cui ruotano le nuove realizzazioni finalizzata ad evidenziare tematiche associaee a disturbi psicologici e fisici. Questa riflessione sulla condizione umana \u00e8 in parte influenzata dalla lettura di Samuel Beckett.\nNel 1980 si trasferisce nel Nuovo Messico.\nOpere.\nEleven color photographs.\nSi tratta di una serie di fotografie realizzate tra il 1966 e il 1967 e pubblicate nel 1970. Rappresentano una documentazione della vita dell'artista nel suo studio: appena laureato, vive grazie ai proventi dell'insegnamento e nel tempo libero a sua disposizione pu\u00f2 dedicarsi alla sperimentazione. Inizia a fotografare gesti, situazioni ed attivit\u00e0 quotidiane, che, pur nella loro banalit\u00e0, diventano oggetto di indagine - riflessione e soggetto artistico.\n\"Self-Portrait as a Fountain\" rientra in questa serie: \u00e8 un autoritratto dell'artista, fotografato mentre imita, nella posa e nel getto d'acqua, una scultura decorativa caratteristica delle fontane monumentali. Unisce scultura e performance e diventa egli stesso opera d'arte.\nA rose has no teeth (1966).\nL'opera consiste in una placchetta di piombo con incise le parole del titolo e rappresenta una delle sue prime sperimentazioni nel campo dei giochi linguistici.\nArt Make.\nArt Make - Up: No.1 White, No.2 Pink, No.3 Green, No.4 Black del 1968, \u00e8 un video composto da quattro scene di dieci minuti ciascuna. Nauman, a torso nudo, \u00e8 inquadrato a mezzo busto. Immerge le dita nel trucco e lo spalma su viso e corpo fino ad esserne completamente coperto. La prima scena \u00e8 dedicata al bianco, poi si passa al rosa, al verde e infine al nero, sovrapponendo ciascuno strato. Alla fine osserva il risultato del suo lavoro fissando l\u2019obiettivo come fosse davanti ad uno specchio a dimostrazione di come l\u2019artista possa diventare un\u2019opera d\u2019arte. I video, secondo le intenzioni iniziali, dovevano essere riprodotti contemporaneamente sulle quattro pareti di una stanza, ma questo tipo di installazione non \u00e8 mai stata realizzata per quest'opera. Questo metodo \u00e8 sviluppato in film e video - installazioni successive.\nThe True Artist Helps the World by Revealing Mystic Truths (1967).\nPrendendo ispirazione dai cartelli pubblicitari di San Francisco, Nauman costruisce con il neon un testo circolare e utilizza come slogan le parole del titolo: \"Il vero artista aiuta il mondo rivelando le verit\u00e0 mistiche\". Si tratta di una riflessione pungente sul ruolo e il valore dell'arte, qui portata allo stesso livello di una qualsiasi pubblicit\u00e0 di vendita. \nBouncing in the Corner No.1 (1968).\n\u00c8 un video dove Nauman si riprende mentre si lascia cadere all\u2019indietro, ritmicamente, per quasi un\u2019ora. \nGet out of my mind, Get out of this room (1968).\n\u00c8 una registrazione della sua voce mentre ripete le parole del titolo in modi diversi. L'opera esiste solo come suono.\nWalk with Contrapposto (1968).\nIn questa performance guida i movimenti del pubblico in spazi vincolanti e costrittivi, che costringendo i partecipanti a confrontarsi con i propri limiti mentali e fisici. Entrare in queste opere significa diventarne gli attori, ma non autori. Questo tema viene riproposto spesso come in \"Corridor Installation\" (1970) e in \"Double Steel Cage Piece\" (1974).\nHenry Moore bound to fail, back view (1967-1970).\nNel 1967 realizza una fotografia in cui appare con le braccia legate da una corda dietro la schiena. L'espressione \"bound to fail\", che significa allo stesso tempo \"legato per fallire\" e \"destinato a fallire\", introduce il tema del fallimento come punto di partenza per la creazione artistica. \u00c8 dal fallimento che nasce la necessit\u00e0 di guardarsi attorno e trovare delle motivazioni per i suoi lavori. \nUntitled (1970).\nPerfomance proposta per la prima volta alla Biennale di Tokyo. Fornisce a due performer precise istruzioni circa l\u2019allestimento e la messa in scena. I due protagonisti hanno le braccia tese sopra la testa e si tengono per mano; ruotano insieme sopra di un quadrato sezionato a raggiera. Non esistono riprese o fotogrammi a testimonianza dell\u2019esecuzione, rimane solo il progetto. Nel 2009 viene messa in scena durante la mostra \"Topological Gardens\" per la cinquantatreesima Biennale di Venezia grazie al contributo del Philadelphia Museum of Art.\nRaw War (1970).\nSi tratta di neon piegati per assumere la forma delle parole Raw War. Le lettere sono programmate per illuminarsi in sequenza all'infinito. Il progetto originario risale al 1968: sono gli anni in cui l'America \u00e8 impegnata nella guerra in Vietnam, gli anni delle contestazioni giovanili e studentesche, gli anni dell'affermazione dell'arte concettuale.\nL'opera \u00e8 ispirata alle parole dipinte da Ed Rusha nelle sue tele. Gi\u00e0 Joseph Kosuth aveva dimostrato come tubi di neon flessibili potessero essere modellati in modo da costituire parole.\nBody Pressure (1974).\nLa performance consiste in un elenco di istruzioni fornite dall'artista al pubblico. Lo spettatore appiattendosi contro un muro pu\u00f2 sperimentare le sensazioni che gli derivano. Si tratta di un'indagine sia fisica che psicologica sulla consapevolezza del proprio corpo. Nel 2005 in occasione della performance \"Seven Easy Pieces\" tenutasi al Guggenheim di New York , Marina Abramovi\u0107 ripropone la performance.\nSouth American Triangle (1981)\n\u00c8 la prima della serie dedicata alle sculture politiche \"Sedie Sospese\". La sedia \u00e8 il medium della tortura e in quanto tale diventa essa stessa vittima del supplizio. Le sedie sospese hanno lo scopo di denunciare i regimi totalitari. Nel 1981 il messaggio era indirizzato ai governi del Sud America e del Sud Africa.\nOne Hundred Live and Die (1984).\nQuattro colonne di neon contenenti parole che mettono in relazione la vita e la morte mediante diverse azioni, emozioni e colori. La sequenza di luci e tonalit\u00e0 differenti rappresenta l'esperienza umana. Le frasi si accendono e si spengono in modo alternato e ripetitivo fino al culmine dell'illuminazione quando l\u2019intero brano si accende creando una sinfonia visiva. \nGood Boy Bad Boy (1985).\nSi tratta di una video-installazione in cui gli attori ripetono 25 strofe cambiando, di volta in volta, pronomi e verbi, espressione tonale e velocit\u00e0, cos\u00ec da rapportarsi l'una all'altra in modi sempre nuovi.\nWorld Peace (1996).\nCinque persone, ognuna in un ambiente diverso, vengono proiettate su degli schermi all'interno di una stanza, ognuno in una parete diversa. Gli attori ripetono strofe basate sulla variazione di verbi legati alla struttura della comunicazione (\"to talk, to listen\"). Come suggerisce il titolo dell'opera, il tema \u00e8 incentrato sulla pace nel mondo. Secondo l'attore, se tutti noi parlassimo e ci ascoltassimo a vicenda potremmo capirci e risolvere gran parte dei conflitti raggiungendo pace. Tuttavia, persistendo nel voler far valere le proprie ragioni, spesso in modo egoistico, tutte le parole si accavallano creando un effetto caotico e disgregante.\nSetting a Good Corner (1999).\nL'opera \u00e8 un video in cui sono riprese scene di vita quotidiana dell'artista nella sua propriet\u00e0 \"Las Madres Ranch\" in New Mexico.\nMapping the Studio I (2001).\nVideo in cui \u00e8 registrata l'attivit\u00e0 notturna del suo gatto e di alcuni topi all'interno del suo studio nell'estate del 2000."}
{"id": "1732343", "revid": "2196166", "url": "https://it.wikipedia.org/wiki?curid=1732343", "title": "Francesca da Rimini (Rachmaninov)", "text": "\"Francesca da Rimini\", Op. 25 \u00e8 un'opera in un atto di Sergej Vasil'evi\u010d Rachmaninov, su libretto di Modest Il'i\u010d \u010cajkovskij.\nStoria della composizione.\nRachmaninov inizi\u00f2 a lavorare alla composizione dell'opera nel 1900, durante un viaggio in Italia, quando scrisse il duetto di Paolo e Francesca. Successivamente ritorn\u00f2 a questo lavoro nel 1904. La prima rappresentazione ebbe luogo al teatro Bol'\u0161oj di Mosca l'11 (24) gennaio 1906, sotto la direzione dello stesso Rachmaninov, nel giorno del debutto di un'altra sua opera, \"Il cavaliere avaro\".L'organico dell'orchestra era il seguente: 3 flauti (il secondo raddoppiato da un ottavino), 2 oboi, corno inglese, clarinetto, clarinetto basso, 2 fagotti, 4 corni, 2 trombe, 3 tromboni, tuba, timpani, piatti, grancassa, tam-tam, arpa, archi.\nTrama.\nL'azione si svolge nel secondo cerchio dell'Inferno e nel castello dei Malatesta alla fine del XIII secolo.\nPrologo.\nAll'Inferno, l'ombra di Virgilio mostra a Dante i lussuriosi e la loro eterna punizione. Le ombre di Paolo e Francesca si avvicinano, e la ragazza inizia a raccontare la loro sventurata storia d'amore.\nScena prima.\nNella corte del castello dei Malatesta, Lanciotto sta per andare in guerra. Egli \u00e8 deforme e sa che sua moglie, Francesca, non lo ama. La donna \u00e8 stata indotta a sposarlo con l'inganno, essendole stato fatto credere che sarebbe stata moglie del fratello di Lanciotto, Paolo il Bello, per convincerla ad accettare il matrimonio per procura organizzato dalle rispettive famiglie. Lanciotto \u00e8 roso dal sospetto e vuole tendere un tranello alla moglie e al fratello per sorprenderli nell'adulterio.\nScena seconda.\nPaolo e Francesca sono soli, in una stanza del castello. Paolo legge a Francesca la storia di Sir Lancillotto e della regina Ginevra, e dichiara a Francesca il suo amore. La donna inizialmente tenta di resistere, ma poi cede all'amore per Paolo. Improvvisamente entra in scena Lanciotto, tornato anzitempo dalla guerra, che, scoperti i due amanti, li uccide.\nEpilogo.\nNel secondo cerchio dell'Inferno, Paolo e Francesca tornano alla loro eterna pena, lasciando Dante e Virgilio ai loro tristi pensieri."}
{"id": "1732349", "revid": "287204", "url": "https://it.wikipedia.org/wiki?curid=1732349", "title": "Fiat A.50", "text": "Il Fiat A.50 era un motore aeronautico radiale 7 cilindri raffreddato ad aria, prodotto dall'azienda aeronautica italiana Fiat Aviazione negli anni trenta.\nSviluppato per dotare la gamma di propulsori dell'azienda torinese di un motore adatto ad equipaggiare velivoli leggeri, il prototipo gir\u00f2 al banco per la prima volta nel 1928 ed era accreditato, nella versione standard di serie, di una potenza nominale pari a 100 CV (73,5 kW)."}
{"id": "1732350", "revid": "287204", "url": "https://it.wikipedia.org/wiki?curid=1732350", "title": "Kydon", "text": "La Kydon \u00e8 una nave traghetto, appartenende con questo nome alla compagnia di navigazione cretese Anek Lines dal 2015. La nave era gi\u00e0 appartenuta alla compagnia greca dal 1999 al 2014 con il nome di Sophocles V..\nServizio.\nCostruita nel 1990 in Giappone con il nome di \"Hermes\", fu qui impiegata su una linea tra Iwanai, Muroran e Naoetsu fino al novembre del 1998, quando fu venduta all'Anek Lines. All'arrivo in Grecia la nave fu sottoposta a lavori di ristrutturazione ai cantieri Perama del Pireo, prendendo inizialmente il nome di \"Sof. Venizelos\" in onore dell'importante uomo politico cretese Sofokl\u012bs Venizelos, figlio di Eleutherios Venizelos. Tuttavia, il nome fu in seguito cambiato in \"Sophocles V.\" per non incorrere in confusioni con l'ammiraglia della compagnia greca, la \"El Venizelos\". La nave entr\u00f2 in servizio per Anek nel luglio 1999 sulla rotta Trieste - Igoumenitsa - Corf\u00f9 - Patrasso, sulla quale fu impiegata in pianta stabile negli anni successivi.\nNel 2005 lo scalo in Italia fu spostato a Venezia, mentre nel febbraio 2012, anche a causa della difficile situazione economica greca, il traghetto fu posto in disarmo. Pochi mesi pi\u00f9 tardi fu noleggiato ad una compagnia sudcoreana, prendendo servizio in Estremo Oriente in estate e facendo ritorno in Grecia a fine 2013.\nRimase in disarmo fino al maggio seguente, quando fu noleggiata al consorzio Go in Sardinia in sostituzione della \"Lato\", fermata da un problema tecnico. A luglio pass\u00f2 ad Algerie Ferries, sempre in noleggio, venendo poi posta in disarmo in Grecia a met\u00e0 settembre.\nNel frattempo, ad agosto 2014, la nave era passata alla Hellas 1 Leasing Maritime Co insieme alla gemella \"Lefka Ori\", per un totale di 21 milioni di Euro. Torn\u00f2 ad Anek nel luglio 2015, prendendo il nome di \"Kydon\" ed entrando in servizio nei collegamenti da e per Creta.\nNel 2017 la nave fu noleggiata alla Ferries del Caribe, che la impieg\u00f2 per collegare San Juan (Porto Rico) e Santo Domingo."}
{"id": "1732351", "revid": "110157", "url": "https://it.wikipedia.org/wiki?curid=1732351", "title": "Chiesa di San Martino (Fondi)", "text": "La chiesa di San Martino si trova in via Vitruvio Vacca, nel centro storico di Fondi (Provincia di Latina).\nLa chiesa risale probabilmente al XIII secolo, ma non si hanno informazioni sulla sua edificazione.\nGli scavi archeologici.\nDurante recenti restauri della chiesa, sono stati condotti ad opera della Soprintendenza per i beni archeologici del Lazio scavi preventivi che hanno consentito di individuare i resti di un peristilio di una domus romana con pavimentazioni marmoree e musive risalenti al I e II secolo d.C.\nAl III secolo d.C. si data la risistemazione dell'ambiente con l'inserimento di una vasca di fontana al centro dell'ambiente.\nContestualmente venne realizzato anche un sistema idraulico per l'immissione e il deflusso delle acque.\nLa \"domus\" conserv\u00f2 la sua funzione fino al V-VI secolo d.C., quando la vasca di fontana venne obliterata e vennero impiantate nel vano strutture successive, non \u00e8 escluso relative ad un edificio di culto cristiano.\nOpere trovate negli scavi archeologici:\nBibliografia.\nhttp://books.google.it/books?id=fRi90RtaDq8C&amp;pg=PA177&amp;dq=cassieri+quadrino+uno+scavo+urbano&amp;hl=it&amp;sa=X&amp;ei=oY89T-uiAou6hAfutZHGBQ&amp;ved=0CDoQ6AEwAQ#v=onepage&amp;q=cassieri%20quadrino%20uno%20scavo%20urbano&amp;f=false"}
{"id": "1732352", "revid": "1714743", "url": "https://it.wikipedia.org/wiki?curid=1732352", "title": "Giovanni Alberto I di Meclemburgo-Schwerin", "text": "Biografia.\nGiovanni Alberto era figlio di Alberto VII e della moglie Anna di Brandeburgo.\nAlla morte del padre, nel 1547, gli succedette nel governo del ducato di G\u00fcstrow, insieme ai fratelli Ulrico e Giorgio. Giorgio mor\u00ec nella guerra Smalcaldica, mentre, nel 1550, Ulrico divenne il successore del cugino Magnus III morto accidentalmente.\nNel 1551 Giovanni Alberto partecip\u00f2 alla guerra smalcaldica contro l'imperatore Carlo V. Alla morte dello zio Enrico V, il fratello Ulrico reclam\u00f2 l'eredita del Meclemburgo-Schwerin. Questo progetto fu per\u00f2 osteggiato dall'imperatore. Si scaten\u00f2 quindi una lotta per la successione, che venne risolta solo nel 1555. A Giovanni Alberto venne affidato il Meclemburgo-Schwerin, mentre ad Ulrico venne affidato il Meclemburgo-G\u00fcstrow.\nMatrimonio ed eredi.\nNel 1555 Giovanni Alberto spos\u00f2 Anna Sofia di Prussia, figlia di Alberto I di Prussia. Da questo matrimonio nacquero tre figli:"}
{"id": "1732356", "revid": "287204", "url": "https://it.wikipedia.org/wiki?curid=1732356", "title": "Mercatale-Torre", "text": "Mercatale-Torre \u00e8 un borgo sulle colline del Chianti a sud di Montevarchi e a ovest di Bucine, di cui \u00e8 per entrambi frazione. \u00c8 formata da due nuclei distinti: Mercatale Valdarno, il maggiore, e Torre, subito a nordest.\nStoria.\nL'attuale \"Mercatale Valdarno\", che sorge sull'antico tracciato della via Cassia, \u00e8 la moderna fusione abitativa di due comunit\u00e0 vicine ma distinte ovvero quella di \"Santa Reparata a Mercatale\" e quella di \"San Biagio alla Torre a Mercatale\" che infatti costituivano due parrocchie a s\u00e9.\nSotto la signoria dei Conti Guidi, Mercatale acquist\u00f2 importanza dal 1208 quando il conte Guido Guerra V, nel creare il Viscontato della Val d'Ambra, accord\u00f2 che vi risiedesse il podest\u00e0 come chiesto dai costituenti dello Statuto della Val d'Ambra. Scelsero Mercatale per la sua posizione geograficamente parallela alla vicina Bucine dove invece risiedeva il visconte, cos\u00ec che, per garantire l'autonomia dei due poteri, il capo del governo, il podest\u00e0, e il capo dello stato, il visconte, sarebbero stati non lontani ma comunque separati. Ma la scelta di Mercatale fu dettata anche da un'altra ragione: al podest\u00e0 sarebbe stato pi\u00f9 facile amministrare la giustizia se si fosse stabilito nel punto pi\u00f9 visitato e di pi\u00f9 facile accesso del viscontato ossia il luogo del mercato. Mercato da cui la Torre di San Biagio e oggi la cittadina prendono il nome.\nQuesto fino \"\"ai 25 d'ottobre dell'anno 1335\" [quando] \"gli uomini della Torre di Santa Reparata erano convocati a parlamento sul mercatale della Torre medesima per fare i sindaci della dedizione \"sperantes per Commune et populum civitatis Florentie defendi et in eorum iuribus augeri et manuteneri\"\". \"Gli altri imitarono l'esempio: si che dentro il mese di novembre tutto il viscontado si trovava nel dominio di Firenze con quelle franchigie che erano pi\u00f9 largamente promesse quanto la conquista era stata pi\u00f9 agevole. Ma la dedizione de' popoli non era per anche assentita dai loro naturali signori: o per dir meglio rimaneva da acchetare con la moneta le baronali cupidigie; e ci\u00f2 fece la Repubblica nel maggio e giugno del 1337 con acquistare da Guido, Giovanni e Francesco Alberti una porzione de' diritti sul viscontado e un'altra porzione da Pier Saccone e Tarlato dei Tarlati sborsando a ciascuna tremila ottocento fiorini\"\".\nMercatale, a differenza di molti altri castelli vicini, speriment\u00f2 di meno il passaggio di armate e di eserciti, ma nel 1529 dovette soccombere alle forze del Principe Filiberto d'Orange, vicer\u00e9 di Napoli, che marciava per assoggettare Montevarchi cos\u00ec come nel 1944 quando la 28\u00aa Brigata dell'Esercito canadese la riprese ai nazi-fascisti per andare, ma stavolta a liberare, Montevarchi."}
{"id": "1732361", "revid": "123486239", "url": "https://it.wikipedia.org/wiki?curid=1732361", "title": "Saving All My Love for You", "text": "Saving All My Love for You \u00e8 una canzone scritta da Michael Masser e Gerry Goffin, ed originariamente registrata da Marilyn McCoo nel 1978 per l'album \"Marilyn &amp; Billy\". Il brano per\u00f2 diventa popolare come secondo singolo dall'album di debutto della cantante statunitense Whitney Houston. Il testo parla di una relazione con un uomo sposato, e la cantante conserva il proprio amore per lui (\"saving all her love for him\u201d).\nLa canzone.\nIl presidente dell'Arista Records Clive Davis era contrario che la Houston ricantasse il brano. Si convinse soltanto dopo aver sentito Whitney Houston cantare il brano, e disse che la sua interpretazione era identica a quella che avrebbe eseguito Aretha Franklin.\nIl singolo, pubblicato nell'agosto del 1985, raggiunse la posizione n.1 negli Stati Uniti, in Regno Unito e in Irlanda, la top 5 in Svizzera e Nuova Zelanda e la top 10 in Norvegia.\nPer questa canzone, Whitney Houston vinse, nel 1986, il Grammy Award for Best Female Pop Vocal Performance e un American Music Award per il miglior video musicale R&amp;B/Soul."}
{"id": "1732362", "revid": "149587", "url": "https://it.wikipedia.org/wiki?curid=1732362", "title": "Chiesa Matrice (Fasano)", "text": ""}
{"id": "1732374", "revid": "486946", "url": "https://it.wikipedia.org/wiki?curid=1732374", "title": "Salesiano", "text": ""}
{"id": "1732375", "revid": "93317", "url": "https://it.wikipedia.org/wiki?curid=1732375", "title": "Automotore FS 206", "text": ""}
{"id": "1732378", "revid": "767487", "url": "https://it.wikipedia.org/wiki?curid=1732378", "title": "Bruno Biriaco", "text": "Biografia.\nNella sua citt\u00e0 natale comincia gli studi di pianoforte e composizione ma il suo debutto avviene da giovanissimo, come batterista del gruppo The Ancients formato da Manuel De Sica, con il quale incide due 45 giri.\nA cavallo degli anni '59/60 partecipa con il Gruppo Rock \"Marchetto ed i suoi Zanzeri\" ad una \"epica\" -unica- gara di complessi Rock (modello \"Grease\") tenutasi nei principali teatri di Roma e conclusasi al Teatro Sistina: il suo giovanissimo Gruppo-Baby (che includeva Marchetto quale Leader (Elvis jr), Franco Capanna -sax (poi migrato al Jazz del Folk Studio di via Garibaldi ed alla Big band di Alberto Corvini &amp; Sons), Maurizio Ortolani -basso, Carlo Torri -piano, Massimo Meliad\u00f2 -chitarra) vinse (Jhonny B goode) battendo i White Busters di Alberto Radius (in seguito leader della Formula 3), gruppo dal quale si era poi formato il complesso dei Flippers.\nNei primi anni settanta partecipa a festival e rassegne con i migliori musicisti italiani e stranieri tra cui Chet Baker, Johnny Griffin, Slide Hampton, George Coleman, Bob Berg, Frank Rosolino, Giorgio Gaslini, Massimo Urbani, Franco D'Andrea, Giovanni Tommaso, Gianni Basso. Successivamente fa parte del gruppo jazz-rock Perigeo, tra i pi\u00f9 rappresentativi degli anni '70, registrando sei album per l'etichetta RCA.\nDal 1977 al 1987, per dieci anni \u00e8 stato docente per la classe di batteria e musica d'insieme ai seminari musicali di Siena-Jazz.\nVerso la fine degli anni '70 e l'inizio degli anni '80 debutta anche come arrangiatore costituendo il gruppo Saxes Machine formato da cinque sassofoni e sezione ritmica che lo porter\u00e0 in giro per l'Italia e all'estero (Festival del Jazz di Anversa '78, Varsavia '79, Festival Internazionale della Musica di Cartagine '81). Sempre con i Saxes Machine nel 1980 tiene a Copenaghen una serie di concerti per la Radiotelevisione danese.\nIn campo sinfonico dirige l'Orchestra Sinfonica Abruzzese in due tourn\u00e9e, nel '91 e '92, sulla grande musica da film italiana.\nDal 1983 collabora e cura, come Maestro, le colonne musicali dei programmi televisivi della RAI:\nIl maestro Biriaco \u00e8 stato direttore d'orchestra in tanti programmi televisivi di Pippo Baudo, tra i quali Destinazione Sanremo, Serata d'onore, Domenica In, Novecento, Buon Compleanno...Pippo. Nel 1988 compone la colonna sonora del film per ragazzi \"Operazione pappagallo\" su regia di Marco Di Tillo e sceneggiatura dello stesso Marco Di Tillo, Piero Chiambretti e Claudio Delle Fratte.\nIl film, prodotto dalla Rai, \u00e8 stato distribuito dall'Istituto Luce\nNell'era della musica elettronica, ha riscoperto quelle sonorit\u00e0 quasi dimenticate e soppiantate proprio dall'elettronica, fondando la Galaxy Big Band (formata da 5 sassofoni, 4 trombe, 4 tromboni, chitarra elettrica, contrabbasso, batteria, pianoforte e la voce di Joy Garrison, figlia di Jimmy Garrison, contrabbassista di John Coltrane) che si sviluppa sul tipico organico delle Big Bands di Jazz come quelle di Duke Ellington, Glenn Miller, Woody Herman, Count Basie."}
{"id": "1732381", "revid": "339392", "url": "https://it.wikipedia.org/wiki?curid=1732381", "title": "Pronounced Leh-Nerd Skin-Nerd", "text": ""}
{"id": "1732386", "revid": "237256", "url": "https://it.wikipedia.org/wiki?curid=1732386", "title": "Monastero Alexander-Svirsky", "text": ""}
{"id": "1732389", "revid": "106005975", "url": "https://it.wikipedia.org/wiki?curid=1732389", "title": "Mario Marcolla", "text": "Fu tra gli animatori, insieme ad Augusto Del Noce, Alfredo Cattabiani ed El\u00e9mire Zolla, della famosa collana editoriale Rusconi, con la quale fece conoscere in Italia filosofi come Eric Voegelin e Augustin Cochin nonch\u00e9 scrittori come Flannery O'Connor."}
{"id": "1732391", "revid": "237256", "url": "https://it.wikipedia.org/wiki?curid=1732391", "title": "Monastero di Aleksander Svirsky", "text": ""}
{"id": "1732392", "revid": "729019", "url": "https://it.wikipedia.org/wiki?curid=1732392", "title": "Video analogico", "text": "Il video analogico \u00e8 un tipo di video trasportato tramite un segnale analogico. Il segnale contiene sia le informazioni di luminanza che quelle di crominanza, che possono essere sia combinate insieme, come nel caso del video composito, che separate, come nel video a componenti.\nDescrizione.\nIl video analogico \u00e8 usato tanto nelle apparecchiature domestiche quanto nel campo professionale, con diversi risultati qualitativi a seconda della componentistica impiegata.\nPer via della qualit\u00e0 generalmente maggiore, e soprattutto per la pi\u00f9 facile gestione dei segnali, entrambi i mercati sono in fase di avanzata transizione verso l'uso di segnali digitali, su diversi formati e interfacce di trasmissione, quali SDI, Firewire, HDMI e DVI."}
{"id": "1732395", "revid": "1305772", "url": "https://it.wikipedia.org/wiki?curid=1732395", "title": "300P/Catalina", "text": "300P/Catalina, indicata anche come cometa Catalina 3, \u00e8 una cometa periodica del Sistema solare appartenente alla famiglia delle comete gioviane, \u00e8 stata scoperta il 6 maggio 2005 nell'ambito del progetto di ricerca di comete ed asteroidi denominato Catalina Sky Survey.\nQuesta cometa ha attirato l'attenzione degli astronomi in quanto era stato calcolato che avesse la probabilit\u00e0 di 1/300.000 di colpire la Terra l'11 giugno 2085 sprigionando nella collisione un'energia pari a 6 miliardi di tonnellate di TNT. Osservazioni e calcoli successivi hanno escluso questa possibilit\u00e0. La piccola distanza MOID ha fatto ipotizzare che la cometa possa dar origine ad uno sciame meteorico: questo sciame, ancora da confermare, sarebbe visibile dal 14 al 24 giugno con il radiante a circa 1\u00b0 dalla stella Psi Scorpii.\nLa cometa, tornata al perielio il 29 dicembre 2009, era mal posizionata rispetto al Sole e non \u00e8 stata riosservata; mentre \u00e8 stata riosservata al successivo al perielio a fine maggio 2014, fatto che ha permesso di numerarla. In seguito sono state scoperte immagini del febbraio 2010."}
{"id": "1732401", "revid": "123486248", "url": "https://it.wikipedia.org/wiki?curid=1732401", "title": "How Will I Know", "text": "How Will I Know \u00e8 il terzo singolo estratto dall'album di debutto di Whitney Houston. Il singolo \u00e8 stato pubblicato nell'febbraio 1986. La canzone \u00e8 stata scritta da George Merrill e Shannon Rubicam del gruppo Boy Meets Girl ed inizialmente il brano era stato pensato per Janet Jackson. Dopo le prime due ballate R&amp;B, la Houston pubblica un brano dance-pop, che per\u00f2 non viene ben accolto dalla critica.\nDionne Warwick, cugina della Houston ha interpretato una cover del brano nello stesso anno."}
{"id": "1732405", "revid": "834", "url": "https://it.wikipedia.org/wiki?curid=1732405", "title": "Khoja Ahmed Yasawi", "text": ""}
{"id": "1732407", "revid": "228587", "url": "https://it.wikipedia.org/wiki?curid=1732407", "title": "Compagnia navarrese", "text": "La Compagnia navarrese fu una compagnia di ventura, composta prevalentemente da navarresi e da guasconi, che combatt\u00e9 in Grecia durante la fine del XIV secolo e l'inizio del XV, nel crepuscolo del potere franco e nel decadimento di ci\u00f2 che era rimasto dell'Impero Latino.\nOrigini.\nLa prima compagnia navarrese fu costituita da Carlo II di Navarra, detto Carlo il Malvagio, contro Carlo V, re di Francia. Nel 1366, dopo che era stata conclusa la pace fra i due, i mercenari furono organizzati in un vero e proprio esercito da Luigi di Beaumont, conte di Beaumont-le-Roger (1341 \u2013 1372?), fratello di Carlo II, divenuto Duca di Durazzo per aver sposato Joanna, duchessa di Durazzo. Il fratello Carlo incoraggi\u00f2 i suoi sforzi per la riconquista del Regno di Albania e lo aiut\u00f2 con un contributo di 50.000 ducati.\nNel 1372 I ranghi navarresi aumentarono con il reclutamento di Ingeram de Coucy e della sua forza composta da 500 lance ed altrettanti arcieri a cavallo, in gran parte guasconi. La forza militare si raggrupp\u00f2 inizialmente a Napoli. Negli anni 1375 ed 1376 molti navarresi si arruolarono raggiungendo con propri mezzi il grosso della truppa in Albania Il numero totale di coloro che lasciarono Tortosa fra il febbraio 1375 ed il giugno 1376 fu di circa un migliaio. Essi venivano pagati trenta fiorini aragonesi d'oro al mese.\nNel 1376 Luigi di Beaumont con la sua compagnia conquist\u00f2 Durazzo, ristabilendo cos\u00ec il Regno di Albania Luigi mor\u00ec in quello stesso anno, lasciando la compagnia senza incarichi. I suoi componenti si misero quindi al servizio di Pietro IV d'Aragona agli inizi del 1377 e si strutturarono in quattro compagnie di soldati al comando dei capitani: i guasconi Mahiot di Coquerell e Pedro de la Saga ed i navarresi Giovanni da Urtubia e Guardo.\nMorea.\nI navarresi entrarono in Morea nella primavera o ad inizio estate del 1378, alcuni su invito di Gaucher de La Bastide, ospitaliere priore di Tolosa e comandante nel Principato di Acaia, mentre altri, probabilmente arruolati da Nerio I Acciaioli. Gaucher ingaggi\u00f2 Mahiot ed il resto della compagnia per otto mesi, durante la prigionia del Gran Maestro degli Ospitalieri, Juan Fern\u00e1ndez de Heredia.Nel frattempo Giovanni da Uturbia era a Corinto con pi\u00f9 di 100 soldati.Dopo aver cessato il servizio per gli ospitalieri la Compagnia si alle\u00f2 con Giacomo di Baux, l'ultimo pretendente di Acaia: in effetti Mahiot ed i navarresi governavano gi\u00e0 di fatto la Morea sotto gli auspici di quest'ultimo.Nel 1379 Urtubia, con il grosso della forza, invase la Beozia e saccheggi\u00f2 Tebe, allora sotto il controllo della Compagnia Catalana. A questo punto la Compagnia Navarrese assunse un altro ruolo. Alcuni di coloro che avevano prestato servizio sotto l'Uturbia rimasero ancora con il Mahiot in Morea. La compagnia si organizz\u00f2 come un potere vicereale in Acaia sotto i comandanti Mahiot, Pedro Bordo de San Superano e Berardo di Varvassa. Per i due anni successivi i navarresi governarono l'Acaia.Allorch\u00e9 Giacomo di Baux successe nel titolo imperiale di Costantinopoli, i navarresi ricevettero a loro volta titoli imperiali per confermare i loro diritti in Acaia. Alla morte di Giacomo (1383), i navarresi divennero i regnanti della Grecia franca e la responsabilit\u00e0 di riorganizzare lo stato ed assicurare a questo un nuovo sovrano divenne loro.Mentre i navarresi si rifiutavano di riconoscere gli eredi di Giacomo senza prove convincenti, rimasero loro i signori di Acaia e fu loro assegnato il compito dai baroni del regno di negoziare il trattato del 26 luglio 1387 con la repubblica di Venezia. Nel 1386, Pedro de San Superano successe a Mahiot come capo della compagnia.\nBibliografia.\nIn inglese:"}
{"id": "1732412", "revid": "834", "url": "https://it.wikipedia.org/wiki?curid=1732412", "title": "Yasi", "text": ""}
{"id": "1732413", "revid": "834", "url": "https://it.wikipedia.org/wiki?curid=1732413", "title": "Shavgar", "text": ""}
{"id": "1732416", "revid": "834", "url": "https://it.wikipedia.org/wiki?curid=1732416", "title": "Hazrat-e Turkestan", "text": ""}
{"id": "1732418", "revid": "834", "url": "https://it.wikipedia.org/wiki?curid=1732418", "title": "Khoja Ahmad Yasavi", "text": ""}
{"id": "1732419", "revid": "2129872", "url": "https://it.wikipedia.org/wiki?curid=1732419", "title": "Trapano odontoiatrico", "text": "Il trapano odontoiatrico \u00e8 uno strumento usato dai dentisti.\nCaratteristiche.\nI trapani odontoiatrici possono essere suddivisi in due categorie distinte:\nLe turbine sono strumenti ad altissima velocit\u00e0 che, in certi casi, possono raggiungere i 500.000 giri al minuto mentre, solitamente, un micromotore raggiunge velocit\u00e0 non superiori a 40.000 giri al minuto. Le turbine hanno quindi una grande capacit\u00e0 di taglio, ma la coppia motrice \u00e8 tendenzialmente ridotta rispetto ai micromotori, i quali, nel caso di particolari apparati utilizzati prevalentemente in campo implantologico, hanno la capacit\u00e0 di sviluppare momenti torcenti molto elevati e predeterminati.\nLe turbine, grazie alla velocit\u00e0 raggiunta, permettono di eseguire velocemente e con taglio molto preciso le preparazioni sullo smalto necessarie ai vari campi dell'attivit\u00e0 odontoiatrica, ma la sensibilit\u00e0 chirurgica associata all'uso dei micromotori \u00e8 maggiore, in quanto questi ultimi sono pi\u00f9 controllabili, specie con l'utilizzo di manipoli riduttori e/o moltiplicatori della velocit\u00e0. Le pietre pi\u00f9 comuni per evitare il danneggiamento dello smalto sono quelle di ossido di alluminio o pi\u00f9 comunemente note come pietre dell'Arkansas. Sono utilizzate per una finitura ultrafine dei compositi, senza danneggiare lo smalto. Particolarmente indicate per la rifinitura rapida e precisa di: materiali in composito, rifinitura dello smalto, dei monconi, dei compositi e della ceramica. Non effettuano nessuna vibrazione in fase di lavorazione. I modelli sono diversi:\n- forma: cilindro-conica\n- forma: pallina\n- forma: punta\n- forma: fiamma \nAnche i micromotori possono raggiungere velocit\u00e0 adatte al taglio dello smalto, al pari delle turbine. Tali velocit\u00e0, codificate attorno ai 200.000 giri al minuto, sono raggiungibili tramite contrangoli moltiplicatori. Sono gi\u00e0 in uso da molti anni contrangoli moltiplicatori che, appunto, moltiplicano fino a cinque volte una velocit\u00e0 iniziale di 40.000 giri al minuto. Rispetto alle turbine hanno una coppia motrice molto pi\u00f9 alta, il che si traduce in una maggiore velocit\u00e0 di taglio a regime. Da non trascurare anche i vantaggi in termini di possibili trasmissioni di infezioni da paziente a paziente, in teoria pi\u00f9 facili a verificarsi con le turbine. \nInoltre ci sono le Punte ad Ultrasuoni che si collocano sul manipolo di apparecchiature ad ultrasuoni per realizzare l'igiene dentale. Questa punta \u00e8 utilizzata per la rimozione di tartaro sopragengivale su elementi anteriori e dai colletti dei molari. Esistono Punte ad Ultrasuoni per distinte marche e ognuna di essa ha un attacco differente. Quando si acquista una punta ad ultrasuoni \u00e8 necessario tenere in considerazione che queste siano compatibili con la marca del manipolo dell'apparato ad ultrasuoni di cui si dispone."}
{"id": "1732422", "revid": "599013", "url": "https://it.wikipedia.org/wiki?curid=1732422", "title": "Kurt Trampedach", "text": "Biografia.\nFiglio di un tipografo, Trampedach \u00e8 nato e cresciuto nella citt\u00e0 di Hiller\u00f8d, in Zelanda, molto conosciuta in Danimarca per il magnifico Castello di Frederiksborg, che spesso figura nei dipinti dell'Era d'Oro danese e che ad oggi ospita il museo di storia naturale.\nComunque non furono i dipinti nazionali ad interessare il giovane Trampedach. Dopo aver completato il suo apprendistato artistico, nel 1963 fu ammesso all'Accademia Reale Danese delle Belle Arti a Copenaghen. Qui studi\u00f2 fino al 1969 sotto l'influenza di altri due pittori e grafici danesi: il professor Dan Sterup-Hansen (1918-1995) e S\u00f8ren Hjorth Nielsen (1901-1983).\nTrampedach fece la sua prima apparizione come principiante nel 1962 nel Kunstnernes Efter\u00e5sudstilling e molto presto scopr\u00ec i suoi soggetti preferiti, autoritratti e dipinti figurativi - iniziando con il suo stesso viso e le figure di Rembrandt e Goya. Trampedach fu anche affascinato dagli artisti della tradizione nordica pi\u00f9 recente come il pittore danese Vilhelm Hammersh\u00f8i ed il norvegese Edvard Munch.\nGradualmente la sua attenzione fu spinta verso gli artisti stranieri contemporanei come lo svizzero Alberto Giacometti, i cui lavori furono esposti al Louisiana Museum of Modern Art nel 1965, come anche l'inglese Francis Bacon e gli americani George Segal e Edvard Kienholz.\nKurt Trampedach fu dall'inizio un solitario ispirato dai lavori degli altri ma che anche usava la sua intuizione artistica per formare un idioma completamente personale.\nTrampedach ha vissuto e lavorato in Francia fino alla morte, avvenuta nel 2013 all'et\u00e0 di 70 anni nella sua abitazione sui Pirenei."}
{"id": "1732427", "revid": "990640", "url": "https://it.wikipedia.org/wiki?curid=1732427", "title": "Carta europea dei ricercatori", "text": "La Carta europea dei ricercatori \u00e8 una raccomandazione della Commissione europea l'11 marzo 2005 che elenca un insieme di principi generali e requisiti che specificano il ruolo, le responsabilit\u00e0 e i diritti dei ricercatori scientifici e delle persone che li assumono e/o finanziano.\nDestinatari e scopo.\nLa \"Carta europea dei ricercatori\" \u00e8 destinata a tutti i ricercatori dell'Unione europea, durante tutte le fasi della loro carriera, e disciplina tutti i campi della ricerca scientifica, nel settore pubblico e in quello privato, indipendentemente dal tipo di nomina o di occupazione, dalla natura giuridica del datore di lavoro o dal tipo di organizzazione o istituzione nel quale il ricercatore opera. Essa tiene conto della molteplicit\u00e0 dei ruoli svolti dai ricercatori, anche al di fuori della pura attivit\u00e0 di ricerca scientifica e/o di sviluppo, come, ad esempio, nell'attivit\u00e0 di supervisione, di guida e di gestione, o nei compiti amministrativi.\nLo scopo della \"Carta europea dei ricercatori\" \u00e8 quello di garantire che la natura dei rapporti tra i ricercatori e i datori di lavoro e/o finanziatori favorisca la produzione, il trasferimento, la condivisione e la diffusione delle conoscenze e dello sviluppo tecnologico, e sia propizia allo sviluppo professionale e alla carriera dei ricercatori.\nLa \"Carta europea dei ricercatori\" si basa sul presupposto che i ricercatori e le persone che li impiegano e/o li finanziano hanno l'obbligo assoluto di garantire il rispetto dei requisiti della propria legislazione nazionale o regionale. Qualora i ricercatori beneficino, per uno o pi\u00f9 aspetti, di uno status e di diritti pi\u00f9 favorevoli di quelli previsti dalla \"Carta europea dei ricercatori\", le disposizioni di quest'ultima non debbono essere invocate per modificare in senso sfavorevole lo \"status\" e i diritti gi\u00e0 acquisiti.\nL'adesione alla Carta europea dei ricercatori comporta il rispetto dei diritti fondamentali e l'osservazione dei principi riconosciuti dalla Carta dei diritti fondamentali dell'Unione europea.\nPrincipi generali e requisiti.\nI principali principi generali e requisiti applicabili ai ricercatori sono: la libert\u00e0 di ricerca scientifica, il rispetto dei principi etici, la responsabilit\u00e0 professionale e finanziaria, il rispetto degli obblighi contrattuali e legali, l'impegno per la diffusione e la valorizzazione dei risultati conseguiti, i doveri di supervisione e gestione, l'impegno per una crescita professionale continua.\nI principi generali e requisiti validi per i datori di lavoro ed i finanziatori sono: il riconoscimento della professione di tutti i ricercatori, il divieto di ogni forma di discriminazione (per genere, et\u00e0, religione,\u2026), la garanzia di un ambiente di ricerca stimolante, di condizioni di lavoro flessibili, di stabilit\u00e0 e continuit\u00e0 dell'impiego, di finanziamenti e salari giusti ed attrattivi, di equilibrio di genere, l'elaborazione di strategie per lo sviluppo professionale dei ricercatori, il riconoscimento del valore della mobilit\u00e0 geografica e disciplinare, la garanzia dell'accesso alla formazione alla ricerca e della formazione continua, il riconoscimento dei diritti di propriet\u00e0 intellettuale, la garanzia di un giusto equilibrio tra attivit\u00e0 di insegnamento e l'attivit\u00e0 di ricerca, l'adozione di sistemi di valutazione indipendenti e trasparenti, la partecipazione dei ricercatori agli organismi decisionali e consultivi delle istituzioni in cui operano, l'adozione di procedure di assunzione conformi ai principi stabiliti nel Codice di condotta per l'assunzione dei ricercatori.\nSottoscrizione della Carta europea dei ricercatori.\nIl 14 dicembre 2005 i presidenti di molti enti di ricerca italiani hanno sottoscritto l'impegno formale a recepire per quanto di loro competenza sia la Carta europea dei ricercatori che il Codice di condotta per la loro assunzione, come pure a sollecitare il Governo, il Parlamento e le altre amministrazioni pubbliche, nonch\u00e9 il mondo economico, industriale e sociale, ad adottare, per quanto di propria competenza, iniziative conformi ai principi ivi contenuti.\nAnalogo impegno \u00e8 stato preso il 7 luglio 2005 da tutti i rettori delle universit\u00e0 italiane.\nNonostante tali impegni formali, ad oggi (aprile 2008) nessuna modifica \u00e8 stata apportata agli Statuti delle universit\u00e0 o ai regolamenti degli enti di ricerca, n\u00e9 ai contratti di lavoro, affinch\u00e9 i principi invocati dalla Carta europea dei ricercatori trovino effettiva applicazione."}
{"id": "1732428", "revid": "767487", "url": "https://it.wikipedia.org/wiki?curid=1732428", "title": "Manden p\u00e5 bjerget", "text": "Manden p\u00e5 bjerget \u00e8 un documentario del 1995 diretto da Sten Baadsgaard e basato sulla vita del pittore danese Kurt Trampedach."}
{"id": "1732432", "revid": "767487", "url": "https://it.wikipedia.org/wiki?curid=1732432", "title": "Marcos Aur\u00e9lio", "text": "Carriera.\nNel 2007 ha giocato con la maglia del Santos, con cui ha vinto il Campionato Paulista e ha partecipato alla Coppa Libertadores."}
{"id": "1732433", "revid": "767487", "url": "https://it.wikipedia.org/wiki?curid=1732433", "title": "Seks en halv dag med Kurt Trampedach", "text": "Seks en halv dag med Kurt Trampedach \u00e8 un documentario del 2003 diretto da Jesper Grand e basato sulla vita del pittore danese Kurt Trampedach."}
{"id": "1732434", "revid": "284938", "url": "https://it.wikipedia.org/wiki?curid=1732434", "title": "Northrop", "text": ""}
{"id": "1732440", "revid": "287204", "url": "https://it.wikipedia.org/wiki?curid=1732440", "title": "Northrop Corporation", "text": "La Northrop Corporation \u00e8 stata un'industria statunitense specializzata in aeronautica. Nata nel 1939 fin\u00ec per fondersi nel 1994 con la Grumman, formando la Northrop Grumman Corporation.\n\u00c8 nota soprattutto per l'aver sviluppato progetti di ali volanti, pochi dei quali entrarono per\u00f2 in servizio.\n\u00c8 citata nel film Zabriskie Point di Michelangelo Antonioni."}
{"id": "1732444", "revid": "404338", "url": "https://it.wikipedia.org/wiki?curid=1732444", "title": "Greatest Love of All", "text": "Greatest Love of All \u00e8 un brano musicale scritto nel 1977 da Michael Masser e Linda Creed.\nIl brano.\nLa versione del brano compresa nell'album figurava un intro suonato al pianoforte, sostituito con uno suonato con la tastiera in tutte le versioni successive incluse su qualsiasi disco, comprese le ristampe di \"Whitney Houston\".\nQuando la compositrice Linda Creed scrisse il testo, era nel mezzo della sua lotta contro il cancro al seno. Infatti nel brano vengono descritti i sentimenti di chi si trova ad affrontare una malattia terminale e ad essere una giovane madre. Il 10 aprile 1986, a soli 36 anni, Linda Creed perse la sua battaglia contro la malattia, poche settimane prima che \"Greatest Love of All\" raggiungesse il primo posto nelle classifiche statunitensi nella versione di Whitney Houston.\nOriginariamente interpretato (come \"The Greatest Love of All\") da George Benson quale brano facente parte della colonna sonora del film \"Io sono il pi\u00f9 grande\", non ebbe un grande successo. Nell'aprile 1986 fu invece ripreso da Whitney Houston, che lo pubblic\u00f2 sia come singolo che come brano del suo primo album eponimo, \"Whitney Houston\". Tale versione conobbe un notevole successo e diede un grosso contributo al lancio internazionale della cantante statunitense.\nCover.\nDel brano ne hanno eseguito una cover, fra le altre Shirley Bassey e Pharoah Sanders. Il brano ha vinto l\"'American Music Award\" come \"Miglior video R&amp;B/Soul\", ed \u00e8 stata nominata sia ai Grammy Award che ai \"Soul Train Music\", in entrambi i casi come \"Disco dell'anno\". In Italia, Luca Laurenti ha inciso una cover del brano nel suo album del 1998 \"Nudo nel mondo\", con un testo italiano di cui \u00e8 autore egli stesso."}
{"id": "1732445", "revid": "15590478", "url": "https://it.wikipedia.org/wiki?curid=1732445", "title": "Jo\u00e3o Pedro Juli\u00e3o", "text": ""}
{"id": "1732449", "revid": "287204", "url": "https://it.wikipedia.org/wiki?curid=1732449", "title": "Associazione dei musei d'arte contemporanea italiani", "text": "LAssociazione dei musei d'arte contemporanea italiani, in acronimo AMACI, \u00e8 un'associazione nata nel 2003 per promuovere l'arte contemporanea e per sostenere lo sviluppo delle politiche istituzionali ad essa legate.\nRiunisce 26 musei d'arte contemporanea italiani, diversi tra loro per dimensioni, storia, gestione e contesto territoriale di appartenenza. \nL'associazione ha creato relazioni tra musei e istituzioni per lo scambio di progetti, programmi e conoscenze.\nDal 2005 l'associazione ha promosso l'evento della \"Giornata del contemporaneo\", sostenuta dalla Direzione generale per il paesaggio, le belle arti, l'architettura e l'arte contemporanea del Ministero per i beni e le attivit\u00e0 culturali italiano e sotto l'alto patronato del Presidente della Repubblica Italiana.\nLa manifestazione si svolge nei musei associati e in altri che scelgono liberamente di aderirvi il primo o il secondo sabato di ottobre; prevede l'ingresso gratuito nei musei partecipanti e mostre, conferenze e laboratori."}
{"id": "1732451", "revid": "1305772", "url": "https://it.wikipedia.org/wiki?curid=1732451", "title": "Noble (moneta)", "text": "Il Noble \u00e8 stata una moneta d'oro inglese, coniata per la prima volta nel 1344 da Edoardo III d'Inghilterra.\nFu coniata fino al primo regno di Enrico VI. In seguito fu sostituito prima dal ryal e poi dall'angelo.\nSi tratta di monete battute al martello.\nIn Francia circolava per 6 \"sou\" e 8 denari tornesi.\nI tipi.\nI tipi rimasero praticamente invariati per tutta la vita della moneta.\nAl dritto la legenda recitava .\nIl tipo era costituito dal re stante di fronte in una nave che naviga nel mare. Il re tiene la spada e uno scudo inquartato con gli stemmi di Francia e di Inghilterra.\nAl rovescio la legenda riporta una frase del Nuovo testamento: .\nUna lettera \u00e8 posta al centro di una croce pi\u00f9 o meno elaborata.\nIl tipo del dritto commemora la battaglia di Sluis, dove Edoardo batt\u00e9 la flotta dei francesi il 24 giugno 1340.\nAnche la frase del rovescio potrebbe fare riferimento alla battaglia.\nStoria.\nEdoardo III.\nIl noble \u00e8 stata la prima moneta d'oro inglese prodotta in grandi quantit\u00e0.\nI precedenti erano stati il cosiddetto \"gold penny\", un pezzo da 20 penny estremamente raro coniato da Enrico III nel 1257 ed il \"florin\" d'oro che era stato coniato da Edoardo III nel 1343.\nQuesta nuova moneta serviva a rendere pi\u00f9 agevole il nuovo commercio della lana che era in fase di sviluppo in quel periodo.\nL'introduzione delle monete d'oro era necessaria per adeguarsi alle nuove tendenze degli altri paesi europei. La prima moneta fu il \"florin\", emesso nel 1343, con coni predisposti da incisori fiorentini. Il mezzo \"florin\" fu chiamato \"\"leopard\" ed il quarto fu denominato \"helm\"\". Il valore era rispettivamente di sei, tre scellini ed uno scellino e sei penny. Anche se rispettava gli standard correnti in Francia, il contenuto in oro era inferiore alle aspettative e la moneta non ebbe successo.\nDi conseguenza la coniazione del florin d'oro fu interrotta e l'anno successivo fu iniziata la coniazione del \"noble\".\nAnche le monete collegate, il mezzo ed il quarto di noble, furono prodotti in grande quantit\u00e0 e divennero subito molto popolari.\nIl valore della nuova moneta fu di \"sei scellini e otto penny (6/8)\", cio\u00e8 80 penny ossia 1/3 del pound. Nella storia di questa moneta c'\u00e8 un'ampia variet\u00e0 di iscrizioni, segni di zecca, ed in qualche misura, del disegno.\nQuesta volta il contenuto aureo corrispondeva al valore nominale e la coniazione ebbe successo.\nLa moneta fu introdotta con la seconda coniazione (1344-1346) di Edoardo III e la moneta ebbe il peso di 138,5 grani (9,0 grammi); durante la terza coniazione di Edoardo (1346-1351) il peso della moneta fu ridotto a 128,5 grani (8,3 g), e nella quarta coniazione (1351-1377) divenne ancora pi\u00f9 leggero, 120 grani (7,8 g). Il diametro del \"noble\" era di 33\u201335\u00a0mm, il mezzo \"noble\" di 25\u201326\u00a0mm ed il quarto di 19\u201321\u00a0mm.\nLa terza coniazione era uguale alla seconda eccetto una \"E\" al centro della croce.\nDurante la quarta coniazione ci furono delle novit\u00e0 politiche che richiesero un cambiamento della legenda. Alla salita al trono Edoardo reclamava la corona di Francia ma dopo il trattato del 1360 questa pretesa cadde e rimase solo quella sull'Aquitania. Nel 1369 il trattato fu rotto e l'indicazione di re di Francia ripristinata.\nSuccessori.\nDurante il regno di Riccardo II (1377-1399) il \"noble\" fu coniato sia alla zecca di Londra che a quella di Calais; le monete di Calais sono pi\u00f9 rare. Le monete coniate a Calais si distinguono perch\u00e9 la nave ha una bandiera sulla poppa.\nEsistono anche versioni della moneta che non riportano il titolo di re di Francia.\nI \"noble\" prodotti durante il regno di Enrico IV (1399-1413) sono divisi in \"heavy coinage\" (coniazione pesante) di 120 grani (7,8 g) coniati fino al 1412, e \"light coinage\" (coniazione leggera) di 108 grani (7,0 g) coniati nel 1412-1413. I \"noble\" degli Enrico sono difficili da distinguere perch\u00e9 anche Enrico V e Enrico VI hanno coniato del \"noble\" ed a prima vista le monete sono molto simili; esistono comunque delle variazioni, in particolare nei segni di zecca che permettono di distinguerle.\nDurante il periodo dell'\"\"heavy coinage\", i \"noble\" furono coniati sia a Londra che a Calais; anche in questo caso le monete di Calais si distinguono per la bandiera sulla poppa della nave.\nDurante il periodo del \"Light Coinage\", il \"noble\" fu coniato solo a Londra.\nLe monete di Enrico V (1413-1422) sono molto simili a quelle del padre, con qualche differenza tra cui l'omissione del titolo di signore d'Aquitania.\nIl \"noble\" fu coniato durante il primo regno di Enrico VI (1422-1461), ma a causa della carente disponibilit\u00e0 di oro, furono coniate poche monete. Ci furono diverse serie sia a Londra che a Calais, ma verso la fine del regno le monete furono battute solo a Londra.\nIl \"noble\" d'oro, che aveva avuto cambiamenti minimi come stile, valore e qualit\u00e0 dal regno di Edoardo III, fu coniato per l'ultima volta durante il primo regno Edoardo IV (1461-1470).\nIl prezzo dell'oro crebbe dagli anni 1430 in poi, e ci\u00f2 signific\u00f2 che le monete d'oro arano valutata in Europa pi\u00f9 che in Inghilterra, con il risultato che ci fu una carenza di oro in Inghilterra dato che le monete erano esportate per speculazione.\nSolo una piccola quantit\u00e0 di \"noble\" fu coniata durante il periodo dell'Heavy Coinage di Edoardo IV (1461-1464), a Londra.\nFinalmente nell'intento di fermare la fuga delle monete verso il continente, nel 1464 il valore di tutti i noble d'oro fu portato da \"6 scellini e 8 penny\", (6/8 = 80 penny) a \"8 shilling e 4 penny\" (8/4 = 100 pence) ed introdotta una nuova moneta il \"Rose noble\" o \"Ryal\".\n\"Rose noble\".\nIl ryal (o \"rose noble\") fu introdotto nel 1465 durante il primo regno di Edoardo IV (1461-1470). La nuova moneta fu resa necessaria per contenere la fuga dei \"noble\" verso la Francia. Questa nuova moneta aveva il valore di 10 shilling. Il peso era di 120 grani (7,8 g).\nLa vecchia moneta non fu pi\u00f9 coniata.\nIl nome di \"rose noble\" viene dal nuovo tipo del rovescio della moneta che presenta la rosa bianca degli York al centro del sole.\nQuasi assieme al \"ryal\" fu introdotta anche una nuova moneta con lo stesso valore del vecchio \"noble\", l'angel, che, introdotta nel 1464 divenne subito popolare ed importante.\nIl nome di \"ryal\" fu ripreso in seguito da diversi sovrani dei Tudor (Enrico VII, Maria, Elisabetta) e da Giacomo I degli Stuart.\n\"Noble\" scozzese.\nLa moneta fu imitata in Scozia da David II (1329-1371), con una coniazione estremamente rara.\nMonete con questa denominazione furono coniate da altri monarchi scozzesi.\nInoltre una moneta d'argento chiamata \"noble\" fu coniata da Giacomo VI dal prima di accedere al trono inglese. Fu coniata per un valore di 6 scellini e 8 penny dal 1572 al 1580.\nLo stesso re coni\u00f2 anche una moneta d'oro con lo stesso nome dal valore di 146s 8d nel periodo 1588-90. Recava il cardo, uno dei simboli scozzesi da cui il nome di \"noble\" al cardo (\"gold thistle noble\").\n\"Noble\" delle Fiandre.\nMonete con questa denominazione furono coniate nelle Fiandre dai duchi di Borgogna (arciduchi d'Austria). Sono anche chiamate \"noble\" di Gand o di Borgogna\nFurono coniati per circolare nelle Fiandre da Filippo il Bello e da Massimiliano I assieme ai mezzi noble. Filippo il Buono ne fece coniare con il titolo di duca del Brabante. Una moneta di Filippo l'Ardito reca il titolo di duca di Borgogna e signore delle Fiandre (1384).\n\"Noble aux plumages\".\nCon questo nome veniva anche chiamato il \"pavillon\" fatto coniare in Aquitania da Edoardo V d'Aquitania detto il Principe nero (1362-1376). Fu battuto alla zecca di Bordeaux nel 1364-66.\nShakespeare.\nIl \"noble\" \u00e8 citato pi\u00f9 volte da Shakespeare:"}
{"id": "1732452", "revid": "486946", "url": "https://it.wikipedia.org/wiki?curid=1732452", "title": "Idiopatia", "text": ""}
{"id": "1732469", "revid": "158913", "url": "https://it.wikipedia.org/wiki?curid=1732469", "title": "Galgala", "text": "G\u00e0lgala (o Gilgal), il cui nome significa \"cerchio di pietre\", era un'antica localit\u00e0 di Israele situata in una zona non meglio precisata tra il fiume Giordano e Gerico.\nNel libro di Giosu\u00e8.\nIl toponimo compare con una certa frequenza nel libro di Giosu\u00e8; presso questa localit\u00e0 Giosu\u00e8 stabil\u00ec gli accampamenti degli Israeliti intenti a conquistare la Terra Promessa e soprattutto innalz\u00f2 un santuario presso il quale avvenne la circoncisione degli Israeliti ().\nNei libri di Samuele.\nPresso Galgala avvenne l'unzione regale del primo re d'Israele Saul da parte del profeta Samuele (). Sempre in questo luogo avvenne l'offerta del sacrificio da parte di Saul che sar\u00e0 considerata la prima disobbedienza del sovrano ai comandi di Samuele per non aver saputo aspettare l'arrivo del profeta ()."}
{"id": "1732471", "revid": "125482481", "url": "https://it.wikipedia.org/wiki?curid=1732471", "title": "Industria musicale", "text": "L'industria musicale \u00e8 costituita dalla rete di case di produzione discografica, dalle piattaforme virtuali per la divulgazione / promozione / recensione, dalle riviste musicali, dai portali di download a pagamento, dalla rete di distribuzione e da tutto ci\u00f2 che contribuisce a creare musica destinata alla commercializzazione e divulgazione.\nDescrizione.\n\u00c8 in buona parte controllata dalle cosiddette \"major\", ossia dalle etichette maggiori. Inizi\u00f2 il suo sviluppo inteso nel senso moderno intorno al 1880, quando vennero inventati il fonografo ed il grammofono, con i relativi supporti musicali. I veri e propri accenni ad un mercato discografico imponente si hanno dal secondo dopoguerra, quando cominciano a diffondersi a macchia d'olio jukebox e impianti domestici.\nNegli anni settanta, le sopracitate \"major\", costituite da una \"casta\" di sole 7 aziende (CBS, Capitol, Mca, PolyGram, Rca, A&amp;M, Warner) controllavano il 90% del mercato, a discapito delle aziende pi\u00f9 piccole o locali. Situazione che \u00e8 cambiata poco, infatti, dopo diverse fusioni, acquisizioni, unioni e joint-venture, le \"major\" sono diventate le seguenti: WMG, Sony, BMG, Virgin ed Universal.\nSono aumentate altres\u00ec le etichette musicali indipendenti, create per dare voce a generi di nicchia, sottogeneri, artisti locali o emergenti (business che comunque non supera il 20% del mercato mondiale) e profitti che, data la situazione discografica attuale, sono sempre in calo (infatti dalla seconda met\u00e0 degli anni 2000 alcune etichetti indipendenti, anche italiane, hanno dovuto chiudere o fondersi con altre compagnie per sopravvivere).\nIn Italia le etichette indipendenti e le altre aziende che partecipano alla discografia italiana sono rappresentate dalla FIMI (Federazione industria musicale italiana) e sono pi\u00f9 di un centinaio.\nLe figure dell'industria musicale.\nIl cuore dell'industria musicale \u00e8 il musicista, colui che mette il proprio nome e la propria faccia sui prodotti; tuttavia \u00e8 fondamentale per un musicista avere una squadra che lo aiuti nelle fasi di incisione, performance e promozione.\nQuesta squadra si ritrova in sala di incisione dell'etichetta discografica insieme a musicisti, arrangiatori, fonici, produttore discografico, produttore artistico e produttore esecutivo, al fine di creare il prodotto finale pronto per le fasi successive.\nRapporto tra major ed etichette indipendenti.\nLe etichette indipendenti hanno quasi sempre individuato filoni di consumo che di l\u00ec a poco sarebbero esplosi sul mercato delle major, con la differenza che riescono a dare possibilit\u00e0 all'artista di sviluppare le proprie competenze, capacit\u00e0, i propri talenti in una crescita naturale, senza pressioni contrattuali delle etichette pi\u00f9 importanti. Se da un lato molte etichette indipendenti possono sembrare delle piccole major, dato che (ad oggi) molte possiedono tutti i comparti dell'industria musicale, c'\u00e8 una grande propensione da parte delle major a sfruttare le intuizioni delle \"indies\" per poi far valere la loro superiorit\u00e0 economica al momento di lanciare artisti promettenti.\n\u00c8 molto frequente anche che un'etichetta indipendente si appoggi ad una major, cedendo una percentuale dei ricavi del prodotto, in assenza di budget per la costruzione di un comparto di lavoro destinato alla distribuzione."}
{"id": "1732472", "revid": "416175", "url": "https://it.wikipedia.org/wiki?curid=1732472", "title": "I Jaguars", "text": "I Jaguars sono stati un complesso beat italiano attivo negli anni sessanta.\nStoria del gruppo.\nLe origini.\nIl pi\u00f9 noto tra i complessi beat nati negli anni sessanta con questo nome (e l'unico che arriv\u00f2 ad incidere dischi) si forma nel 1961 per l'iniziativa di tre amici del quartiere romano della Garbatella, Bianchi, Gallo e Fratini, che completano la formazione l'anno successivo con un quarto elemento, il chitarrista Aldo Parente (conosciuto in un negozio, che si ritrova a suonare con il batterista Gallo), che verr\u00e0 poi sostituito prima da Antonio Lia e poi da Lino Tieri.\nIl nome viene scelto a causa delle automobili di cui Pino Bianchi \u00e8 appassionato, le Jaguars; iniziano ad esibirsi in vari locali della capitale (in particolare al \"Dancing Zanussi\", un ex garage che il padrone aveva trasformato in sala da ballo), suonando canzoni degli Shadows, di Cliff Richard e di Elvis Presley; il primo ingaggio fuori Roma avviene nell'estate del 1962, a Lavinio, nello stabilimento balneare \"Il pioniere\".\nCon l'avvento anche in Italia del beat, il repertorio contempla anche cover dei Beatles, dei Rolling Stones e dei Beach Boys. Nel 1964, grazie a Mario Zelinotti (amico del fratello maggiore di Pino Bianchi), il complesso viene ingaggiato per accompagnare Giancarlo Silvi al Cantagiro 1964 e in quest'occasione Aldo Parente, poco disposto a sostenere i concerti in giro per l'Italia, abbandona la formazione sostituito da Antonio Lia, gi\u00e0 chitarrista per Silvi.\nGrazie a quest'esperienza la band viene contattata dall'impresario di Ricky Shayne, Paolo Tagliaferri, che la ingaggia per accompagnare il cantante anglo-egiziano durante il \"tour\" invernale 1964-1965: il complesso dei Jaguars ha cos\u00ec l'occasione di proporre anche il suo repertorio, perch\u00e9 - come prassi vuole - in ogni serata la prima mezz'ora \u00e8 riservata ai musicisti dell'orchestra; in questo periodo Antonio Lia \u00e8 sostituito da Lino Tieri, gi\u00e0 chitarrista con i \"Little Boys\".\nIl successo.\nNell'estate del 1965, tramite Tagliaferri, la band entra in contatto con Carmine De Benedictis, che propone ai musicisti un contratto per la sua casa discografica, la CDB: il debutto avviene a gennaio del 1966, con la pubblicazione del primo 45 giri che contiene due cover dei Beach Boys, \"Spirit of America\" (tradotta in \"Credimi ti amo\") e, sul lato B, \"Barbara Ann\" (sull'etichetta, per\u00f2, non viene citato Fred Fassert, autore originale del brano, poi portato al successo da Brian Wilson e dai Beach Boys, che risultano firmati da Alfredo Cristaudo, per il testo, e da Andrea Lo Vecchio per la musica); la copertina del disco \u00e8 una foto del complesso riflesso sulla borchia di una Volkswagen, realizzata sul greto del Tevere nelle vicinanze di piazza Mazzini da \"Fabrizio Zampa\", il batterista dei Flippers.\nIn quello stesso periodo anche Roberto Vecchioni incide \"Barbara Ann\", come voce solista dei Pop Seven.\nAlla pubblicazione di questo primo 45 giri fa seguito pochi mesi quella del secondo, con un'altra cover dei Beach Boys, \"Keep an eye on summer\" (che diventa \"Ritorner\u00f2 in settembre\"), pubblicata in due differenti versioni con stessa copertina e numero di catalogo ma diverso lato b (\"Non sei sincera\", cover di \"Pretty flamingo\" dei Manfred Mann, e \"Non ti voglio pi\u00f9\", versione italiana di \"Evil hearted you\" degli Yardbirds).\nLino Tieri abbandona il complesso dopo questo disco (in seguito, con il nome d'arte di \"Leone Tieri\" incider\u00e0 un album da solista nel 1970 intitolato \"Un fiore sulla mondezza\" per la Produttori Associati), ed \u00e8 sostituito da \"Silvio Settimi,\" amico di lunga data degli altri componenti della band e cantante in proprio con il nome d'arte di \"Silver Sett.\"\nCominciano subito le serate in tutta Italia (spostandosi con due automobili, la Mini Morris di Bianchi e la Fiat 1300 di Gallo, cariche di strumenti), in cui alle cover si affiancano anche brani originali come \"Devi combattere\" (scritta dal nuovo chitarrista Silvio Settimi), canzone tra le pi\u00f9 note del beat italiano, considerata per il tipo di sonorit\u00e0 vicine alla psichedelia all'avanguardia per quegli anni (ed inserita per questi motivi da Giulio Tedeschi nella compilation \"Oracolo\", dedicata ai vecchi e ai nuovi artisti rappresentativi della psichedelia italiana e pubblicata nel 1988 dalla Toast Records).\nSempre nel 1966 il complesso appare in una antologia realizzata dalla ARC (distribuita dalla RCA Italiana), Una serata al Piper: in quest'ultima esibizione, avvenuta dal vivo negli studi della RCA (anche se in copertina c'\u00e8 scritto che il disco era stato registrato nel noto locale romano), presenta due canzoni inedite della sua discografia, ovvero \"2120 South Michigan Avenue\" dei Rolling Stones e \"It's all over now\" di Bobby Womack (scritta per i Valentinos ma incisa, comunque, anche dai Rolling Stones).\nLa registrazione di \"It's all over now\" verr\u00e0, negli anni ottanta, viene inserita da Tim Warren nella miscellanea Transworld punk rave-up, antologia del garage-beat degli anni sessanta, come esempio di garage rock europeo.\nLa band appare spesso in varie trasmissioni televisive, tra cui i programmi Chiss\u00e0 chi lo sa?, Settevoci e \"Aria condizionata\"; proprio a \"Settevoci\", condotto da Pippo Baudo, il complesso dei Jaguars subisce una censura: deve proporre in playback \"Il treno della morte\" (canzone contro la guerra scritta da Silvio Settimi che racconta la partenza per il fronte di un ragazzo che, prima di avviarsi, raduna i suoi amici) la cui musica trae spunto da \"Russian spy and I\", successo del complesso olandese The Hunters), ma la regia manda la base del brano \"Ritorner\u00f2 in settembre\", canzone d'amore.\nDopo aver protestato, i componenti della band vengono a sapere che si \u00e8 trattato di un accordo tra Baudo e De Benedittis (il loro discografico), perch\u00e9 il tema della canzone (e anche il titolo, con la parola \"morte\") non \u00e8 stato ritenuto adatto al pubblico televisivo.\nIl rapporto con la Rai viene riallacciato quando una loro canzone, \"Oggi s\u00ec\", viene scelta nel 1967 come sigla del programma televisivo Lei non si preoccupi, con Enrico Simonetti e Isabella Biagini, in onda da giugno a settembre (nel filmato finale il complesso appare mentre suona la canzone).\nNello stesso anno la band partecipa al Festival di Napoli con la canzone \"Comme 'o destino d'e fronne\" (in coppia con Tony Dallara), pubblicata come retro della cover di '\"O sarracino, \"brano\" \"di Renato Carosone.\nContinuano le esibizioni in concerto (a Torino, ad esempio, il complesso suona per ben venticinque giorni di seguito al \"Piperla\", in coppia con i Barrittas), in cui la band continua a sperimentare nuove sonorit\u00e0 ed effetti: prima di Jimmy Page Pino Bianchi usa l'archetto del violino per fare gli assoli di chitarra, usa un ditale di piombo per ottenere l'effetto slide sulla chitarra elettrica e, per produrre un suono pi\u00f9 graffiante (non essendo ancora diffuso in Italia il distorsore) utilizza un amplificatore con un voltaggio pi\u00f9 basso.\nLa crisi ed il ritorno.\nAlla fine del 1967 la CDB (che si accinge a lanciare sul mercato discografico USA il complesso dei Delfini, un'altra delle sue formazioni in catalogo), pubblica all'estero un 45 giri, con i brani Spirit train/Change your mind: la prima \u00e8 la versione in inglese di \"Il treno della morte\", mentre \"Change your mind\" \u00e8 una canzone originale composta da Silvio Settimi; il disco non ottiene successo, ma consente al complesso dei Jaguars di entrare in contatto con la United Artists Records, che propone alla band un contratto: dall'America un manager si reca a Roma e assiste a un concerto al Foro Italico, offrendo ai musicisti l'opportunit\u00e0 di incidere un 45 giri con due canzoni, \"Behind These Stained Glass Windows\" e \"I Believe in Her\".\nAlla fine, per\u00f2, la trattativa si conclude con un nulla di fatto a causa della strenua opposizione di De Benedictis a concedere al complesso la liberatoria (le canzoni verranno infatti pubblicate dalla CDB) e la delusione per l'episodio, unita alle scarse vendite dell'ultimo 45 giri (Non devi piangere/Grande come il nostro amore), spinge Pino Bianchi ad abbandonare la formazione nel febbraio 1969 (il chitarrista si trasferisce in Spagna e per circa un anno diventa il chitarrista di Anita Rio) cosicch\u00e9 il complesso dei Jaguars continua l'attivit\u00e0 dal vivo sostituendo il chitarrista con un giovane organista, Vittorio Nocenzi (in seguito fondatore del Banco del Mutuo Soccorso).\nNel 1970 la band decide di interrompere l'attivit\u00e0; Silvio Settimi firma un contratto con la Vedette (Roby Crispiano, che incide per quest'etichetta, lo presenta ad Armando Sciascia) e scrive canzoni (tra cui una, \"Delirio\", incisa anche dalla band Panna Fredda); nel 1971 riprende nuovamente l'attivit\u00e0 concertistica con Pino Bianchi (ritornato in Italia) per poi sciogliersi definitivamente alla fine dell'anno.\nGiovanni Gallo rimane nell'ambiente musicale in qualit\u00e0 di insegnante di batteria; Pino Bianchi viene assunto all'aeroporto di Roma e Luigi Fratini all'Agip, mentre Silvio Settimi, dopo un periodo di permanenza in Inghilterra, torna in Italia e viene assunto all'Italcable.\nDopo circa vent'anni, nel 1992, la band si riforma (nella compagine storica con Bianchi, Gallo, Fratini e Settimi) perseguendo l'attivit\u00e0 concertistica circoscritta ai locali del Lazio, e nel 1994, spinta da Giancarlo Zeno, titolare dell'etichetta Past present, Devi combattere, incide un nuovo disco con tutti i brani a suo tempo pubblicati su 45 giri oltre alcuni inediti dell'epoca; il disco contempla pure due canzoni inedite: \"Alexia\" (composta da Pino Bianchi per sua figlia) e \"Ballavano il tango \"(di Silvio Settimi, dedicata ai suoi genitori); correda il CD un libretto con la presentazione firmata da Claudio Scarpa.\nNel 2008 The Cavemen, una formazione ravennate, ha reso omaggio al complesso dei Jaguars inserendo nell'album Fiore nero una loro versione del brano \"Il treno della morte\"."}
{"id": "1732475", "revid": "767487", "url": "https://it.wikipedia.org/wiki?curid=1732475", "title": "Comunit\u00e0 montana Lunigiana", "text": "La Comunit\u00e0 montana della Lunigiana \u00e8 stato un organo istituzionale che raggruppava al suo interno 14 comuni della Provincia di Massa-Carrara che costituiscono la media e alta Lunigiana, una regione divisa tra la Liguria spezzina e la Toscana settentrionale. La sede istituzionale dell'organo era a Fivizzano in Piazza Alcide De Gasperi. La Comunit\u00e0 Montana Lunigiana \u00e8 stata soppressa dalla Regione Toscana il 31 dicembre 2011, per essere sostituita dall'Unione di comuni Montana Lunigiana.\nGeografia fisica.\nTerritorio.\nLa \"Comunit\u00e0 Montana della Lunigiana\" era situata nella parte settentrionale della provincia di Massa-Carrara e ricopriva gran parte del territorio lunigianese. Essa confinava con altre comunit\u00e0 montane: a nord con la Comunit\u00e0 montana Valli del Taro e del Ceno e la Comunit\u00e0 montana Appennino Parma Est in provincia di Parma, sempre a nord toccava la Comunit\u00e0 montana dell'Appennino Reggiano, a est vi \u00e8 la Comunit\u00e0 montana Garfagnana in provincia di Lucca, ad ovest vi erano la Comunit\u00e0 montana della Media e Bassa Val di Vara e la Comunit\u00e0 montana dell'Alta Val di Vara entrambe nella provincia della Spezia.\nLa comunit\u00e0 era costituita da 14 comuni:"}
{"id": "1732476", "revid": "527551", "url": "https://it.wikipedia.org/wiki?curid=1732476", "title": "Sinfonia n. 3 (Brahms)", "text": "La Sinfonia n. 3 in fa maggiore Op. 90 fu scritta da Johannes Brahms nell'estate del 1883 a Wiesbaden, quasi sei anni dopo il completamento del precedente lavoro sinfonico, la \"seconda sinfonia\". In questo periodo di circa sei anni Brahms aveva scritto alcuni dei suoi pi\u00f9 grandi capolavori: il \"Concerto per violino e orchestra\", le due ouverture e il \"Concerto per pianoforte n. 2\".\nLa prima esecuzione ebbe luogo con successo il 2 dicembre 1883 al Musikverein di Vienna, ad opera della Orchestra Filarmonica di Vienna, sotto la direzione di Hans Richter, che ebbe modo di paragonare la terza Sinfonia di Brahms alla Terza Sinfonia (l'Eroica) di Beethoven.\nQuesta composizione \u00e8 contraddistinta dalla chiarezza della costruzione generale. Pur essendo meno complicata ed elaborata nel suo sviluppo rispetto alle altre sinfonie di Brahms, essa tuttavia \u00e8 ricca di idee poetiche e di grande variet\u00e0 di colori. La sinfonia si apre con una melodia in fa - la\nbemolle - fa che persiste, pi\u00f9 o meno evidente, in tutto il primo movimento e viene poi ripresa nel Finale, a sottolineare, come scrisse il critico Walter Frisch \u00abquanta strada abbiamo percorso\u00bb.\nIl celebre tema del terzo movimento \u00e8 ascoltabile nel film \"Aimez vous Brahms?\" di Anatole Litvak e nel documentario BBC \"The Century of the Self\" di Adam Curtis. Inoltre, il tema \u00e8 stato spesso utilizzato nella musica pop, ad esempio nelle canzoni \"Baby alone in Babylone\"' di Serge Gainsbourg, \"Love of My Life\", in \"Supernatural\" di Carlos Santana, e in \"A Glorious Lethal Euphoria\", traccia conclusiva e puramente strumentale della band surf-rock The Mermen. Un tema simile \u00e8 presente nel brano di Branford Marsalis, \"The Beautyful Ones Are Not Yet Born\", nell'album omonimo.\nOrchestrazione.\nLa sinfonia \u00e8 orchestrata per due flauti, due oboi, due clarinetti, due fagotti, un controfagotto, quattro corni, due trombe, tre tromboni, timpani e archi.\nMovimenti.\nLa \"Sinfonia\" consta dei quattro canonici movimenti della Sinfonia classica e una sua esecuzione tipica dura circa 40 minuti.\nI quattro tempi sono:\nI. Allegro con brio.\nIl primo movimento, Allegro con brio, in Fa maggiore, si apre con un breve preludio di potenti accordi dei fiati, che introduce il primo tema, una melodia maestosa, affidato ai violini, accompagnati da viole e violoncelli, con il sostegno dei tromboni. Il tema, particolarmente brillante e di stile quasi eroico, \u00e8 trattato con maestria nel suo progredire da un flusso regolare e pacifico a un apice di vigore e maestosit\u00e0. La transizione al secondo tema, annunciato dai clarinetti, \u00e8 un passaggio pi\u00f9 tranquillo; il tema stesso, molto grazioso e di stile pastorale, conferisce al movimento un carattere di seriet\u00e0, ulteriormente rinforzato dalla coda abilmente costruita.\nII. Andante.\nIl secondo movimento, Andante, in Do maggiore, potrebbe quasi essere definito una rapsodia, poich\u00e9 non \u00e8 elaborato come di consueto. Il movimento, infatti, in gran parte si basa e si sviluppa intorno al tema iniziale, che \u00e8 una melodia semplice ma molto aggraziata e gioiosa, che infonde serenit\u00e0 e appagamento interiori, in forte contrasto con il carattere epico di questo lavoro. Questo tema viene ripreso di volta in volta dai fiati, dalle viole, dai violoncelli, trattato con libere variazioni che gli conferiscono un timbro gradevole. Il primo tema viene momentaneamente accantonato, quando clarinetti e fagotti si impegnano in un fraseggio nervoso, che sembra presagire ci\u00f2 che verr\u00e0 dopo; ma la brevit\u00e0 dell'episodio non consente di parlare di un vero e proprio secondo tema. Il tema iniziale ritorna improvviso e tiene la scena, con effetti deliziosamente contrastanti, fino al termine del movimento.\nIII. Poco allegretto..\nIl terzo movimento, \"Poco allegretto\", in Do minore, che prende il posto dello Scherzo ordinario, \u00e8 di stile prevalentemente serio, e si pu\u00f2 dire che fissa il carattere generale della sinfonia. Il suo tema principale, che fa pensare a un lied, affidato ai violoncelli, \u00e8 dapprima fantasioso, tenero e ricco di semplice grazia, poi diviene riflessivo e meditativo, e infine sognante. Segue un passaggio per i fiati, distensivo e quasi supplichevole, come una disapprovazione per lo struggimento imminente. Non c'\u00e8 nulla del carattere dello Scherzo in questo movimento, e avergli dato questa forma sarebbe stato in conflitto con le idee che sostengono la struttura della sinfonia e avrebbe introdotto uno spirito e un colore estranei.\nIV. Allegro.\nL'Allegretto muore in morbidi accordi che portano al Finale, Allegro, in Fa minore ma che termina in Fa maggiore, un movimento appassionato, agitato e cupo, ma allo stesso tempo eroico, forte ed elevato. Il tema con cui si apre sfreccia con tutta la rapidit\u00e0 e il mistero di una visione in un sogno, poi riappare in una nuova forma armonica, solo per farsi pi\u00f9 triste e malinconico con l'ingresso dei tromboni, che prelude a un nuovo brano, in cui il sentimento muta e diviene un appassionato conflitto. Attraverso i passaggi violenti e determinati dei violini, tuttavia, si sente, regolare, il canto festante dei violoncelli. Essi annunciano la vittoria e l'oscurit\u00e0 scompare, lasciando ancora una volta il posto alla pace e riposo, nobilitati dal tema eroico del primo movimento.\nRegistrazioni.\nDiscografia selettiva"}
{"id": "1732481", "revid": "1714743", "url": "https://it.wikipedia.org/wiki?curid=1732481", "title": "Giovanni Alberto II di Meclemburgo-G\u00fcstrow", "text": "Biografia.\nGiovanni Alberto era figlio di Giovanni VII di Meclemburgo-Schwerin e della moglie Sofia di Holstein-Gottorp.\nAlla morte del padre, essendo ancora minorenne, fu posto col fratello Adolfo Federico sotto la tutela dello zio Carlo di Meclemburgo-Schwerin e di Ulrico III. Nel 1608 iniziarono a governare entrambi sul ducato. Alla morte dello zio Carlo, avvenuta nel 1610, ottennero anche i territori del Meclemburgo-G\u00fcstrow. Con la divisione dei territori, avvenuta nel 1621, Giovanni Alberto ottenne il Meclemburgo-G\u00fcstrow.\nTent\u00f2 di essere neutrale nella Guerra dei Trent'anni, come anche il fratello, ma segretamente aiutava il re Cristiano IV di Danimarca. Il suo regno fu rovesciato e il ducato fu controllato da Alberto di Wallenstein. Nel 1631 Giovanni Alberto venne restaurato dagli svedesi e cos\u00ec pot\u00e9 tornare a governare.\nMatrimoni e discendenza.\nGiovanni Alberto si spos\u00f2 tre volte.\n(I) Il 9 ottobre 1608 spos\u00f2 Margherita Elisabetta (1584\u20131616), figlia del duca Cristoforo di Meclemburgo. La coppia ebbe i seguenti figli:\n(II) Il 26 marzo 1618, spos\u00f2 Elisabetta d'Assia-Kassel (1596\u20131625), figlia del langravio Maurizio, da cui non ebbe figli.\n(III) Spos\u00f2 la sua terza moglie, Eleonora Maria di Anhalt-Bernburg (1600\u20131657), figlia del principe Cristiano I, il 7 maggio 1626. La coppia ebbe i seguenti figli:"}
{"id": "1732485", "revid": "2184720", "url": "https://it.wikipedia.org/wiki?curid=1732485", "title": "I Wanna Dance with Somebody (Who Loves Me)", "text": "I Wanna Dance with Somebody (Who Loves Me) \u00e8 un singolo pubblicato nel maggio 1987 ed \u00e8 il primo singolo ad essere estratto dal secondo album di Whitney Houston, \"Whitney\".\nDescrizione.\nIl brano \u00e8 stato scritto da George Merrill e Shannon Rubicam del gruppo Boy Meets Girl, che aveva precedentemente collaborato con la Houston nel singolo numero uno \"How Will I Know\". Merrill fece pervenire la cassetta con il demo del brano a Clive Davis, dirigente dell'etichetta della Houston, a cui piacque il brano e lo fece registrare immediatamente a Whitney Houston. Se a Davis non fosse piaciuto il brano, Merrill e Rubicam l'avrebbero registrato loro stessi come \"Boy Meets Girl\". In questo brano, Whitney conferma la sua estensione vocale raggiungendo un do in registro sopracuto.\nIl singolo debutta in vetta alla classifica dei singoli \"Billboard Hot 100\" il 27 giugno 1987, contemporaneamente con l'album \"Whitney\", anch'esso in cima alla classifica degli album, dove rimase per tre settimane. Il brano diventa un hit in tutto il mondo, il pi\u00f9 grande nella carriera della Houston fino a quel momento. \u00c8 soprattutto grazie a \"I Wanna Dance with Somebody (Who Loves Me)\", che la Houston diventa una delle cantanti pi\u00f9 popolari al mondo."}
{"id": "1732492", "revid": "188323", "url": "https://it.wikipedia.org/wiki?curid=1732492", "title": "Leva del freno", "text": ""}
{"id": "1732495", "revid": "188323", "url": "https://it.wikipedia.org/wiki?curid=1732495", "title": "Leva della frizione", "text": ""}
{"id": "1732498", "revid": "188323", "url": "https://it.wikipedia.org/wiki?curid=1732498", "title": "Leva del cambio", "text": ""}
{"id": "1732501", "revid": "38120", "url": "https://it.wikipedia.org/wiki?curid=1732501", "title": "Leader (personaggio)", "text": ""}
{"id": "1732503", "revid": "124808", "url": "https://it.wikipedia.org/wiki?curid=1732503", "title": "DR-Derude i Skotland", "text": ""}
{"id": "1732505", "revid": "3115", "url": "https://it.wikipedia.org/wiki?curid=1732505", "title": "Chemins de fer du Jura", "text": "Chemins de fer du Jura (acronimo CJ, in italiano \"Ferrovie del Giura\") \u00e8 una societ\u00e0 di esercizio ferroviario della Svizzera costituitasi il 1\u00ba gennaio 1944 mediante la fusione delle quattro societ\u00e0: \"RPB\" (Porrentruy-Bonfol), \"SC\" (Saignel\u00e9gier-La Chaux-de-Fonds), \"RSG\" (Saignel\u00e9gier-Glovelier) e \"CTN\" (Tavannes-Tramelan-Le Noirmont).\nStoria.\nLa prima delle linee ferroviarie che costituiscono la rete dell'attuale compagnia fu nel 1884 la Tavannes-Tramelan, a scartamento metrico che colleg\u00f2 tra loro i villaggi omonimi. Il collegamento venne esteso quando un'altra societ\u00e0 apr\u00ec al traffico la Tramelan-Les Breuleux-Le Noirmont che venne interamente elettrificata nel 1913. Nel 1927 le due societ\u00e0 si fusero nella nuova \"Chemins de fer Tavannes-Le Noirmont\".\nIl 7 dicembre 1892 venne aperta all'esercizio la linea pi\u00f9 lunga della regione, la Saignel\u00e9gier-La Chaux-de-Fonds (SC). La linea era lunga 25\u00a0km e collegava Saignel\u00e9gier (Place d'Armes) a La Chaux-de-Fonds penetrando ampiamente nel tessuto urbano.\nA queste si aggiunsero nel 1901 la Porrentruy-Bonfol e, nel 1904, la Glovelier-Saignel\u00e9gier (RSG), ambedue a scartamento normale. Nel 1910 la Porrentruy-Bonfol venne prolungata fino a Pfetterhouse (oggi \u00e8 in Francia, in Alsazia, ma allora era territorio della Germania) dove si colleg\u00f2 con la ferrovia proveniente da Dannemarie. Nel 1946 venne sospeso il trasporto di passeggeri tra Bonfol e Dannemarie; nel 1970 la linea fu definitivamente chiusa.\nNel 1943 ebbe inizio il processo di fusione delle varie societ\u00e0 nell'ambito di un progetto di ristrutturazione che venne concretizzato tra il 1946 e il 1953; il progetto comprendeva anche la completa elettrificazione delle linee. Nel 1953 la linea regionale Glovelier-Saignel\u00e9gier venne convertita a scartamento metrico.\nCaratteristiche.\nLa rete delle \"Ferrovie del Giura (CJ)\" comprende le seguenti linee per un totale di 84,8\u00a0km.\nLe pendenze massime raggiungono il 50 per mille sulla rete a scartamento ridotto. La linea a scartamento normale ha pendenze massime del 25 per mille.\nLa rete \u00e8 interamente elettrificata a corrente continua e a tensione di 1500 volt; fa eccezione la linea a scartamento normale che \u00e8 a corrente alternata monofase a 15 kV, 16,7\u00a0Hz.\nLe CJ gestiscono anche le linee di autobus Tramelan-Les Breuleux-Saint-Imier, Tramelan-Les Genevez-Lajoux-Saulcy-Glovelier e Saignel\u00e9gier-Glovelier.\nMateriale rotabile.\nDati riferiti al 2011\nRotabili del passato.\nDe 4/4 402\nBDe 4/4 601 a 608\nBt 701 a 706"}
{"id": "1732507", "revid": "767487", "url": "https://it.wikipedia.org/wiki?curid=1732507", "title": "Comunit\u00e0 montana Garfagnana", "text": "La Comunit\u00e0 montana della Garfagnana \u00e8 un organo che ha competenze nella Garfagnana, che \u00e8 l'alta valle del fiume Serchio, in Provincia di Lucca. Le zone di competenza della comunit\u00e0 sono prevalentemente collinari e montane, l'economia della regione \u00e8 prevalentemente agricola. I prodotti tipici della Garfagnana sono le castagne, il farro e i funghi."}
{"id": "1732521", "revid": "1428919", "url": "https://it.wikipedia.org/wiki?curid=1732521", "title": "Vesna", "text": "La vesna (pl. \"vesne\") \u00e8 un personaggio mitologico femminile associato alla giovinezza e alla primavera nell'antica mitologia slava, particolarmente in Serbia e Slovenia. Insieme al suo compagno Vesnik, veniva associata ai rituali svolti nelle aree rurali nel corso della primavera. Nel XIX secolo, i contadini russi celebravano il ritorno della primavera il 1\u00ba marzo andando nei campi e portando su un perno una scultura in argilla di una allodola decorata con fiori. Cantavano canzoni in cui si chiamava la stagione primavera col nome di \"vesna\". Ancora oggi \"vesna\" \u00e8 la parola poetica che sta per \"primavera\" in lingua slovena e lingua russa.\nNella mitologia slovena, le bellissime donne chiamate vesne vivevano in palazzi in cima a montagne nei quali discutevano il destino dei raccolti e degli abitanti umani. Un circolo magico attorno ai loro palazzi impediva loro di lasciare la cima della montagna, tranne che nel mese di febbraio, quando potevano scendere su carri di legno nella valle sottostante. Alcune persone soltanto erano in grado di sentire i loro canti. Le persone che riuscivano a introdursi furtivamente nei loro palazzi sulle montagne potevano s\u00ec conoscere il loro destino, ma rischiavano una spiacevole fine se venivano catturati dalle vesne.\nL'immagine di una vesna \u00e8 stata raffigurata su un francobollo sloveno nel 2005."}
{"id": "1732522", "revid": "486946", "url": "https://it.wikipedia.org/wiki?curid=1732522", "title": "Full back", "text": ""}
{"id": "1732525", "revid": "547034", "url": "https://it.wikipedia.org/wiki?curid=1732525", "title": "Sopal", "text": "Societ\u00e0 Partecipazioni Alimentari - Sopal S.p.A. era una azienda agroalimentare italiana controllata da MCS, gruppo EFIM. Operava principalmente nel settore ittico e delle carni, curando l'approvvigionamento della materia prima, la trasformazione e la commercializzazione.\nStoria.\nSopal \u00e8 stata fondata nel 1971 come holding capofila Efim per il settore agroalimentare per garantire \"l'approvvigionamento dei prodotti alimentari ad alto contenuto proteico e con il fine sia di garantire lavoro alle nostre industrie di trasformazione, sia di ridurre gli oneri valutari delle importazioni\".\nNel 1985 \u00e8 alla guida di un gruppo di 21 aziende, molte di piccole dimensioni e in liquidazione, per un fatturato di 343 miliardi di lire ed una perdita di 80 miliardi. Secondo quanto riferito all'epoca da La Repubblica, il punto forte di Sopal \u00e8 l'approvvigionamento di pesce e l'acquacoltura, attivit\u00e0 che hanno \"buona struttura produttiva\"; tra le societ\u00e0 del gruppo Sopal si annoverano Panafin, che copriva il 35% del fabbisogno nazionale di pesce (venduta alla famiglia Panati), Tri Marine che importava il 25% del tonno italiano e aveva il 2.5% del mercato mondiale (anch'essa poi privatizzata), Albacora controllava il 20% delle importazioni italiane di prodotti ittici conservati. \nTuttavia, la sua debolezza risiedeva nella commercializzazione dei suoi prodotti, non avendo Sopal una propria rete di distribuzione; la carenza di una adeguata struttura commerciale era gi\u00e0 nota al momento della nascita di Sopal, motivo per cui contestualmente venne creata Cidac, acronimo di Compagnia Italiana Distribuzione Alimenti Conservati, che avrebbe dovuto porvi rimedio. Si era parlato di una alleanza con la finanziaria alimentare di IRI, SME, ma il piano non era poi riuscito a concretizzarsi anche in considerazione della privatizzazione di SME.\nA causa della crisi finanziaria dell'EFIM, Sopal e le sue controllate vengono cedute o dismesse nel 1985.\nIl gruppo.\nAl momento della sua costituzione, Sopal controllava tre subholding, Alco, Frigodaunia, Cidac:\nSuccessivamente sono entrate nel gruppo anche Terme di Recoaro (Recoaro Terme), conferita all'EFIM nel 1978 ed attiva nell'imbottigliamento di acqua minerale, l'Acqua Recoaro (passate poi a Giacomo Ciarrapico) ed Ittica Ugento (Ugento), specializzata nell'acquacoltura."}
{"id": "1732528", "revid": "287204", "url": "https://it.wikipedia.org/wiki?curid=1732528", "title": "Benda (famiglia)", "text": "Benda \u00e8 il cognome di una famiglia di musicisti boemi attiva in Germania, alla quale per diverse generazioni appartennero noti compositori e strumentisti.\nJan Ji\u0159\u00ed Benda (\"Johann Georg Benda\" in tedesco; 1686-1757), era un tessitore con la passione della musica che spos\u00f2 Dorotea Brixi, appartenente a una nota famiglia di musicisti boemi e figlia del cantore del villaggio Heinrich Brixi a Skalsko. I loro figli furono i musicisti di corte Franti\u0161ek Benda, Jan Ji\u0159\u00ed Benda, Ji\u0159\u00ed Anton\u00edn Benda e Josef Benda, la cantante di corte Anna Franziska Benda, sposata con Hattash, e il tessitore Viktor Benda."}
{"id": "1732530", "revid": "2106381", "url": "https://it.wikipedia.org/wiki?curid=1732530", "title": "Fondazione B612", "text": "La Fondazione B612 \u00e8 un ente non profit privato statunitense, con sede in California, che si dedica alla protezione della Terra dagli impatti di asteroidi.\nIl suo obiettivo dichiarato a breve \u00e8 quello di \u00abalterare significativamente l'orbita di un asteroide in maniera controllata entro il 2015\u00bb.\nIl progetto ha preso l'avvio da un seminario sulla deflessione degli asteroidi, organizzato il 20 ottobre 2001 presso il \"Johnson Space Center\" della NASA da Piet Hut e Ed Lu.\nIl 7 ottobre 2002 i due organizzatori e alcuni dei partecipanti al seminario, tra i quali l'ex astronauta Rusty Schweickart e l'astronomo Clark Chapman, hanno costituito ufficialmente la fondazione, che prende il nome dall\"'asteroide B612\" luogo natale del protagonista del romanzo \"Il Piccolo Principe\" di Antoine de Saint-Exup\u00e9ry."}
{"id": "1732533", "revid": "118834", "url": "https://it.wikipedia.org/wiki?curid=1732533", "title": "The Storm Clouds Cantata", "text": ""}
{"id": "1732537", "revid": "889336", "url": "https://it.wikipedia.org/wiki?curid=1732537", "title": "Konrad Plautz", "text": "Carriera.\nCominci\u00f2 ad arbitrare da giovane, preferendo il ruolo di direttore di gara a quello di terzino destro. Prefissatosi il traguardo di raggiungere il massimo livello professionistico in dieci anni, manc\u00f2 per poco l'obiettivo, debuttando nella Bundesliga austriaca nel 1992. Nel 1996 la FIFA lo promosse arbitro internazionale e nel medesimo anno lo design\u00f2 per arbitrare la finale dell'Europeo Under-16 a Vienna tra Portogallo e Francia (vinsero i lusitani).\nNel luglio 2000 venne inserito nella categoria \u00e9lite degli arbitri UEFA (quella pi\u00f9 elevata).\nNel 2006 fu designato per la semifinale di Champions League Arsenal-Villarreal.\nNel 2007 arbitr\u00f2 la partita valida per l'assegnazione della Supercoppa UEFA, disputatasi a Montecarlo tra Milan e Siviglia.\nNel 2008 la UEFA lo ha inserito nel gruppo degli arbitri per l'Europeo di Austria e Svizzera, dove \u00e8 stato assistito dai guardalinee Egon Bereuter e Markus Mayr, che per anni hanno collaborato con lui in terna in occasione di tutte le trasferte europee. Nel corso del torneo dirige due partite: - 4-1 e - 2-0.\nHa poi diretto la semifinale di andata della UEFA Champions League 2007-2008 tra Liverpool e Chelsea, , e la semifinale di Coppa UEFA 2008-2009 tra Dinamo Kiev e \u0160achtar Donetsk.\nIl 6 dicembre 2009 emette l'ultimo fischio della carriera dirigendo la gara del campionato austriaco tra SV Ried e .\nDopo il ritiro dall'attivit\u00e0 di arbitro \u00e8 diventato osservatore degli arbitri UEFA."}
{"id": "1732539", "revid": "108470083", "url": "https://it.wikipedia.org/wiki?curid=1732539", "title": "Broadstairs", "text": "Broadstairs \u00e8 una cittadina nel distretto del Thanet, contea del Kent in Inghilterra.\n\u00c8 una cittadina costiera sita sull'isola di Thanet nell'est della contea del Kent. Si trova a circa 120 chilometri da Londra ed ha una popolazione di circa 25.000 abitanti. Si trova fra Margate e Ramsgate ed \u00e8 una delle spiagge pi\u00f9 note dell'isola di Thanet detta \"il gioiello della corona di Thanet\".\nBroadstairs \u00e8 un antico borgo di pescatori, che forma un unico centro con il villaggio dell'entroterra di St Peters, nato intorno alla chiesa parrocchiale dell'XI secolo. Anticamente veniva chiamata Bradstow.\nIl significato del nome \u00e8 da ricondursi alle \"grandi scale\" scolpite nella rupe di gesso e che conducono al santuario del XII secolo dedicato alla Madonna.\nLa citt\u00e0 si estende da Poorhole Lane a ovest (che prende il nome dalla massa tombe risalenti alla peste nera) a Kingsgate a nord (dallo sbarco del re Carlo II nel 1683), e a Dumpton a sud (nome di un Yeoman Dudeman nel XIII secolo). Reading o Redyng Street \u00e8 stata istituita dai rifugiati fiamminghi nel 1600.\nSt Peters fa parte della giurisdizione dei \"Cinque Porti\" dal XV secolo.\nRiguardo alla posizione di Broadstairs c'\u00e8 un commento di Daniel Defoe del 1723, \"Broadstairs ha una popolazione di circa 300 abitanti, 27 dei quali \u00e8 nel commercio della pesca, e gli altri sembrano non avere mezzi di sostentamento. Mi si dice che la zona \u00e8 un caldo letto di contrabbando \".\nIl \"libero scambio\" non \u00e8 stato eliminato fino al 1840. Alla met\u00e0 del XVIII secolo agricoltori e signori arrivarono nella localit\u00e0, costruirono residenze sul mare come Holland House, (1760), Stonehouse (1764), Pierremont Hall (1785), East Cliff &amp; Lodge (1794).\nDal 1850 cominci\u00f2 a essere frequentata dalla borghesia, cosa che provoc\u00f2 una costante espansione della citt\u00e0, con la popolazione che raddoppi\u00f2 in 50 anni, e al 1910 arriv\u00f2 a oltre 10.000 persone.\n\u00c8 sede della Kent School of English, istituto specializzato nel perfezionamento della lingua inglese e frequentato da studenti provenienti da tutta Europa principalmente da Austria, Germania e Italia.\nSul lungomare del paese \u00e8 situata la casa vacanze dello scrittore Charles Dickens. A lui sono dedicate svariate targhe commemorative diffuse in tutto il centro storico della citt\u00e0.\nA Broadstairs nel 1916 \u00e8 nato il politico e anteriore primo ministro del Regno Unito Edward Heath."}
{"id": "1732540", "revid": "15756", "url": "https://it.wikipedia.org/wiki?curid=1732540", "title": "Pompa freno", "text": "La pompa freno \u00e8 l'elemento che trasferisce il liquido freno dal serbatoio del liquido alla pinza o altro organo, in modo da poter azionare i pistoncini e premere le pastiglie contro il disco o i ceppi del tamburo contro lo stesso o altri sistemi.&lt;br&gt;\nPer poter azionare tale pompa si utilizza una leva del freno o il pedale del freno, la quale \u00e8 snodata sulla pompa stessa, in modo da evitare problemi di centraggio del perno della leva sulla pompa stessa.\nDescrizione.\nQuesti dispositivi sono caratterizzati da un involucro esterno, che oltre a definirne il corpo e alcune caratteristiche, corrisponde anche al cilindro della stessa, infatti al suo interno si hanno un pistoncino, che generalmente lavora assieme a una membrana per poter garantire la permeabilit\u00e0 e una molla per garantirne il ritorno a riposo.\nIl cilindro \u00e8 costituito da minimo due fori, uno di uscita che serve ad inviare il liquido freni ed azionare la frenata, generalmente posto verso la parte pi\u00f9 interna della camera idraulica ed un secondo foro di compensazione/entrata per garantire sempre un corretto riempimento, da dove si ha la comunicazione con il serbatoio liquido freno e che si trova verso la parte pi\u00f9 esterna della camera idraulica e che viene messo in comunicazione con questa solo quando il pistoncino della pompa \u00e8 nella situazione di riposo.\nIl pistoncino della pompa viene messo in comunicazione con il comando freno tramite diversi sistemi a seconda delle situazioni/usi.\nFunzionamento.\nLa particolare struttura della pompa freno permette un funzionamento semplice della stessa, la quale partendo dalla situazione di riposo, si ha il pistoncino che inizialmente ha una corsa a vuoto fino a che non va a coprire il foro di compensazione, una volta superato il foro di compensazione inizia la compressione del liquido, che viene espulso dal foro di mandata/uscita e inviato alla pinza freno.\nClassificazione.\nQueste pompe si distinguono soprattutto in ambito motociclistico in diversi tipi per la loro disposizione:\nInoltre le pompe freno possono essere:\nAzione.\nInoltre si differenziano anche per l'azionamento del pompante:\nProduzione.\nLe pompe freno possono essere prodotte per:\nRegolazioni.\nAlcuni modelli di pompe freno (in particolar modo motociclistiche) permettono delle regolazioni per meglio adattarsi alle esigenze di guida:"}
{"id": "1732543", "revid": "113902933", "url": "https://it.wikipedia.org/wiki?curid=1732543", "title": "Serbatoio liquido freno", "text": "Il serbatoio del liquido freno \u00e8 quel contenitore che permette la raccolta del liquido freno che ancora non viene utilizzato, ma che viene mano a mano richiamato dalla pompa freno mano a mano che le pastiglie si consumano e quindi si richiede maggiore liquido nella pinza, per poter azionare velocemente tale sistema frenante.\nTipo.\nQuesto serbatoio pu\u00f2 essere di due tipi:\nControllo e Manutenzione.\nIl serbatoio del liquido deve essere sottoposto a diversi controlli:\nAccorgimenti.\nPer migliorare la funzione del serbatoio freni, questi possono essere muniti di:"}
{"id": "1732546", "revid": "745179", "url": "https://it.wikipedia.org/wiki?curid=1732546", "title": "Serbatoio freno", "text": ""}
{"id": "1732547", "revid": "188323", "url": "https://it.wikipedia.org/wiki?curid=1732547", "title": "Serbatoio freni", "text": ""}
{"id": "1732554", "revid": "256896", "url": "https://it.wikipedia.org/wiki?curid=1732554", "title": "Sindacato Nazionale Agenti di Assicurazione (SNA)", "text": ""}
{"id": "1732558", "revid": "339392", "url": "https://it.wikipedia.org/wiki?curid=1732558", "title": "Proscinesi", "text": ""}
{"id": "1732564", "revid": "11694", "url": "https://it.wikipedia.org/wiki?curid=1732564", "title": "Le miniere dell'Alta Val Sesia", "text": ""}
{"id": "1732574", "revid": "4175", "url": "https://it.wikipedia.org/wiki?curid=1732574", "title": "Bak\u0131 Futbol Klubu", "text": "Il Bak\u0131 Futbol Klubu, noto come FK Baku, \u00e8 una societ\u00e0 calcistica azera della citt\u00e0 di Baku, dove fu fondata nel 1997. Milita nella Premyer Liqas\u0131, la massima serie del campionato azero, e disputa le partite casalinghe allo Stadio Tofiq B\u0259hramov (31 200 posti)."}
{"id": "1732575", "revid": "121658", "url": "https://it.wikipedia.org/wiki?curid=1732575", "title": "Lisa Stansfield - In Session", "text": ""}
{"id": "1732588", "revid": "120086563", "url": "https://it.wikipedia.org/wiki?curid=1732588", "title": "Chiesa di San Rocco (Miasino)", "text": "La chiesa di San Rocco \u00e8 la parrocchiale di Miasino, in provincia e diocesi di Novara.\nStoria.\nL'edificio a Miasino \u00e8 tra le pi\u00f9 grandi chiese del Novarese e misura 45 metri di lunghezza e circa 27 metri di larghezza misurati alla crociera.\nFu dedicata a San Rocco, il santo protettore dalla peste, originario di Montpellier, per invocare e assicurarsi la protezione dell'abitato dalle pestilenze che ciclicamente giungevano a colpirlo.\nL'antica chiesa romanica), di cui non si sa quasi nulla per quanto riguarda l'aspetto, venne ricostruita ex novo a partire dal 1627 su progetto dell'architetto milanese Francesco Maria Richini, e consacrata il 12 luglio 1648 dal vescovo novarese Antonio Tornielli. I lavori iniziarono perci\u00f2 poco prima che si scatenasse nel milanese la terribile pestilenza del 1630, narrata da Alessandro Manzoni ne \"I Promessi Sposi\", che arriv\u00f2 a colpire anche il territorio cusiano. A fungere da lazzaretto in quei terribili mesi sar\u00e0 l'oratorio di San Carlo, appena fuori dal paese, raffigurato in una delle grandi e suggestive tele che adornano la chiesa di San Rocco.\nLa facciata della chiesa, di impronta classicheggiante, rimase per secoli incompiuta ed \u00e8 stata portata a termine solo nel 1933 dall'architetto miasinese d'adozione Carlo Nigra.\nLa chiesa possiede notevoli cappelle, quasi tutte risalenti al XVII secolo, allestite grazie alla generosit\u00e0 delle famiglie miasinesi pi\u00f9 in vista, come quella dei Martelli.\nApparato decorativo.\nPregevoli sono la decorazione a stucchi e dorature, gli affreschi e i dipinti su tela di artisti di primissimo piano come Giovanni Battista Cantalupi (o Cantaluppi), Carlo Cane da Gallarate, Federico Bianchi, Giulio Cesare Procaccini, Giuseppe Zanatta, Giuseppe Nuvolone, Giorgio Bonola di Corconio, Andrea Lanzani e il lucchese Pietro Paolini. \nMolto suggestiva \u00e8 la grande tela di Stefano Maria Legnani detto il Legnanino, che raffigura il miracolo delle Nozze di Cana.\nSplendido \u00e8 l'altare maggiore barocco con marmi policromi e bronzi cesellati (XVII sec.). Gli stalli lignei del coro (XVII sec.) e il battistero sono un prezioso esempio di scultura barocca.\nDopo decenni di abbandono, la chiesa \u00e8 oggi tornata a rifulgere in tutta la sua bellezza grazie all'opera instancabile dei Canonici Regolari Premostratensi, qui giunti nell'ottobre 1997. In una decina d'anni l'arciprete don Primo Cologni si \u00e8 impegnato per riportare la chiesa il pi\u00f9 possibile al suo stato originario. Molte tele sono state restaurate, cos\u00ec come molte parti architettoniche della chiesa. Altri restauri sono in corso d'opera."}
{"id": "1732599", "revid": "1793900", "url": "https://it.wikipedia.org/wiki?curid=1732599", "title": "Coosa", "text": "Il Coosa \u00e8 un fiume degli Stati Uniti d'America che nasce nella Georgia ma che per il 90% della sua lunghezza scorre nell'Alabama.\nFormato dalla confluenza dei fiumi Oostanaula ed Etowah, nelle vicinanze di Rome procede per pi\u00f9 di 400\u00a0km in direzione sud-sud-ovest e, insieme al fiume Tallapoosa giunto nei pressi di Montgomery forma il fiume Alabama che, continua il suo percorso tutto all'interno dello Stato omonimo per poi formare, con il Tombigbee il fiume Mobile che finisce la sua corsa nella baia di Mobile, nel golfo del Messico, 70\u00a0km pi\u00f9 a sud."}
{"id": "1732622", "revid": "152416", "url": "https://it.wikipedia.org/wiki?curid=1732622", "title": "Genoa calcio", "text": ""}
{"id": "1732623", "revid": "152416", "url": "https://it.wikipedia.org/wiki?curid=1732623", "title": "Genoa Cricket and Football Club 1893", "text": ""}
{"id": "1732628", "revid": "555531", "url": "https://it.wikipedia.org/wiki?curid=1732628", "title": "YCbCr", "text": "In elettronica il termine YCbCr o Y'CbCr indica una famiglia di spazi colore usata nei sistemi video a componenti e di fotografia digitale. Y \u00e8 il componente di luma, Y' \u00e8 il componente di luminanza (ottenuta dal luma mediante correzione di gamma) mentre Cb e Cr indicano i componenti di crominanza (cio\u00e8 la differenza dal grigio nel campo del blu e del rosso, rispettivamente). Lo Y'CbCr \u00e8 talvolta confuso con lo spazio colore YUV, e gli stessi termini YCbCr e YUV sono a volte usati come sinonimi, dando origine a un po' di confusione. Quando ci si riferisce a segnali di tipo video o in forma digitale, \"YUV\" significa probabilmente \"Y'CbCr\" nella maggior parte dei casi.\nNel caso di video a componenti analogico, l'Y'CbCr \u00e8 spesso chiamato YPbPr, anche se il termine Y'CbCr viene comunemente usato per entrambi i sistemi, con o senza il \"primo\".\nLo Y'CbCr non \u00e8 uno spazio colore assoluto, ma \u00e8 un modo di codificare l'informazione RGB, e i colori realmente visualizzati dipendono dai coloranti usati dal mezzo di visualizzazione. Di conseguenza, un valore espresso come \u00e8 prevedibile solo se sono usati coloranti RGB standard o se un profilo colore ICC, \u00e8 allegato o implicito.\nFondamenti.\nI monitor video CRT sono pilotati dalla tensione elettrica dei segnali rosso, verde e blu, ma il trattamento dei segnali RGB non \u00e8 efficiente per la registrazione e la trasmissione, essendo segnali molto ridondanti. Gli spazi colore come Y'CbCr vengono utilizzati per estrarre un segnale di luma (Y') che pu\u00f2 essere registrato o trasmesso ad alta risoluzione e due componenti di crominanza (Cb e Cr) che possono essere ridotti in banda, sottocampionati, compressi o trattati in modo da ridurre la loro larghezza di banda, sfruttando il principio della percezioni visiva ridotta.\nDettagli tecnici.\nI segnali Y'CbCr, prima di essere processati per ottenere un segnale in forma digitale, sono chiamati YPbPr, e sono creati dai corrispondenti primari RGB corretti in gamma usando due costanti Kb e Kr come segue:\nformula_1\nformula_2\nformula_3\ndove Kb e Kr sono derivati dalla definizione del corrispondente spazio colore RGB.\nQui, il simbolo primo (') significa una correzione di gamma applicata; di conseguenza, R', G' e B' hanno un'escursione nominale da 0 a 1, dalla minima intensit\u00e0 (nero) alla massima (bianco). Il valore luma (Y) risultante avr\u00e0 un valore nominale da 0 a 1, e i valori di croma (Cb e Cr) da -0.5 a +0.5. \u00c8 possibile ottenere il procedimento opposto invertendo le equazioni sopraelencate.\nQuando sono rappresentanti in forma digitale, i risultati sono scalati e arrotondati, e di solito viene aggiunto un valore di offset. Per esempio, la scalatura e l'offset del componente Y' secondo le specifiche MPEG-2 risulta nel valore di 16 per il nero e 235 per il bianco nel caso di una rappresentazione a 8 bit. Lo standard prevede che i valori Cb e Cr digitalizzati a 8 bit scalino in una gamma da 16 a 240. Di conseguenza, la riscalatura della frazione (235-16)/(240-16) = 219/224 \u00e8 necessaria all'interno della matrice colore o in qualunque processo sul segnale nello spazio colore YCbCr, che comporta distorsioni della quantizzazione.\nLa scalatura che risulta dall'uso di una gamma ristretta di valori digitali permette per\u00f2 la ripresa di valori di bianco e nero leggermente al di sopra e al di sotto del limite teorico senza clipping del segnale, comportando in pratica un'estensione del gamut nominale. Le parti estese sono chiamate in gergo \"headroom\" e \"footroom\".\nApplicazioni televisive.\nDefinizione standard.\nLa forma dello Y'CbCr definita nella specifica ITU-R BT.601 (in precedenza CCIR 601) per l'uso nel video a componenti digitale in ambito televisivo deriva dal corrispondente spazio colore RGB in questo modo:\nDalle formule riportate in precedenza, si deriva quanto segue:\nComponenti analogici YPbPr:\nDigitalizzati per Y'CbCr:\nSe R', G' e B' hanno una precisione di 8 bit, allora\nQuesta forma di Y'CbCr \u00e8 usata in primo luogo per i sistemi televisivi a definizione standard, poich\u00e9 usa un modello RGB adatto all'emissione dei primi CRT. la trasformata equivalente inversa \u00e8:\nAlta definizione.\nUn tipo differente di Y'CbCr \u00e8 specificato nello standard ITU-R BT.709, per l'uso con sistemi ad alta definizione, basata su un modello RGB pi\u00f9 adatto ai nuovi CRT e ai display pi\u00f9 moderni. Questo nuovo tipo viene usato anche per display di computer. In questo caso, i valori Kb e Kr sono diversi, ma le formule sono le stesse. Le costanti per lo standard ITU-R BT.709 sono:\nSi osservi che le definizioni per i primari R', G' e B' sono diverse tra gli standard BT.601 e BT.709, per cui una vera conversione da un tipo all'altro di YCbCr non \u00e8 solo una questione matematica. In effetti, quando lo spazio colore YCbCr \u00e8 usato correttamente, il valori Kb e Kr sono derivate dalle specifiche precise dei primari RGB, in modo tale che il segnale di luma (Y') corrisponde il pi\u00f9 possibile alla luminanza corretta in gamma.\nAltri impieghi.\nAnche se quelle sopra elencate sono le forme principali, esistono altri tipi di Y'CbCr, per esempio lo standard SMPTE 240M specifica lo YCbCr con valori di Kb = 0.087 e Kr = 0.212.\nLo standard JPEG permette uno spazio colore Y'CbCr dove i valori Y', Cb e Cr hanno l'intera gamma di 256 valori:\nLimiti tecnici.\nDal momento che le equazioni alla base dello spazio colore sono definite in un modo che ruota tutto lo spazio colore RGB nominale e lo scala in uno spazio colore YCbCr (pi\u00f9 ampio), ci sono alcuni punti dello spazio colore YCbCr che non possono essere rappresentati nel corrispondente dominio RGB. Questo causa alcuni problemi riguardo a come correttamente interpretare e visualizzare alcuni segnali."}
{"id": "1732629", "revid": "647919", "url": "https://it.wikipedia.org/wiki?curid=1732629", "title": "Kabutocho", "text": ""}
{"id": "1732633", "revid": "125381155", "url": "https://it.wikipedia.org/wiki?curid=1732633", "title": "Filippo di Borbone-Spagna", "text": "Biografia.\nNato presso la Reggia di Portici, fu battezzato \"Filippo Antonio Gennaro Pasquale Francesco di Paola di Napoli e di Sicilia\". In quanto figlio primogenito di Carlo III di Spagna, allora sovrano di Napoli e Sicilia, gli fu conferito il titolo di Duca di Calabria, titolo tradizionale dell'erede al trono del Regno di Napoli, nonch\u00e9 gli fu conferito il titolo di duca ereditario della citt\u00e0 di Randazzo . I suoi fratelli pi\u00f9 giovani furono Carlo IV di Spagna e Ferdinando I delle Due Sicilie. L'unica sorella sopravvissuta fu l'infanta Maria Luisa, futura regina consorte di Leopoldo II.\nGi\u00e0 quando l'erede al trono non era che un bambino si comprese che era affetto da quella che veniva allora definita \"imbecillit\u00e0\", ossia un ritardo mentale, e da epilessia. All'et\u00e0 di sei anni, dopo vari consulti medici, fu deciso di escluderlo dalla successione al trono in favore dei suoi fratelli minori con la Prammatica Sanzione del 1759.\nNel 1759 suo zio Ferdinando VI di Spagna mor\u00ec senza eredi diretti e la corona del Regno di Spagna fu ereditata dal padre di Filippo, che divenne Carlo III di Spagna. Il destino di Filippo fu quello di rimanere a Napoli con il fratello minore Ferdinando, succeduto al padre, fuori dal controllo della corte napoletana, presso il Palazzo di Capodimonte e la Reggia di Caserta.\nMor\u00ec a 30 anni presso la Reggia di Portici a Napoli, contagiato dal vaiolo. Fu sepolto presso il Complesso della Chiesa di Santa Chiara a Napoli."}
{"id": "1732634", "revid": "123864350", "url": "https://it.wikipedia.org/wiki?curid=1732634", "title": "Gabriele di Borbone-Spagna", "text": "Biografia.\nInfanzia ed educazione.\nEra il quarto figlio di Carlo III di Spagna e di sua moglie, Maria Amalia di Sassonia.\nDi tutti i figli di Carlo III, Gabriele era il pi\u00f9 intelligente ed il meno ozioso. Molto colto, si dimostr\u00f2 un traduttore eccellente di Sallustio e un vero mecenate. Ebbe Antonio Soler come insegnante di musica, che compose parecchie sonate per clavicembalo per il suo dotato discepolo, come pure concerti per i due organi della chiesa dell'Escorial.\nGiovinezza.\nTrascorse la sua giovinezza nel regno napoletano di suo padre. All'et\u00e0 di sette anni si trasfer\u00ec con i suoi genitori e fratelli maggiori, l'infante Carlo e l'infanta Maria Luisa a Madrid. Suo zio, Ferdinando VI di Spagna, mor\u00ec senza eredi nel 1759, per cui il padre divenne Carlo III di Spagna. \nA Napoli lasci\u00f2 gli altri due fratelli, l'infante Filippo, duca di Calabria, e Ferdinando, re di Napoli e Sicilia, in cui vece un consiglio di reggenza govern\u00f2 fino al 1767.\nMentre era in Spagna, il fratello spos\u00f2 Maria Luisa di Parma nel 1765. La coppia non ebbe figli fino al 1771. Gabriele, in quel periodo, era terzo in linea di successione al trono spagnolo.\nGabriele fu gran priore dell'Ordine dell'Ospedale di San Giovanni di Gerusalemme in Castiglia e Le\u00f3n e nel 1771 fece costruire a Juan de Villanueva la cosiddetta Casita del Infante.\nMatrimonio.\nNel 1785, Enrique de Meneses, III marchese di Louri\u00e7al, organizz\u00f2 il suo matrimonio con l'infanta Maria Anna Vittoria di Braganza, figlia di Maria I del Portogallo e di Pietro III del Portogallo. La cerimonia ebbe luogo il 12 aprile 1785 a Lisbona e il 23 maggio dello stesso anno ad Aranjuez.\nMorte.\nMor\u00ec a causa del vaiolo all'et\u00e0 di 36 anni, appena un mese prima del padre, al quale questo lutto caus\u00f2 grande dolore.\nDiscendenza.\nL'Infante e Maria Anna Vittoria di Braganza ebbero tre figli:"}
{"id": "1732643", "revid": "1904508", "url": "https://it.wikipedia.org/wiki?curid=1732643", "title": "Marianna Vittoria di Borbone-Spagna", "text": "Biografia.\nInfanzia.\nMarianna Vittoria nacque all'Alcazar Reale di Madrid e le vennero imposti gli stessi nomi della nonna paterna Maria Anna Vittoria di Baviera, moglie del Gran Delfino.\nEra una infanta di Spagna per nascita e la figlia maggiore di Filippo V di Spagna e della sua seconda moglie, Elisabetta Farnese. Suo padre era un nipote di Luigi XIV e aveva ereditato il trono di Spagna nel 1700. Al momento della sua nascita, Marianna Vittoria era quinta in linea di successione al trono di Spagna, dietro di lei c'erano i suoi tre fratellastri: l'Infante Luigi, principe delle Asturie, l'Infante Pedro Filippo, e l'infante Ferdinando figli di Maria Luisa di Savoia, cos\u00ec come il fratello Carlo. Come Infanta di Spagna aveva il titolo di Altezza Reale.\nFidanzamento con Luigi XV.\nDopo la Guerra della Quadruplice Alleanza, la Francia e la Spagna decisero di riconciliarsi fidanzando l'Infanta Marianna Vittoria con il suo primo cugino Luigi XV di Francia a cura di Filippo d' Orl\u00e9ans, reggente di Francia.\nSaint-Simon, l'ambasciatore francese, chiese la sua mano, il 25 novembre 1721. Lo scambio della giovane Infanta e Mademoiselle de Montpensier avvenne sull'Isola dei Fagiani, lo stesso luogo in cui i loro antenati comuni, Luigi XIV e Maria Teresa d'Austria si erano incontrati nel 1660. Marianna Vittoria arriv\u00f2 a Parigi il 2 marzo 1721, tra festeggiamenti e prese residenza presso il Palazzo del Louvre.\nLa sua formazione venne affidata alle cure di Maria Anna di Borbone, una figlia illegittima di Luigi XIV e Louise de La Valli\u00e8re. Nel febbraio del 1723, Luigi XV raggiunse la maggiore et\u00e0 e quindi govern\u00f2 il paese per sua spontanea volont\u00e0.\nNel 1725 mor\u00ec Luigi I di Spagna dopo sette mesi di governo. Marianna Vittoria lasci\u00f2 Versailles il 5 aprile 1725 e viaggi\u00f2 fino alla frontiera. Luigi XV in seguito spos\u00f2 Maria Leszczy\u0144ska nel settembre 1725 e la sorella di Marianna Vittoria, l'Infanta Maria Teresa Raffaella spos\u00f2 il figlio di Luigi XV nel 1745 per rassicurare la corte spagnola.\nMatrimonio.\nIl suo ritorno in Spagna venne interpretato come un grande insulto e caus\u00f2 una frattura diplomatica tra Spagna e Francia.\nI negoziati con il Regno del Portogallo per un doppio matrimonio, ebbero inizio nel 1727 tramite l'ambasciatore portoghese, il marchese di Abrantes.\nMarianna Vittoria avrebbe sposato Giuseppe, \"Principe del Brasile\", figlio ed erede di Giovanni V del Portogallo. Il suo fratellastro Ferdinando, \"Principe delle Asturie\" avrebbe sposato la sorella di Giuseppe, l'infanta Barbara.\nMarianna Vittoria spos\u00f2 Giuseppe I del Portogallo il 19 gennaio 1729 a Elvas in Portogallo. Il principe delle Asturie (titolo tradizionale per gli spagnoli erede al trono), spos\u00f2 l'Infanta Barbara il giorno successivo alle Badajoz. Dal suo matrimonio fino al momento dell'ascesa al trono del marito, nel 1750, prese il titolo di Sua Altezza Reale la Principessa del Brasile.\nMarito e moglie ebbero un rapporto stretto. La coppia si divertiva con la caccia e con la musica - Marianna Vittoria era un'abile cantante - patrocinavano cantanti lirici italiani e il teatro, ed erano entrambi molto religiosi. Nonostante questo, il marito ebbe diverse amanti con grande avversione della moglie, dotata di una forte volont\u00e0. Durante il suo matrimonio, Marianna Vittoria diede alla luce otto figli di cui quattro sopravvissero all'infanzia. Al suo primo bambino, l'Infanta Maria, \u00e8 stato dato lo stile di principessa di Beira, come erede di suo padre. Due delle figlie di Marianna Vittoria rimasero nubili. Sua figlia, l'Infanta Marianna Francesca venne proposta in sposa al Delfino di Francia, figlio di Luigi XV, ma Marianna Vittoria stessa respinse il progetto. \nDopo la morte del marito, fu lei stessa a organizzare il matrimonio fra la sua figlia pi\u00f9 piccola, l'Infanta Benedetta e Giuseppe, principe del Brasile,suo nipote.\nRegina, vedova e reggente.\nAlla morte di suo suocero, re Giovanni V nel 1750, suo marito divenne il sovrano dell'Impero portoghese che aveva territori molto vasti in Sud America. Il suo regno fu dominato dalla influenza del marchese di Pombal, che era un favorito della regina madre. Giuseppe ben presto lasci\u00f2 il governo dello stato a Pombal che utilizz\u00f2 il suo potere per sminuire l'influenza della Chiesa presso la corte cos\u00ec come quella dei suoi nemici. N\u00e9 a Marianna Vittoria, n\u00e9 a sua figlia piaceva l'influenza che Pombal aveva su Giuseppe I.\nUn devastante terremoto colp\u00ec Lisbona il 1\u00ba novembre 1755 provocando la morte di 100.000 persone. Il terremoto caus\u00f2 in Giuseppe I una grave claustrofobia e non fu mai pi\u00f9 in grado di soggiornare all'interno di un edificio murato. Di conseguenza si trasfer\u00ec dalla corte reale a un ampio complesso di tende sulle colline di Ajuda.\nQuando suo marito fu dichiarato incapace di governare per follia nel 1774, Marianna Vittoria venne proclamata Reggente, incarico che ricopr\u00ec fino alla morte del marito il 24 febbraio 1777. In seguito a questo divenne regina sovrana la sua figlia primogenita Maria.\nQuando la figlia assunse il potere, Marianna Vittoria cerc\u00f2 di migliorare i rapporti con la sua nativa Spagna che era governata da suo fratello maggiore Carlo III. I due paesi erano in conflitto per quanto riguarda possedimenti territoriali nelle Americhe. Lasciando il Portogallo il 28 ottobre 1777, Marianna Vittoria viaggi\u00f2 in Spagna, dove rimase per poco pi\u00f9 di un anno, risiedendo sia a Madrid che a Aranjuez.\nContribu\u00ec a determinare un trattato tra le due nazioni che doveva essere cementato da un doppio matrimonio tra i suoi nipoti. Il primo matrimonio tra il figlio di Carlo III, l'Infante Gabriele e la nipote di Marianna Vittoria, l'Infanta Marianna Vittoria. Il secondo matrimonio tra l'Infanta Carlotta, nipote primogenita di Carlo III, e l'Infante Giovanni.\nMorte.\nMentre era in Spagna, Mariana Vittoria ebbe un attacco di reumatismi e fu confinata in una sedia a rotelle per un certo tempo nel mese di agosto 1778. Ritorn\u00f2 in Portogallo nel mese di novembre 1778. Marianna Vittoria mor\u00ec nella reale Barraca de Ajuda, un edificio dove oggi c'\u00e8 l'attuale Palazzo Nazionale Ajuda. La sua salma fu inumata nel Pantheon dei Braganza (Monastero di S\u00e3o Vicente de Fora).\nDiscendenza.\nMarianna Vittoria e Giuseppe ebbero otto figli:\nTitolo, trattamento e stemma.\nStemma.\nLo stemma di Mariana Victoria \u00e8 composto da un partito dello stemma del Portogallo e di quello di Filippo V di Spagna."}
{"id": "1732644", "revid": "547992", "url": "https://it.wikipedia.org/wiki?curid=1732644", "title": "Maria Teresa Raffaella di Borbone-Spagna", "text": "Biografia.\nInfanta di Spagna (1726-1745).\nNacque nel Real Alc\u00e1zar di Madrid in Spagna, ed era la seconda figlia femmina di Filippo V di Spagna ed Elisabetta Farnese. Battezzata \"Mar\u00eda Teresa Antonia Rafaela\" fu un'Infanta di Spagna (\"infanta de Espa\u00f1a\") per nascita e le fu concessa la designazione e l'appellativo di \"altezza reale\". Fu nota come Mar\u00eda Teresa Rafaela sebbene, a volte, semplicemente Maria Teresa.\nPrima del fidanzamento, le corti reali spagnole e francesi erano state in rapporti molto freddi: gli spagnoli si erano sentiti insultati dai francesi, quando il fidanzamento tra Luigi XV di Francia e l'Infanta Marianna Vittoria di Spagna, sorella maggiore di Maria Teresa, era stato troncato nel 1725 e Luigi XV aveva invece sposato Maria Leszczy\u0144ska, dalla quale era nato il Delfino Luigi. Il matrimonio tra l'Infanta Mar\u00eda Teresa Rafaela ed il Delfino fu annunciato nell'agosto 1739 dopo il matrimonio tra la Principessa Luisa Elisabetta di Francia (sorella del delfino) e l'Infante Felipe di Spagna (fratello di Mar\u00eda Teresa Rafaela) quello stesso mese. Sotto l'influenza di sua madre Elisabetta Farnese, Mar\u00eda Teresa Rafaela non and\u00f2 in Francia fino a quando non ebbe raggiunto un'et\u00e0 pi\u00f9 matura.\nDelfina di Francia (1745-1746).\nIl matrimonio ebbe luogo il 23 febbraio 1745. Fu nel corso delle celebrazioni del matrimonio che il re prese come amante madame d'Etiolles (che far\u00e0 in seguito marchesa di Pompadour).\nMolto timida, distante, la Delfina preferiva per la maggior parte del suo tempo risiedere nei suoi appartamenti, e detestava lo stile di vita frivolo e sconsiderato della Corte.\nIl matrimonio non fu consumato subito e ci\u00f2 gett\u00f2 la Delfina nel vortice delle malelingue della corte, che fecero circolare cattiverie anche sul Delfino, che veniva definito impotente. L'unione non fu consumata che sette mesi dopo le nozze, nel settembre 1745. Questo avvenimento avvicin\u00f2 i due sposi, che passarono la maggior parte del tempo insieme, in un grande affiatamento, l'opposto del re che viveva separato dalla regina e frequentava soprattutto gli appartamenti della sua nuova favorita.\nLa marchesa di Pompadour era profondamente detestata dalla Delfina che, con le sue cognate, la chiamava con ironia e irriverenza, \"Maman Putain\". La delfina fu sempre ostile anche al monarca e sosteneva che \u00ab...la sua timidezza le impedisse totalmente di parlargli\u00bb.\nMorte.\nPoco dopo, Maria Teresa rimase incinta. La nascita era prevista per l'inizio di luglio 1746, ma il parto si fece attendere, cosa che esasper\u00f2 la pazienza di Luigi XV, del Delfino, dei diplomatici, della corte e del popolo.\nFinalmente, la principessa mise al mondo, il 19 luglio 1746, una bambina che il re, profondamente triste, fece battezzare con il nome di Maria Teresa\nLa delfina non si riprese dal parto e mor\u00ec il 22 luglio, ovvero tre giorni dopo. Suo marito prov\u00f2 un dolore estremo che rimase anche dopo il secondo matrimonio.\nIn effetti, la corte di Madrid, che teneva all'alleanza francese, propose immediatamente di risposare il delfino con l'infanta Maria Antonietta, sorella minore di Maria Teresa. Luigi XV rifiut\u00f2 questa proposta, ma il delfino, dovendo fornire un erede alla sua dinastia, dovette convolare a nozze una seconda volta.\nSpos\u00f2 di malavoglia l'anno seguente Maria Giuseppina di Sassonia, principessa intelligente di 15 anni che seppe, malgrado la giovinezza, consolare l'inconsapevole vedovo di 19 anni, che gli avevano dato per sposo.\nLa piccola Maria Teresa di Francia, segu\u00ec presto sua madre nella tomba. Mor\u00ec nell'aprile 1748, a 21 mesi di et\u00e0.\nIl suo cuore fu portato nella cappella Sainte-Anne (chiamata la \"cappella dei cuori\" in riferimento alla presenza di quarantacinque cuori di re e regine di Francia) nella chiesa di Val-de-Gr\u00e2ce. Dopo che questa piccola cappella venne profanata dai rivoluzionari nel 1793, l'architetto Petit-Radel sequestr\u00f2 l'urna reliquiaria in \"vermeil\", contenente soprattutto il cuore di Maria Teresa, vendendola o scambiandola per dei dipinti a pittori che cercavano la sostanza prodotta dall'imbalsamazione (o \"mummie\") - molto rara e di prezzo elevato - allora reputata, una volta unita a dell'olio, capace di dare una velatura incomparabile ai dipinti."}
{"id": "1732654", "revid": "599013", "url": "https://it.wikipedia.org/wiki?curid=1732654", "title": "Adrian Bosshard", "text": "Carriera.\nLa sua carriera nel mondo del motociclismo \u00e8 iniziata nel motocross, dove ha vinto due titoli nazionali svizzeri nel 1988 e 1989, per poi passare alle competizioni su pista nel 1990, conquistando anche in questa categoria il titolo nazionale svizzero.\nNel 1990 corre come wild card con una Honda RC30 la prova italiana del campionato mondiale Superbike sul circuito di Monza, ottiene piazzamenti a punti in entrambe le gare classificandosi 59\u00ba in campionato.\nPer quanto riguarda le competizioni del motomondiale il suo esordio risale alla stagione 1992 dove ha corso nella classe 250 guidando una Honda; in tutta la stagione non \u00e8 riuscito per\u00f2 ad ottenere punti validi per la classifica iridata.\nMeglio \u00e8 andato la stagione successiva dove, sempre alla guida di una Honda, si \u00e8 classificato al 20\u00ba posto in classifica generale grazie ai 21 punti ottenuti.\nDopo aver corso anche nel motomondiale 1994 in 250, a partire dall'edizione 1995 Bosshard passa a gareggiare nella classe 500 utilizzando delle ROC Yamaha. Verso il termine della stagione viene anche scelto per portare al debutto la erede del progetto ROC Yamaha, la ELF 500 ROC.\nBosshard ha gareggiato fino al termine del 1996; in quest'ultimo anno di corse non ha per\u00f2 conquistato punti iridati.\nDopo il ritiro dalle competizioni la sua carriera professionale l'ha portato a diventare presidente della Certina, societ\u00e0 del Gruppo Swatch, che \u00e8 uno sponsor abituale nelle gare di motociclismo e automobilismo."}
{"id": "1732665", "revid": "1543377", "url": "https://it.wikipedia.org/wiki?curid=1732665", "title": "Qualificazioni al campionato mondiale di calcio 1954", "text": "Alle qualificazioni per la Coppa del Mondo 1954, ospitata in Svizzera, parteciparono 45 squadre, che si contesero i 16 posti disponibili per la fase finale. Due nazionali erano ammesse di diritto: la , quale paese organizzatore, e l', quale campione uscente, di modo che rimanessero da qualificare ancora 14 nazionali.\nLa FIFA rigett\u00f2 le richieste di iscrizione di , , , , e . Le restanti 37 nazionali furono divise in 13 gruppi, basati su criteri geografici:\n33 team giocarono almeno un match di qualificazione. In totale 57 gare di qualificazione vennero disputate, con 208 goal fatti (con una media di 3,65 gol per match).\nGruppi.\nI 13 gruppi avevano diversa composizione numerica e diverse regole per la qualificazione al mondiale:\nGruppo 1 (Europa).\n qualificata.\nGruppo 2 (Europa).\n qualificato.\nGruppo 3 (Europa).\n' e ' qualificate.\nGruppo 4 (Europa).\n qualificata.\nGruppo 5 (Europa).\n qualificata.\nGruppo 6 (Europa e Asia).\nSpagna e Turchia finirono a pari punti, per cui si rese necessario uno spareggio su un campo neutro per decidere quale delle due si sarebbe qualificata.\n qualificata per sorteggio.\nGruppo 7 (Europa).\n si ritira. qualificata automaticamente.\nGruppo 8 (Europa).\n qualificata.\nGruppo 9 (Europa e Africa).\n qualificata.\nGruppo 10 (Europa e Asia).\n qualificata.\nGruppo 11 (Sudamerica).\n si ritira.\n qualificato.\nGruppo 12 (Nordamerica, Centroamerica e Caraibi).\nGli giocarono tutte le loro gare all'estero.\n qualificato.\nGruppo 13 (Asia).\n si ritira.\n qualificata."}
{"id": "1732668", "revid": "180559", "url": "https://it.wikipedia.org/wiki?curid=1732668", "title": "BT.709", "text": "La raccomandazione ITU-R BT.709, nota comunemente con le abbreviazioni Rec. 709 o BT.709, definisce lo standard per il formato della televisione ad alta definizione. BT.709 e sRGB sono talvolta usati come sinonimi, ma la raccomandazione definisce gli standard di acquisizione e trasferimento di un segnale HDTV, mentre sRGB \u00e8 lo spazio colore di riferimento per la visualizzazione dei segnali.\nDettagli tecnici.\nRisoluzione.\nLa raccomandazione BT.709 specifica due diversi insiemi di risoluzione. la Parte 1 codifica i vecchi sistemi a 1125 e 1250 linee, mentre la Parte 2 codifica il nuovo sistema a 1080 linee. La Parte 1 \u00e8 obsoleta e non dovrebbe essere utilizzata.\nI sistemi compresi dalla Parte 2 hanno una risoluzione di 1920x1080 pixel, con pixel quadrato e rapporto d'aspetto di .\nRappresentazione digitale.\nLa BT.709 e tutti i sistemi derivati da essa (per esempio l'MPEG-2 e quindi l'ATSC e il DVD) usano una codifica a 8 bit con un valore di 16 per il nero e 235 per il bianco. Questo differisce notevolmente dai personal computer, che usano 0 per il nero e 255 per il bianco. I limiti di 16/235 (luma) e 16/240 (croma) derivano dalla raccomandazione ITU BT.601.\nCaratteristiche di trasferimento.\nI segnali RGB previsti dalla BT.709 E'R, E'G e E'B hanno una correzione di gamma di 1/2.2, cos\u00ec come definita nello spazio colore sRGB."}
{"id": "1732669", "revid": "614400", "url": "https://it.wikipedia.org/wiki?curid=1732669", "title": "B\u00e9la Balassa", "text": ""}
{"id": "1732673", "revid": "123567", "url": "https://it.wikipedia.org/wiki?curid=1732673", "title": "Mercato comune", "text": ""}
{"id": "1732675", "revid": "154326", "url": "https://it.wikipedia.org/wiki?curid=1732675", "title": "Ciao Frankie", "text": ""}
{"id": "1732687", "revid": "767487", "url": "https://it.wikipedia.org/wiki?curid=1732687", "title": "Tot\u00f2 Lopez", "text": "\u00c8 stato uno dei migliori registi italiani a cavallo degli anni \u201970 e \u201980.\nCaratteristiche tecniche.\nEra un regista di ottima tecnica,un numero 10 di fantasia e piedi buoni con una buona visione di gioco.\nCarriera.\nDal 1975 al 1980 ha giocato 5 stagioni in Serie A con la , totalizzando complessivamente 78 presenze, andando a segno in una sola occasione (nella sconfitta esterna contro il della stagione 1977-1978).\nNel 1980 passa al Palermo dove gioca tre ottime stagioni in Serie B sfiorando la promozione nel 1981-82 dove \u00e8 uno dei protagonisti con Gianni De Rosa, Gasperini, Giampaolo Montesano e De Stefanis vincendo nello stesso anno il premio Guerin d'oro di Serie B.\nNel 1983 ritorna al Bari retrocesso in Serie C dove \u00e8 capitano e protagonista della vittoria del campionato 1983-84, l'arrivo in semifinale di coppa italia 1983-84 e della promozione in Serie A 1984-85.\nIn carriera ha collezionato inoltre 359 presenze e 22 reti con le maglie di , e ."}
{"id": "1732689", "revid": "131145", "url": "https://it.wikipedia.org/wiki?curid=1732689", "title": "Parco dei Fontanili di Capralba", "text": "Il Parco dei Fontanili \u00e8 un PLIS istituito dalla Provincia di Cremona nel 2003 ed ampliato nel 2006 e nel 2012\nTerritorio.\nSi sviluppa sulla superficie territoriale di quattro comuni per un totale di 1.161 ettari.\nLo scopo del Parco \u00e8 quello di salvaguardare principalmente le risorgive, con la flora e la fauna di questi microhabitat, nonch\u00e9 i manufatti storici e di pregio, come i ponti, le cascine, i mulini, le strutture idrauliche.\nI Fontanili di Farinate sono stati scelti per diventare uno dei nuclei del progetto di educazione ambientale della Provincia di Cremona denominato \"Il territorio come ecomuseo\" ."}
{"id": "1732693", "revid": "63727", "url": "https://it.wikipedia.org/wiki?curid=1732693", "title": "Peugeot J7", "text": ""}
{"id": "1732696", "revid": "28592", "url": "https://it.wikipedia.org/wiki?curid=1732696", "title": "Secoli", "text": ""}
{"id": "1732697", "revid": "83531", "url": "https://it.wikipedia.org/wiki?curid=1732697", "title": "Lupe Fiasco", "text": "Vincitore di un Grammy Award, ha acquisito popolarit\u00e0 dal 2006, in seguito all'ottimo successo del suo album di debutto \"Food &amp; Liquor\" Il produttore ed artista Jay-Z ha descritto Lupe Fiasco come una \"ventata d'aria fresca\" nel mondo dell'hip hop, mentre la critica l'ha definito come la nuova avanguardia generazionale dell'hip hop.\nFiasco \u00e8 anche cofondatore e presidente della \"1st &amp; 15th Entertainment\", una casa discografica affiliata alla Atlantic Records.\nBiografia.\nWasalu Muhammad Jaco nasce il 16 febbraio 1982 a Chicago, Illinois, ed \u00e8 figlio di una cuoca e di un ingegnere.\nCresce in una famiglia musulmana afroamericana di West Chicago. Suo padre, membro delle pantere nere, \u00e8 un ingegnere e batterista africano che insegna karate in varie scuole, ed \u00e8 proprietario di un negozio d'armi.\nLupe passa le scuole medie alla Thornton Township High School ad Harvey, Illinois. All'inizio Lupe odiava l'Hip Hop per l'uso del linguaggio volgare e per la discriminazione delle donne, ma inizia ad appassionarsi ascoltando l'album di Nas, \"It Was Written\", del 1996.\nCrescendo Fiasco viene soprannominato dalla madre \"Lu\", l'ultima sillaba del suo nome (Wasalu). In seguito, prendendo spunto dal nomignolo di un suo amico delle scuole medie, questo soprannome diventa \"Lupe\". \"Fiasco\", invece, proviene dalla canzone \"Firm Fiasco\", contenuta nell'album del gruppo rap \"The Firm\".\n2001-2006: Gli inizi.\nAll'et\u00e0 19 anni Fiasco \u00e8 membro di un gruppo chiamato Da Pak. Dopo aver firmato per la Epic Records e aver pubblicato un singolo, il gruppo si scioglie. Dopo questa esperienza Lupe firma un contratto con la Arista Records, ma successivamente \u00e8 escluso dopo il licenziamento del suo presidente. Durante questo periodo fa delle apparizioni nei singoli \"\"Kiss Me\" e \"Didn't You Know\" di Tha' Rayne e \"This Life\" di K Foxx. Incide inoltre la canzone \"Coulda Been\"\" per la compilation di MTV Advance Warning. Inizia inoltre a pubblicare vari mixtape e a creare e sviluppare il suo fan club su internet.\nFiasco acquisisce popolarit\u00e0 nell'undie dopo l'uscita di vari mixtape, soprattutto \"Fahrenheit 1/15 Part I: The Truth Is Among Us\", \"Fahrenheit 1/15 Part II: Revenge of the Nerds\" e \"Fahrenheit 1/15 Part III: A Rhyming Ape\". Nel 2005, Fiasco collabora a due tracce del mixtape di Mike Shinoda, intitolato \"Fort Minor: We Major\" ed \u00e8 perfino membro attivo del forum su internet dei Fort Minor. Durante questo periodo il rapper Jay-Z sente parlare del giovane talento di nome Lupe Fiasco e lo aiuta a produrre quello che sarebbe diventato il suo album di debutto, \"Food &amp; Liquor\".\n2006-2007: Food &amp; Liquor.\nNel 2005 Fiasco appare nel singolo \"Touch the Sky\" del rapper Kanye West, tratto dall'album \"Late Registration\". Il singolo raggiunge la sesta posizione delle classifiche inglesi e la decima posizione della US Hot Rap tracks. Poco dopo pubblica il suo primo singolo, \"Kick, Push\", una canzone influenzata dal mondo dello skateboard. Con la sua popolarit\u00e0 che pian piano cresce, Fiasco annuncia l'uscita del suo primo album, \"Food &amp; Liquor\", che viene pubblicato il 19 settembre 2006. L'album viene prodotto da Jay-Z, Kanye West, Mike Shinoda, The Neptunes, Prolyfic e altri. Alcuni dei singoli pi\u00f9 noti di \"Food &amp; Liquor\" sono appunto \"Kick, Push\", \"I Gotcha\" e \"Daydreamin\"', che vede la partecipazione di Jill Scott. L'album viene candidato per 3 Grammy Award, incluso il premio per il \"Best Rap Album\". Lo stesso anno Lupe Fiasco viene nominato \"Breakout Man of the Year\" dalla rivista \"GQ\".\n2007-2008: The Cool.\nNel 2007 Lupe annuncia l'uscita del suo secondo album, \"The Cool\", un album di espansione dell'omonima canzone contenuta in \"Food &amp; Liquor\". Durante le registrazioni gli muore il padre e il suo socio in affari, Charles \"Chilli\" Patton, viene condannato a 44 anni di reclusione per aver tentato di offrirgli dell'eroina. L'album viene pubblicato nel dicembre 2007 negli Stati Uniti. Il primo singolo ad essere estratto dal disco \u00e8 Superstar, con la collaborazione di Matthew Santos. Il singolo in versione digitale viene pubblicato su iTunes il 25 settembre 2007 insieme ad un remix di \"Dumb It Down\". Le star del baseball Hanley Ram\u00edrez, Troy Tulowitzki, Ryan Zimmerman, Gerald Laird e Ryan Braun hanno perfino utilizzato il brano durante le loro battute. La canzone viene anche inclusa nella serie \"Hard Knocks\" della HBO. I singoli \"Put You on Game\" e \"Little Weapon\" vengono anche utilizzati nel trailer del film \"Street Kings\".\nSempre nel 2007 viene anche annunciata la creazione dei Child Rebel Soldier, un nuovo gruppo musicale formato da Fiasco, Kanye West e Pharrell Williams. I Child Rebel Soldier, o CRS, pubblicano anche un mixtape chiamato Rebel Music, con campionamenti e remix di canzoni provenienti da un album per ciascuno dei tre artisti: \"The Cool\", \"Graduation\" e \"Seeing Sounds\". Il mixtape vede anche la partecipazione di Jay-Z, Common e i N.E.R.D I CRS hanno anche pubblicato un singolo, \"US Placers\".\nIn un'intervista con la \"Village Voice\", Lupe rivela la scrittura di una novella dedicata ad un pulitore di vetri, intitolata \"Reflections of a Window Washer\". Nel 2008 Fiasco e la sua band, 1500 or Nothin, partecipano al West's Glow in the Dark Tour, al quale prendono parte anche artisti come Rihanna e i N.E.R.D. Il tour passa per varie citt\u00e0, inclusa la sua citt\u00e0 natale Chicago. Nel 2008 MTV nomina Fiasco \"7th Hottest MC in the Game\" e annuncia un remix di \"The Cool\" con la band electro house francese \"Justice\". Il brano \"Superstar\" \u00e8 stato anche incluso nel videogioco \"Lips\".\nAnni 2010.\nNell'aprile 2010 ha fondato il collettivo All City Chess Club con Pharrell Williams, B.o.B, Asher Roth, Wale, The Cool Kids, J. Cole e altri.\nNel luglio dello stesso anno ha pubblicato un EP con il nome Japanese Cartoon, progetto parallelo di stampo rock.\nNel periodo 2008-2010 registra l'album \"Lasers\", che viene pubblicato nel marzo 2011 da Atlantic Records e che vede la partecipazione di Trey Songz, John Legend e altri artisti. Il singolo \"The Show Goes On\" ha preceduto la pubblicazione dell'album di alcuni mesi.\nNel settembre 2012 \u00e8 uscito il quarto album in studio, \"Food &amp; Liquor II: The Great American Rap Album Part 1\". Si tratta di un album la cui produzione era iniziata gi\u00e0 nel 2009. A questo album partecipano, tra gli altri, Guy Sebastian e Bilal.\nNell'ottobre 2013 \u00e8 stato diffuso il singolo \"Old School Love\", che contiene il featuring di Ed Sheeran.\nPer il 20 gennaio 2015 \u00e8 fissata l'uscita di \"Tetsuo &amp; Youth\", quinto album in studio di Lupe Fiasco."}
{"id": "1732702", "revid": "203463", "url": "https://it.wikipedia.org/wiki?curid=1732702", "title": "Alberto Neuman", "text": "Biografia.\nNato a Buenos Aires, Alberto Neuman si \u00e8 formato fin dall'infanzia alla prestigiosa scuola di Galia Schalman e di Vincenzo Scaramuzza, erede della tradizione pianistica italiana e maestro dei pi\u00f9 celebri concertisti argentini, da Bruno Leonardo Gelber a Martha Argerich. \nIn Argentina partecipa ad audizioni dei pi\u00f9 grandi Maestri: Claudio Arrau, Byron Janis, Arthur Rubinstein, Friedrich Gulda e Arturo Benedetti Michelangeli (1949). \nFrequenta un seminario di Walter Gieseking, quindi conosce il direttore d'orchestra Carlo Zecchi che presto raggiunge in Italia per proseguire gli studi e con cui dar\u00e0 diversi concerti.\nEsordisce nel dicembre 1951 alla RAI con un concerto radiofonico; l'anno dopo consegue il diploma di perfezionamento pianistico all'Accademia Nazionale di Santa Cecilia di Roma con Carlo Zecchi, ottenendo in seguito la cattedra di pianoforte all'Istituto musicale \"Gaspare Spontini\" di Ascoli Piceno.\nPartecipa a seminari di Frank Martin e, nel 1957, di Wilhelm Kempff a Positano, con cui registra a due pianoforti per RadioRai.\nDal 1960 al 1964 \u00e8 allievo di Arturo Benedetti Michelangeli ai corsi di perfezionamento pianistico tenuti a Bolzano, Arezzo e Moncalieri dal Maestro, che di lui scrisse: \"Ha fatto tesoro dei miei insegnamenti\". \u00c8 ancora con Michelangeli nel 1966 per un seminario all'Accademia Chigiana di Siena.\nPer tre anni studia semiologia gregoriana con Eug\u00e8ne Cardine al Pontificio Istituto di Musica Sacra di Roma.\nAlla fine degli anni sessanta partecipa come pianista (e, talora, percussionista) all'attivit\u00e0 del gruppo d'improvvisazione \"Team\" di \"Nuova Consonanza\", fondato da Mario Bertoncini, con cui realizza un'incisione uscita anni dopo in un LP per l'etichetta RZ.\n\u00c8 stato tra i finalisti del Concorso Busoni di Bolzano. Al Concorso internazionale G.B. Viotti di Vercelli, dopo alcuni prestigiosi piazzamenti in precedenti edizioni, nel 1961 vince il Primo Premio assoluto e la medaglia d'oro del Rotary internazionale.\nNei primi anni sessanta fonda a Roma una scuola musicale con Maura Cova (anch'ella allieva di Arturo Benedetti Michelangeli), quindi si trasferisce in Francia dove d\u00e0 concerti ed incide dischi con il compositore greco Mik\u012bs Theod\u014drak\u012bs.\nGi\u00e0 assistente del celebre musicologo Fedele D'Amico per la cattedra di Storia della Musica all'Universit\u00e0 \"La Sapienza\" di Roma, \u00e8 stato docente di pianoforte al Conservatoire Sup\u00e9rieur di Parigi e al Conservatorio di Angoul\u00eame in Francia, localit\u00e0 di cui \u00e8 da anni cittadino onorario.\nHa all'attivo diverse esperienze cinematografiche: nel 1965 incide la Sonata n. 14 in Do diesis minore, Op. 27 n. 2 \"Al chiaro di luna\" di Beethoven per la colonna sonora di uno dei quattro episodi del film \"Marcia nuziale\" di Marco Ferreri. Inoltre suona in due pellicole di Fernando E. Solanas: \"Le regard des autres\" (\"Lo sguardo degli altri\") (1980), documentario di carattere sociale per cui compone la colonna sonora e \"Tangos, l'exil de Gardel\" (1985), sul grande compositore Carlos Gardel, dove ha pure una piccola parte come attore.\nCome esperto della Corte di Giustizia di Parigi per la propriet\u00e0 letteraria ed artistica si \u00e8 fra l'altro occupato delle cause di plagio che hanno coinvolto popstar come Michael Jackson o gli autori del motivo della Lambada.\nHa dato concerti in Europa e in America, collaborando fra l'altro con le orchestre del Teatro Col\u00f3n de Buenos Aires, la Filarmonica di Monaco di Baviera, dei Pomeriggi Musicali di Milano e del Teatro la Fenice di Venezia, con cui ha inciso per la radio. Negli ultimi anni tiene esclusivamente \"recital\" solistici.\nNel 2002 ha partecipato al Festival internazionale di Osaka in Giappone, dove ha ricevuto una medaglia d'oro e registrato un CD. Nel 2003 ha effettuato una tourn\u00e9e in Finlandia, presentando sia autori classici, da Bach a Fryderyk Chopin, sia uno speciale repertorio di tango da Stravinskij a Piazzolla. Neuman \u00e8 stato il primo pianista di formazione classica a incidere musiche di Astor Piazzolla negli anni settanta, sotto la guida dello stesso compositore che ebbe modo di dichiarare: \"\u00abRisurrezione dell'Angelo diventa un classico sotto le dita di Alberto\u00bb\". Anche il maestro Arturo Benedetti Michelangeli aveva suggerito ad Alberto di non trascurare la musica sudamericana dopo aver ascoltato le sue improvvisazioni. Il suo repertorio di tango include numerose curiosit\u00e0 e pu\u00f2 anche capitare che il concertista, durante i suoi \"recital\" pianistici, canti melodie di Alberto Ginastera, Mattos Rodriguez, e molti altri.\nHa inciso dischi in Germania, Francia e Giappone per le etichette Arion, Buda e Hybrid.\nAlberto Neuman stava scrivendo un metodo dedicato ai fondamenti della tecnica di Arturo Benedetti Michelangeli, rimasta finora quasi completamente sconosciuta ed un libro di ricordi delle sue esperienze musicali.\nNegli ultimi anni Neuman presenta in tour con notevole successo una forma di r\u00e9cital-conferenza in cui illustra con brevi spiegazioni e gustosi aneddoti i diversi pezzi del programma, soffermandosi in particolare sulle indicazioni e gli insegnamenti ricevuti dal maestro Arturo Benedetti Michelangeli e presentando anche brani particolari, tra cui l\"'Adagio\" dalla Sonata in Sol maggiore, Op. 1 n. 11 di Giovanni Battista Grazioli (nell'armonizzazione di Michelangeli) ed il \"Carillon\" di Giuseppe Benedetti Michelangeli, padre del Maestro. Porta questo progetto a Bolzano (2006), Parigi (2007) e, nel 2008, in tour in varie citt\u00e0 d'Italia, tra cui Brescia (citt\u00e0 natale di Michelangeli), dove vien premiato dalla Provincia con una targa per meriti artistici.\nTra i pi\u00f9 noti allievi di Alberto Neuman ricordiamo i pianisti Manuel Rocheman, Catherine Imbert, Anne Lovett, Antoine Herv\u00e9, Christophe Sirodeau, Michel Bourdoncle e Axel Lenarduzzi.\nRepertorio.\nPianista di eccellente tecnica e rara sensibilit\u00e0, Neuman padroneggia un repertorio molto vasto che spazia da Bach alla letteratura pianistica dell'Ottocento e Novecento sino alla musica contemporanea. Particolare attenzione \u00e8 rivolta alle composizioni di autori sudamericani.\nDiscografia.\nA suo nome:\nCollaborazioni:"}
{"id": "1732704", "revid": "729019", "url": "https://it.wikipedia.org/wiki?curid=1732704", "title": "Stazione di Meolo", "text": "La stazione ferroviaria di Meolo \u00e8 una stazione ferroviaria situata al chilometro 23+952 della linea Venezia-Trieste e posta a servizio dell'omonimo comune.\nStoria.\nLa disattivazione della stazione.\nLa stazione \u00e8 impresenziata sin dal 1999, quando le allora Ferrovie dello Stato decisero di ridurre il personale addetto presso stazioni e quindi fu tagliato quello in servizio presso quest'impianto. La tratta \u00e8 oggi gestita in telecomando dal posto centrale SCC di Mestre.\nFino agli anni ottanta, la stazione era dotata di uno scalo merci, con l'annesso di Magazzino Merci, che serviva le allora emergenti industrie della zona e il vicino consorzio agrario.\nI recenti lavori alla viabilit\u00e0 circostante.\nNelle sue vicinanze sono stati soppressi i tre passaggi a livello di via Ca' Tron, di via San Filippo e di via Roma, i quali sono stati sostituiti da un sottopasso stradale, inaugurato nel novembre 2006, e dal sottopasso ciclabile di via Roma, inaugurato nel marzo 2008. Il sottopasso \u00e8 stato costruito dove un tempo sorgeva lo scalo merci.\nIn occasione della costruzione di queste opere, la stazione \u00e8 stata dotata di un nuovo parcheggio per complessivi ottanta posti auto sul lato sud e relativo nuovo accesso ai binari, mentre ormai \u00e8 concluso anche l'ampliamento del parcheggio gi\u00e0 esistente sul lato nord, per altri 100 posti auto. In prima battuta era prevista la demolizione dell'ormai fatiscente scalo merci, invece ne \u00e8 stato proposto il recupero ad uso delle associazioni locali.\nIl parcheggio sud, inoltre, viene sfruttato, vista la posizione defilata rispetto al paese, come location per concerti e manifestazioni, fra i quali la pi\u00f9 importante \u00e8 la Sektember Fest, organizzata dall'associazione culturale meolese Gruppo Ombra.\nGli sviluppi futuri.\nLa stazione \u00e8 destinata a subire un notevole rinnovamento nei prossimi anni, quando inizieranno i lavori del secondo stralcio dell'SFMR fra Quarto d'Altino e Portogruaro. In questo caso verranno adeguati i servizi di stazione: innanzitutto verranno rialzati i marciapiedi su ambo i lati, per agevolare l'incarrozzamento dell'utenza, e verranno installate, secondo lo standard, pensiline e panchine. Inoltre verr\u00e0 ultimata l'apertura di un nuovo ingresso sul lato sud, verso il parcheggio che diverr\u00e0 un notevole nodo d'interscambio. In questa maniera la metropolitana di superficie diverr\u00e0 un mezzo appetibile per raggiungere Venezia, Mestre e Padova.\nIn occasione dell'avvio della seconda fase dell'SFMR verr\u00e0 inoltre realizzato un nuovo parcheggio sul lato Ovest della stazione e la viabilit\u00e0 sul piazzale antistante verr\u00e0 regolata mediante realizzazione di una rotatoria. Inoltre si attende il recupero del vecchio scalo merci in maniera tale da destinarlo come sede di alcune associazioni che operano nel territorio comunale, come l'Associazione Volontari di Protezione Civile.\nGli ultimi progetti relativi alla ferrovia Alta Capacit\u00e0 fra Venezia e Trieste non prevedono un diretto coinvolgimento della stazione di Meolo in quanto questa nuova linea correr\u00e0 quasi sicuramente parallelalemente alla A4, facendo coincidere i lavori di realizzazione con quelli di adeguamento dell'autostrada con costruzione della terza corsia.\nStrutture ed impianti.\nLa stazione \u00e8 composta da un fabbricato viaggiatori a due livelli. Attualmente (2008) \u00e8 accessibile solo un locale di passaggio dove si trovano un telefono pubblico e la bacheca con gli orari gli avvisi. Era presente un'emettitrice di biglietti, ma dopo essere resa fuori servizio a causa di atti vandalici sin dal 2007, \u00e8 stata definitivamente rimossa nel marzo 2010. Il fabbricato era inoltre dotato di una sala d'aspetto e dei bagni pubblici, i quali sono stati smantellati per evitare che vi dimorassero durante la notte i senzatetto, e gli uffici dei Dirigenti Movimento. Al piano superiore vi era invece un alloggio per il personale.\nLa stazione \u00e8 dotata anche di uno schermo a LED con le informazioni sui treni in partenza e di altoparlanti che diffondono annunci automatici.\nPoco distante dall'edificio sul marciapiede del binario 1 in direzione Venezia, vi \u00e8 inoltre un locale di servizio dove sono collocate delle strumentazioni di servizio alla linea ferroviaria.\nIl piazzale \u00e8 composto da due binari di corsa della linea ferroviaria, ognuno dei quali specializzato per una direzione: presso il binario 1 sostano i treni diretti a Portogruaro e Trieste, mentre presso il secondo fermano i treni diretti a Mestre e Venezia. Entrambi i marciapiedi sono in grado di ricevere treni anche di notevole lunghezza, per esempio quelli fino a otto carrozze e motrice.\n\u00c8 presente un sottopasso che non risulta accessibile alle persone con disabilit\u00e0.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le regioni interessate.\nServizi.\nLa stazione dispone dei seguenti servizi:"}
{"id": "1732713", "revid": "228587", "url": "https://it.wikipedia.org/wiki?curid=1732713", "title": "Sobor", "text": ""}
{"id": "1732714", "revid": "123702023", "url": "https://it.wikipedia.org/wiki?curid=1732714", "title": "Mick Blue", "text": "Con 4222 film come attore, \u00e8 considerato uno dei pi\u00f9 prolifici attori ancora in attivit\u00e0.\nBiografia.\nMichael Omelko \u00e8 nato a Graz il 9 settembre 1976 e ha fatto il suo debutto nel cinema pornografico nel 2000: da allora ha preso parte a oltre quattromila film pornografici.\nNel 2004 ha ricevuto tre candidature agli AVN Awards di Las Vegas come miglior interprete straniero, miglior scena di coppia e miglior scena anale. Nello stesso anno ha debuttato a Vienna nell'opera teatrale \"Bambiland\" del premio Nobel Elfriede Jelinek. Nel gennaio 2005 ha firmato un contratto esclusivo come interprete e regista con Zero Tolerance Entertainment.\nIl suo debutto alla regia \u00e8 stato intitolato \"Meet the Fuckers\". Ha diretto anche per Elegant Angel usando lo pseudonimo Grazer (cio\u00e8 \u00abcittadino di Graz\u00bb in tedesco).\nNel giugno 2015 insieme alla moglie Anikka Albrite e Maestro Claudio ha fondato la casa di produzione BAM Visions per Evil Angel. Oltre a recitare in film e documentari pornografici, come il film documentario austriaco intitolato \"Porn Unplugged\", \u00e8 apparso nel ruolo di DJ nel film austriaco del 2015 \"Chimney or Pit\". \u00c8 stato inserito nella lista delle pi\u00f9 grandi stelle del porno del 2016 secondo CNBC.\nVita privata.\nHa sposato la collega statunitense Anikka Albrite nel marzo 2014. Albrite ha affermato che la coppia ha una relazione molto monogama nella loro vita privata. Nel 2015 hanno rispettivamente vinto l'AVN Award come interprete maschile e femminile dell'anno, rendendoli di fatto la prima coppia sposata nella storia degli AVN Awards a vincere entrambi i premi contemporaneamente."}
{"id": "1732717", "revid": "599013", "url": "https://it.wikipedia.org/wiki?curid=1732717", "title": "Giovanni Carlo Ferrari", "text": "Carriera.\nGli inizi.\nNativo di Arcene, in provincia di Bergamo, crebbe calcisticamente nelle giovanili del : nel 1966 fu aggregato alla prima squadra, senza per\u00f2 esordire. Ceduto alla , esord\u00ec nel calcio professionistico nel 1967-1968, in Serie D: con i \"molossi\", infatti, mise a segno quattro reti in 12 gare. Passato nella stagione successiva al , in Serie D, vinse con la squadra il girone B, conquistando cos\u00ec la promozione nella categoria superiore, nella quale militer\u00e0 per due anni con la maglia brianzola: in totale, con il Seregno gioc\u00f2 105 partite mettendo a segno 35 gol. Dopo un breve periodo al Rovereto, durato pochi mesi, pass\u00f2 al , nel quale marc\u00f2 undici reti in 28 gare nella stagione 1971-1972 che termin\u00f2 con la promozione del Brindisi in Serie B.\nNel campionato successivo vest\u00ec invece la maglia del Lecce, sempre in Serie C, dove fece registrare la sua migliore stagione dal punto di vista realizzativo, segnando 26 reti in 36 partite giocate che gli valsero il titolo di capocannoniere del girone C della Serie C, portando la squadra al secondo posto nel girone dietro l'Avellino. L'anno dopo segn\u00f2 invece dieci gol in 27 gare, per un totale di 36 marcature complessive con la maglia dei salentini.\nNel 1974-1975 venne ingaggiato dall', salendo quindi di categoria ed esordendo in Serie B, dove mise a segno otto reti in 35 presenze.\nL'esordio in Serie A con la Lazio.\nLe buone stagioni con il Lecce e l'Avellino gli valsero un ingaggio con la , con la quale esord\u00ec in Serie A il 2 novembre 1975 nella gara Lazio-Bologna 1-1; la prima rete arriv\u00f2 invece il 1\u00ba febbraio 1976, nella gara contro il vinta per 3-2 dai capitolini. Il gol siglato ai lariani rimase per\u00f2 l'unico con la maglia biancoceleste: chiuso infatti dal giovane Bruno Giordano, l'attaccante bergamasco gioc\u00f2 solo sei gare di campionato, venendo usato con pi\u00f9 continuit\u00e0 in Coppa UEFA e in Coppa Italia senza per\u00f2 andare in gol nelle due competizioni. A fine stagione, la societ\u00e0 decise di cederlo.\nGli ultimi anni di carriera.\nFerrari venne acquistato dal Cagliari nell'estate 1976, dove si ritrov\u00f2 a fare la riserva di Pietro Paolo Virdis e Luigi Piras: con la maglia rossobl\u00f9, squadra al tempo militante in Serie B, gioc\u00f2 comunque 15 partite mettendo a segno cinque gol. Nell'ottobre 1977 venne poi ceduto alla , sempre nella serie cadetta, dove disput\u00f2 27 gare da titolare siglando tredici marcature.\nNel 1978-1979 gioc\u00f2 una stagione con il Pescara che raggiunse la promozione in Serie A (sei reti in 25 partite) prima di tornare al Monza, sua squadra d'origine, dove disput\u00f2 due campionati di Serie B, siglando otto reti in 44 gare. Termin\u00f2 la carriera con la e infine con la Brembillese in Serie C2 nel 1983-1984.\nIn carriera ha totalizzato complessivamente 6 presenze e 1 rete in Serie A, e 146 presenze e 40 reti in Serie B."}
{"id": "1732721", "revid": "767487", "url": "https://it.wikipedia.org/wiki?curid=1732721", "title": "White Sulphur Springs (Montana)", "text": "White Sulphur Springs \u00e8 un comune degli Stati Uniti, capoluogo della contea di Meagher (Meagher County), nello Stato del Montana.\nLa popolazione era di 984 abitanti nel censimento del 2000, 967 secondo una stima del 2007."}
{"id": "1732723", "revid": "232134", "url": "https://it.wikipedia.org/wiki?curid=1732723", "title": "Havana Affair", "text": ""}
{"id": "1732728", "revid": "767487", "url": "https://it.wikipedia.org/wiki?curid=1732728", "title": "I tre desideri", "text": "I tre desideri \u00e8 un film del 1937 diretto da Giorgio Ferroni e Kurt Gerron.\nCritica.\nFilippo Sacchi su il Corriere della Sera del 19 dicembre 1937 \"... Il film vorrebbe essere una parafrasi moderna, della vecchia storia applicata sulle vicende di una ragazza con ambizioni teatrali e di un giovane ingegnere, con ambizioni inventorie, ma non ha n\u00e9 il profumo n\u00e9 lo spirito, che il genere di queste allegorie richiede, e soprattutto non ne ha nemmeno il senso, perch\u00e9 per amore del lieto fine gli autori hanno rinunciato all'ironica moralit\u00e0 finale...\""}
{"id": "1732730", "revid": "1226", "url": "https://it.wikipedia.org/wiki?curid=1732730", "title": "Palazzo della comunit\u00e0", "text": ""}
{"id": "1732731", "revid": "1924342", "url": "https://it.wikipedia.org/wiki?curid=1732731", "title": "Food &amp; Liquor", "text": "Food &amp; Liquor \u00e8 l'album di debutto del rapper statunitense Lupe Fiasco uscito nel 2006."}
{"id": "1732733", "revid": "1528507", "url": "https://it.wikipedia.org/wiki?curid=1732733", "title": "BT.601", "text": "La raccomandazione ITU-R BT.601, comunemente conosciuta con le abbreviazioni Rec. 601 o BT.601, o anche, molto comunemente, con il suo nome precedente, CCIR 601, \u00e8 uno standard pubblicato dalla CCIR (Comit\u00e9 consultatif international pour la radio, ora ITU-R) per la codifica di segnali video analogici interlacciati in forma digitale. Lo standard include metodi per la codifica di segnali a 525 linee e 60 Hz e 625 linee e 50 Hz, con 720 campioni per linea di luminanza e 360 di crominanza. Lo schema di codifica dei colori \u00e8 noto come YUV , che \u00e8 il rapporto dei campioni Y:Cb:Cr (luminanza:blu:rosso). Per una coppia di pixel, i dati sono immagazzinati nell'ordine Y1:Y2:Cb:Cr, con i campioni di crominanza insieme al primo campione di luminanza.\nIl segnale CCIR 601 pu\u00f2 essere trattato come un segnale analogico a componenti codificato digitale, e include di conseguenza dati per la sincronizzazione orizzontale e verticale e gli intervalli di ritorno relativi. Indipendentemente dalla cadenza di ripresa, la frequenza di campionamento della luminanza \u00e8 di 13,5 MHz. La quantizzazione della luminanza \u00e8 di almeno 8 bit, e almeno 4 bit per ciascun canale di crominanza.\nLa prima versione del CCIR 601 definiva solo un'interfaccia parallela, ma le versioni successive hanno introdotto la famiglia di protocolli seriali nota come SDI oggi di vastissimo impiego. Il protocollo seriale a 8 bit (216 Mbit/s) era un tempo usato nei videoregistratori digitali D1: gli standard moderni usano una tabella di codifica per estendere la quantizzazione a 9 o 10 bit per migliorare le prestazioni su linee di trasmissione lunghe. La versione pi\u00f9 comune del protocollo \u00e8 di gran lunga la SDI a 10 bit (standardizzata in seguito come \"SMPTE 259M\"), di impiego pressoch\u00e9 universale in ambito professionale. Questo formato, impiegato in origine nei videoregistratori D5, ha un data rate di 270 Mbit/s. Nelle applicazioni in 16:9 si usa talvolta una variante a 360 Mbit/s.\nEsiste una versione a 8 bit che trasmette solo i dati del video attivo, con un bitrate ridotto a 165.9 Mbit/s.\nIn ogni campione a 8 bit, il valore 16 \u00e8 usato per il nero e il 235 per il bianco, permettendo cos\u00ec una certa tolleranza alla sovra e sottoesposizione. I valori 0 e 255 sono utilizzati per la codifica dei sincronismi. I valori Cb e Cr usano il valore 128 per codificare un valore 0, come un'area bianca, grigia o nera.\nIl formato video CCIR 601 \u00e8 stato riutilizzato in numerosi standard, come l'MPEG."}
{"id": "1732746", "revid": "371529", "url": "https://it.wikipedia.org/wiki?curid=1732746", "title": "Superciuk", "text": "Superciuk \u00e8 un personaggio immaginario creato da Max Bunker (pseudonimo di Luciano Secchi) per la serie a fumetti \"Alan Ford\". Fu disegnato per la prima volta da Magnus e rappresenta, fin dalla sua prima apparizione nel n. 26 dell'agosto 1971, una delle figure di maggior successo della testata tanto da contribuire al rilancio della stessa con la prima storia dove comparve come antagonista, suddivisa in tre episodi consecutivi, la quale ottenne tre ristampe raggiungendo una tiratura di oltre 100.000 copie. \u00c8 inoltre coprotagonista del cortometraggio animato ispirato alla serie, \"Alan Ford e il gruppo TNT contro Superciuk\".\nGenesi del personaggio.\nMax Bunker ha rivelato che prese spunto per la creazione del personaggio dal portinaio dello stabile milanese dove risiedeva all'epoca, il quale ogni mattina lo salutava con un alito gi\u00e0 pesantemente compromesso dall'alcol, emanando un notevole olezzo nell'aria. L'uomo venne cos\u00ec soprannominato \"Semper ciuc\", che in dialetto milanese significa \"sempre ubriaco\". Da l\u00ec al nome \"Superciuk\" il passo fu breve. Secchi, avendo da poco importato in Italia i supereroi Marvel per gli albi della casa Editoriale Corno, ebbe l'idea di fare una parodia di questi ultimi ideando un antagonista da contrapporre agli agenti segreti del Gruppo TNT.\nBiografia del personaggio.\nSuperciuk \u00e8 l'alter ego di Ezechiele Bluff, un povero spazzino irascibile e dedito all'alcol il quale, a causa dell'esplosione di una distilleria, acquisisce una sorta di superpotere: una fiatata alcolica dall'odore nauseante che gli consente di mettere fuori combattimento qualsiasi avversario. Sfruttando questa caratteristica che alimenta con continue bevute di barbera di pessima qualit\u00e0 o altri vini, diventa un criminale camuffando la propria identit\u00e0 con un costume composto da una maschera, una mantellina e un corsetto che rende irriconoscibile la sua altrimenti pingue figura; inoltre ha con s\u00e9 un fiasco e un palloncino che gli consente di volare. Odiando i poveri in quanto brutti e sporchi, li deruba per donare poi il maltolto ai ricchi; questo perch\u00e9 nel suo lavoro di netturbino si imbatte spesso in un'umanit\u00e0 miserevole, poco attenta all'igiene, mentre invece i ricchi sono a suo dire educati e rispettosi della pulizia delle strade. Questa caratteristica ne fa un'ironica inversione rispetto al personaggio di Robin Hood, che invece rubava ai ricchi per donare ai poveri.\nDopo aver perso il superpotere, nel n. 143 lo riacquista grazie ai pomodori alla cipolla agliata.\nSuperciuk \u00e8 coniugato con Beppa Giosef, di cui subisce le continue angherie."}
{"id": "1732747", "revid": "547992", "url": "https://it.wikipedia.org/wiki?curid=1732747", "title": "Francesco Brignani", "text": "Biografia.\n\u00c8 scomparso nel 1993 a 45 anni, stroncato da una trombosi mentre faceva footing.\nCarriera.\nGiocatore.\nProveniente dalle giovanili dell', senza riuscire ad approdare in prima squadra, disputa la stagione 1968-1969 in Serie B con la maglia del , che chiude il torneo all'ultimo posto. Resta tuttavia fra i cadetti trasferendosi al , appena retrocesso dalla massima serie, contribuendo con 21 presenze e una rete alla vittoria del campionato e al conseguente immediato ritorno in Serie A.\nNella stagione 1970-1971 esordisce in massima serie in occasione del pareggio esterno col dell'11 ottobre 1970 e con 20 presenze complessive contribuisce all'ottimo nono posto finale dei lombardi. A fine stagione tuttavia viene ceduto al in Serie B. In Romagna Brignani disputa quattro stagioni, ottenendo la prima storica promozione della stagione 1972-1973 e una salvezza nelle due stagioni successive, realizzando la sua unica rete in massima serie in occasione del pareggio esterno contro la del 16 dicembre 1973.\nNell'estate 1975 passa alla insieme a Paolo Ammoniaci in uno scambio con Mario Frustalupi e Giancarlo Oddi, per sostituire in cabina di regia proprio Frustalupi. Dopo l'esonero dell'allenatore Giulio Corsini Brignani perde il posto da titolare e la Lazio ottiene la salvezza all'ultima giornata. A fine stagione viene ceduto al , in Serie B.\nIn Sicilia Brignani disputa due campionati cadetti da titolare e uno a \"mezzo servizio\", quindi prosegue la carriera in Serie C. In carriera ha totalizzato complessivamente 80 presenze e una rete in Serie A e 232 presenze e 11 reti in Serie B.\nAllenatore.\nDopo la carriera calcistica cerc\u00f2 di iniziare una carriera da allenatore. Nel 1991 allen\u00f2 per alcune partite il , lasciando per\u00f2 la squadra dopo alcuni pareggi."}
{"id": "1732749", "revid": "228587", "url": "https://it.wikipedia.org/wiki?curid=1732749", "title": "SMPTE 259M", "text": "Lo SMPTE 259M \u00e8 uno standard pubblicato dalla SMPTE che \"... descrive un'interfaccia digitale seriale a 10 bit operante a 143/270/360 Mb/s.\" \nLo scopo dello SMPTE 259M \u00e8 di definire un'interfaccia seriale digitale (su cavo coassiale), nota nell'uso comune come \"SDI\" o \"SD-SDI\" per indicare specificatamente segnali televisivi a SDTV.\nSono definiti quattro bitrate, normalmente usati per trasferire i seguenti formati video:"}
{"id": "1732753", "revid": "52945", "url": "https://it.wikipedia.org/wiki?curid=1732753", "title": "CCIR 601", "text": ""}
{"id": "1732754", "revid": "28592", "url": "https://it.wikipedia.org/wiki?curid=1732754", "title": "Zemskij Sobor", "text": ""}
{"id": "1732755", "revid": "767487", "url": "https://it.wikipedia.org/wiki?curid=1732755", "title": "The Cool", "text": "The Cool \u00e8 il secondo album del rapper statunitense Lupe Fiasco, uscito a fine 2007."}
{"id": "1732760", "revid": "28592", "url": "https://it.wikipedia.org/wiki?curid=1732760", "title": "Concilio ecclesiastico", "text": ""}
{"id": "1732763", "revid": "28592", "url": "https://it.wikipedia.org/wiki?curid=1732763", "title": "Rappresentanti", "text": ""}
{"id": "1732764", "revid": "1862310", "url": "https://it.wikipedia.org/wiki?curid=1732764", "title": "Caraglio", "text": "Caraglio (\"Caraj\" in piemontese, \"Car\u00e0i\" in occitano) \u00e8 un comune italiano di abitanti della provincia di Cuneo in Piemonte. Faceva parte della Comunit\u00e0 montana Valli Grana e Maira.\nGeografia fisica.\nIl comune si trova allo sbocco della Valle Grana sulle rive del Torrente Grana.\nStoria.\nMateriali archeologici risalenti all'et\u00e0 del ferro testimoniano la presenza di popolazioni ligure e celtiche.\nSono state rinvenute strutture architettoniche quali un impianto termale, abitazioni private, epigrafi e materiale numismatico databili tra il I secolo a.C. e il IV secolo a.C.\nIl nome origina dal latino \"Cadralius\", \"Quadralius\", riferito alla centuriazione quadrata romana della zona, essendo un importante presidio della viabilit\u00e0 romana diretta verso le Gallie. La frequentazione del territorio in et\u00e0 romana fu molto intensa, e documentata con pi\u00f9 evidenza in un nucleo posto presso la frazione \"San Lorenzo\". Altre ipotesi, meno probabili e pi\u00f9 tardive rispetto al toponimo latino, lo danno invece come il paese del \"caro-aglio\", riferito al fatto che il clima e il terreno calcareo della Valle Grana permisero lo spuntare di una particolare variet\u00e0 di aglio (\"l'aj d' Caraj\"), molto delicato e digeribile, a tal punto da produrre poca alitosi, recentemente inserito in un Consorzio a tutela di prodotto tipico.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nIl nome di Caraglio compare per la prima volta in un documento del 984, nel quale il marchese Manfredo don\u00f2 ad Alineo e Anselmo Caraglio e Cervere, i documenti attestano la presenza della villa medioevale alle falde della collina sulla quale sorgeva un importante castello citato per la prima volta per\u00f2 volta nel 1128. Fino al 1244, Caraglio rest\u00f2 sottoposta ai marchesi di Saluzzo. \nNel 1198 i caragliesi oppressi dal sovrano si unirono, in seguito tre loro rappresentanti si riunirono sull'altipiano cuneese dove sorgeva una cappella intitolata a Nostra Signora del Bosco per decidere il da farsi. Quello stesso giorno cominci\u00f2 la rivolta, il castello di Caraglio prese fuoco e poco dopo si videro fiamme provenire da Boves e Cervasca. I nobili vennero cacciati o trucidati, i caragliesi per\u00f2 decisero di scappare e si rifugiarono dove oggi sorge Cuneo. L'altipiano era propriet\u00e0 dell'abate di Pedona che accett\u00f2 di ospitarli, la nuova citt\u00e0 contava circa duecento uomini e le loro famiglie.\nSi susseguirono diversi Signori fino all'affermazione dei Savoia. Coinvolto nei problemi della Riforma, il paese si svilupp\u00f2 soprattutto dal XVI secolo. \nSin dal 1500 infatti, \u00e8 stata trovata presenza di eretici, per questo motivo vennero bruciati un uomo e tre donne. Caraglio diventa francese e gli ugonotti demoliscono in parte la chiesa di San Paolo e San Giovanni e cacciarono i sacerdoti cattolici. L'8 maggio gli eretici hanno l'ordine di dichiararsi entro una settimana, il 10 giugno vengono banditi. Emanuele Filiberto arriva a Caraglio ad agosto nel corso del XVI secolo nel momento conclusivo della lotta religiosa e politica contro la Riforma, si assiste all'annientamento della fiorente Chiesa Riformata di Caraglio. Nel 1620-1621 la chiesa di San Paolo venne restaurata e consacrata dal vescovo di Saluzzo il 13 giugno 1621 festa di Sant'Antonio da Padova.\nFior\u00ec pi\u00f9 tardi l'agricoltura, specialmente con l'allevamento del baco da seta. Vi erano quattro filande e un filatoio che davano lavoro a pi\u00f9 di seicento persone. Nacque una Societ\u00e0 di mutuo soccorso ed in seguito una Cassa rurale, mentre nel 1879 fu inaugurata la linea tramviaria Cuneo-Caraglio-Dronero.\nLa lotta partigiana.\nCaraglio ricopr\u00ec un ruolo attivo e importante per la lotta partigiana della Valle Grana, con la ritirata dalla Francia della IV Armata l'equipaggiamento militare venne abbandonato ovunque e i partigiani lo rivendicarono costituendo un arsenale significativo che nascosero nelle grange della Vallera e di Valgrana. L'ex carabiniere Parisi organizza un gruppo armato costituito da una quarantina di soldati della IV Armata che si insediano a Valgrana, Bernezzo, Monterosso Grana e alla Vallera. Con l'uccisione di Parisi ad opera dei tedeschi il 27 novembre 1943 i partigiani lasciano la frazione caragliese. Negli ultimi mesi dell'anno si tengono a Caraglio e a Valgrana numerosi incontri segreti partigiani che vedono la partecipazione, tra gli altri, di Duccio Galimberti e Nuto Revelli. Nel 1944 i tedeschi cominciano i rastrellamenti nella vallata e comincia la controffensiva partigiana con il combattimento di San Matteo di Cavoira il 14 gennaio che vede uscirne Galimberti ferito. Il 31 marzo da Cuneo parte un'offensiva tedesca verso la Valle Grana, la banda di Ettore Rosa della Valle Maira che si stava muovendo verso Castelmagno per andare in aiuto di quella gi\u00e0 presente nell'alta valle di Alberto Bianco conter\u00e0 diversi morti e feriti, 15 prigionieri di cui 13 saranno fucilati.\nIl 29 dicembre viene ucciso il soldato repubblichino Albertengo, provocando la risposta fascista che il giorno seguente perquisisce paese e frazioni, interrogando decine di persone e concludendosi con l'arresto di sette uomini che verranno trucidati dove era stato assassinato il soldato fascista. A questi martiri verr\u00e0 dedicata una via e un monumento che riporta i loro nomi: Attilio Casasso (direttore della Cassa Rurale), Damiano Piasco (medico condotto), i giovani Giuseppe Rebuffo, Giovanni Mattiauda e Serafino Bottasso, Nicola Anitrini (elettricista originario di Brescia), e il commerciante Battista Serra.\nCon il correre della storia il fascismo e la Repubblica di Sal\u00f2 giungono verso la fine, il 25 aprile 1945 i partigiani chiedono, per mezzo di don Luigi Calandri (viceparroco di Valgrana), alle brigate nere di arrendersi, queste lasciano Bernezzo per rifugiarsi a Caraglio dove riescono a rinforzarsi. Don Lorenzo Borsotto, viceparroco caragliese chiede nuovamente, come mediatore delle bande partigiane, la resa dei nazi-fascisti i quali rispondono che se i partigiani non attaccheranno il comando non avrebbe fucilato gli otto ostaggi in loro possesso. I partigiani non intendono arrendersi alla volont\u00e0 dei nazisti e circondano la citt\u00e0 occupando la collina. Alle 17 inizi\u00f2 la battaglia, che vede un'inarrestabile avanzata dei giovani della Resistenza e un'accanita opposizione delle brigate nere. Quella sera rimangono solo pi\u00f9 58 partigiani, alcuni sono stati richiamati per necessit\u00e0 a Cuneo altri sono stati uccisi dai mortai tedeschi che sparavano disperatamente all'impazzata, ai partigiani si affiancheranno diversi giovani del paese. Con l'arrivo della notte cala la quiete e un centinaio di brigate nere raggiungono Caraglio per rinforzare le schiere degli occupanti. Il giorno seguente alcuni colpi di mortaio vengono esplosi provocando la morte di alcuni civili e danneggiando diversi edifici in via Brofferio. Diverse sparatorie avverranno sul territorio comunale e i nazi-fascisti saranno costretti a lasciare il paese. Il 27 aprile Caraglio \u00e8 ufficialmente libera, bandiere tricolore invadono la citt\u00e0 spuntando da ogni balcone e finestra, il primo libero comizio ha luogo nel pomeriggio e l'indomani un lungo corteo a cui presero parte cittadini, clero e autorit\u00e0 accompagneranno le 17 bare dei civili uccisi nel loro ultimo viaggio. Vittorio Nazzari sar\u00e0 nominato sindaco e terr\u00e0 questa carica fino al 20 marzo del 1946.\nMonumenti e luoghi d'interesse.\nA partire dal 2000 il paese ha conosciuto una grande fase di restauro che ha compreso i principali edifici storici pubblici e privati e che lo rendono interessante.\nTra i principali edifici, la chiesa parrocchiale di Santa Maria Assunta, la chiesa di San Giovanni Battista, il palazzo del Fucile, la Finestra di Cecilia, il teatro civico, la fontana delle Tre Grazie, il convento dei Cappuccini, la chiesa sconsacrata di San Paolo, Villa Vacchetta, l'ex albergo del Gallo e il filatoio.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Caraglio sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nManifestazioni, fiere e sagre.\nIl paese si presenta oggi vivace dal punto di vista culturale con iniziative di richiamo tra le quali si segnalano la Fiera d'autunno, la mostra mercato di arte tessile \"Di filo in filo\" che si svolge ogni anno nel mese di giugno, \"Aj a Caraj\" (festa dell'aglio) e feste patronali nelle frazioni e la festa della Madonna del Castello nel capoluogo.\nEconomia.\nIn passato, con la presenza di cinque filande e filatoi, si passa da un'economia esclusivamente basata sull'agricoltura, allo sfruttamento di risorse diverse che hanno permesso uno sviluppo della cittadina e dato possibilit\u00e0 ad una manodopera femminile.Il Filatoio \u00e8 un esempio in Caraglio di questo sviluppo protoindustriale e rimane a testimonianza di un periodo di forte sviluppo dell'allevamento del baco da seta che aveva comportato un mutamento del paesaggio agrario con la diffusione della coltivazione del gelso. Nel settore dell'artigianato \u00e8 ancora molto rinomata la produzione di broccati e damaschi, soprattutto finalizzata all'ambito religioso.\nProdotti tipici.\nA Caraglio, comune della Valle Grana, si pu\u00f2 trovare una ricca variet\u00e0 di prodotti delle vallata quali formaggi e prodotti ortofrutticoli: aglio (\"aj d' Caraj\"), Zafferano di Caraglio e della Valle Grana, pere, fagioli, castagne, piccoli frutti, mele, pesche.\nTra le specialit\u00e0, \"La torta amara della Vallera\", dall'antica ricetta caratterizzata dalla presenza di armelline, mandorle o nocciole e dall'assenza di lievito.\nSport.\nIl principale impianto sportivo \u00e8 il Palazzetto Polivalente \"Guido Riba\" presso il quale \u00e8 possibile praticare atletica leggera, pallavolo e tennis tavolo, vicino all'edificio sono presenti campi da calcio e lo sferisterio.\nSul territorio comunale \u00e8 inoltre presente una pista per motocross, campi da tennis, la bocciofila e una palestra.\nLa squadra cittadina pi\u00f9 importante \u00e8 l'A.S.D. Caraglio Calcio che milita in Seconda Categoria e gioca presso il campo \"Cavalier Luigi Pasquale\".."}
{"id": "1732768", "revid": "1974457", "url": "https://it.wikipedia.org/wiki?curid=1732768", "title": "Copiglia", "text": "La copiglia (o coppiglia) \u00e8 un organo meccanico di unione, che impedisce ad un dado di svitarsi o ad un perno di sfilarsi dalla sua sede.\nDescrizione.\nSi presenta vagamente come un chiodo tagliato in due in senso longitudinale, ma in realt\u00e0 \u00e8 formata da una barretta di metallo a sezione semicircolare, ripiegata su se stessa dopo aver formato un occhio e con le due estremit\u00e0 di lunghezza diversa per facilitarne l'apertura.\nVarianti.\nCopiglia elastica.\nViene chiamata anche \"copiglia di sicurezza elastica\" o \"R-Clip\", ed \u00e8 costituita da una barretta ripiegata, con una parte rettilinea e la seconda sagomata in modo da potersi flettere senza deformarsi, cosicch\u00e9 la copiglia pu\u00f2 essere riutilizzata.\nL'estremo rettilineo va infilato nel foro, mentre l'altro \u00e8 sagomato in modo da far direttamente presa elastica sul perno. La copiglia elastica \u00e8 utile specialmente nei casi in cui sia previsto un frequente smontaggio e rimontaggio.\nCopiglia a scatto.\n\u00c8 formata da anello a scatto esterno e da una barretta pi\u00f9 resistente di quella della copiglia elastica, in quanto generalmente viene utilizzata per resistere a carichi superiori rispetto a quelli previsti per quest'ultima. L'anello ha il compito di far s\u00ec che il chiodo centrale non fuoriesca dal perno in cui \u00e8 stato vincolato e d\u00e0 una maggior sicurezza rispetto alla tenuta della copiglia elastica.\nCopiglia ad anello.\n\u00c8 costituita da un filo metallico, avvolto ad anello in pi\u00f9 spire, con un'estremit\u00e0 ulteriormente piegata verso l'interno.\nSi utilizza infilandone un'estremit\u00e0 nel foro del perno o della vite, facendo ruotare la copiglia cos\u00ec come si fa con un anello portachiave, fino a che siano passate tutte le spire cos\u00ec da impedire una fuoriuscita accidentale.\n\u00c8 utilizzata principalmente nelle imbarcazioni a vela perch\u00e9 la sua forma non presenta sporgenze pericolose.\nCe ne sono di diverse grandezze che variano per diametro del filo, diametro dell'anello, numero di spire.\nUso.\nLa copiglia viene utilizzata principalmente quando:\nMessa in opera.\nPer la messa in opera della copiglia si procede:"}
{"id": "1732769", "revid": "248115", "url": "https://it.wikipedia.org/wiki?curid=1732769", "title": "T\u00f3c", "text": ""}
{"id": "1732770", "revid": "88740", "url": "https://it.wikipedia.org/wiki?curid=1732770", "title": "Cronoscalata Giarre-Montesalice-Milo", "text": "La cronoscalata Giarre-Montesalice-Milo, o anche semplicemente Giarre-Milo, \u00e8 una cronoscalata automobilistica di 6,400\u00a0km che si svolge sui territori comunali di Giarre, Santa Venerina e Milo in provincia di Catania.\nStoria.\nLa manifestazione nacque nel 1979 grazie alla Pro Loco di Giarre, presieduta dal cav. Isidoro Di Grazia che, con la collaborazione tecnico/organizzativa dell'Automobile Club Acireale, la fece diventare un appuntamento annuale fino al 1989. Successivamente per difficolt\u00e0 economiche ed amministrative fu sospesa e venne riorganizzata nel 2007 dall'Automobile Club Acireale con la collaborazione di locali associazioni sportive ed il contributo della Regione e della Provincia. Pi\u00f9 lungo il percorso che beneficia di ulteriori 200 metri che sposteranno l'arrivo fino all'abitato di Milo nei pressi del nuovo anfiteatro comunale. Nell'anno 2011 per difficolt\u00e0 burocratiche ed amministrative fu nuovamente sospesa. Nel 2014 l'A.C. Acireale, con la collaborazione della Scuderia Giarre Corse e in sinergia con tutte le scuderie catanesi, fece ripartire l'evento sportivo con l'intento di renderlo definitivamente un appuntamento annuale.\nTragitto.\nI tratti stradali sono la via San Paolo nel territorio comunale di Giarre (frazione di Macchia), la ex Strada Regionale Guddi-Miscarello-Salice-Milo, di propriet\u00e0 della Provincia Regionale di Catania che per un tratto di circa 1\u00a0km ricade nel territorio comunale di Santa Venerina, e la via Monsignor Fichera nel territorio comunale di Milo.\nLa gara affronta un dislivello di 473 metri con una pendenza media del 7,39%.\nAlbo d'oro.\nL'Albo d'oro \u00e8 il seguente:"}
{"id": "1732780", "revid": "135224", "url": "https://it.wikipedia.org/wiki?curid=1732780", "title": "Gel (farmacologia)", "text": "I gel (detti anche geli) sono un tipo di forma farmaceutica, ovvero un modo in cui si pu\u00f2 preparare un farmaco.\nAspetto.\nSi presentano come un semisolido omogeneo contenente delle piccole bolle d'aria. Importante che le bolle d'aria non siano di dimensioni troppo elevate, durante la preparazione si deve infatti evitare che venga incorporata aria in eccesso.\nComposizione.\nNello specifico, i gel sono costituiti da liquidi gelificati per mezzo di opportuni gelificanti ed a seconda dei liquidi base e dei gelificanti che li compongono si possono distinguere in:\nGel idrofobi (o oleogel).\nSono preparazioni le cui basi sono generalmente costituite da paraffina liquida con polietilene o oli grassi gelificati con silice colloidale, saponi di alluminio o zinco.\nGel idrofili (o idrogel).\nSono preparazioni le cui basi solitamente contengono acqua, glicerolo, glicole polietilenico gelificati con sostanze quali amido, derivati della cellulosa, polimeri carbossivinilici o silicati di magnesio-alluminio.\nUso.\nI gel sono forme farmaceutiche ad uso esterno e per applicazioni locali, infatti fanno parte di quelle che la Farmacopea Ufficiale Italiana definisce come \"preparazioni semisolide per applicazione cutanea\", sono cio\u00e8 forme destinate al rilascio locale transdermico di principi attivi, oppure hanno azione emolliente o protettiva. "}
{"id": "1732782", "revid": "767487", "url": "https://it.wikipedia.org/wiki?curid=1732782", "title": "Andreas Johnson", "text": "Carriera.\nTrasferitosi in un sobborgo di Stoccolma, dopo avere abitato in varie zone della Svezia, inizia la propria carriera musicale come cantante dei Planet Waves, band che pubblicher\u00e0 un solo album, \"Brutal Awakenings\", prima di dividersi a causa di conflitti interni. Johnson affronta quindi la carriera da solista, pubblicando il suo album di debutto, \"Cottonfish Tales\".\nNel 1999 ottiene un grande successo, a livello internazionale, con il singolo \"Glorious\", brano che far\u00e0 parte dell secondo album, \"Liebling,\" e che sar\u00e0 utilizzato in un certo numero di messaggi pubblicitari da parte di varie aziende tra cui Volvo, Nutella e Vauxhall Motors. \"Deadly Happy\", terzo album da solista, viene pubblicato nel 2002. L'album successivo, \"Mr Johnson, Your Room Is on Fire\", \u00e8 pubblicato nel 2005 dalla Warner Music. Il 29 ottobre 2008 \u00e8 uscito il suo nuovo album \"Rediscovered\", seguito nel 2012 da \"Village Idiot\".\nJohnson ha partecipato per cinque volte al Melodifestivalen, la selezione svedese per l'Eurovision Song Contest. Nel 2006 si classifica terzo nella finale. L'anno dopo arriva secondo con la canzone \"A Little Bit of Love\". Nel 2008, accompagnato da Carola H\u00e4ggkvist, riesce ad approdare alla finale dell'Andra Chansen, concorso canoro svedese, perdendo contro Nordman. Nel 2010 si ripresenta con il brano \"We can work it out\", che gli vale il 6\u00ba posto in finale. Nel 2012, con Lovelight, si ferma ai quarti di finale. Vi prender\u00e0 di nuovo parte nel 2015."}
{"id": "1732795", "revid": "1543377", "url": "https://it.wikipedia.org/wiki?curid=1732795", "title": "James Deen", "text": "Entrato nell'industria del porno nel 2004 all'et\u00e0 di diciotto anni, Deen ha ottenuto una certa notoriet\u00e0 a causa della sua costituzione relativamente esile, la mancanza di tatuaggi e un'immagine in controtendenza a quella stereotipata di attori porno ipermascolini. Verso la fine del 2015 diverse colleghe si sono fatte avanti con accuse di una cattiva condotta sessuale che comprendeva sesso non consensuale.\nBiografia.\nBryan Matthew Sevilla \u00e8 nato il 7 febbraio 1986 nella contea di Los Angeles ed \u00e8 cresciuto a Pasadena (in California). Entrambi i suoi genitori sono ingegneri (suo padre meccanico e sua madre informatica) e uno dei due ha lavorato al Jet Propulsion Laboratory. Nel 2004 si \u00e8 diplomato alla La Ca\u00f1ada High School e a diciassette anni si \u00e8 trasferito insieme al padre, lavorando in uno Starbucks per due anni mentre frequentava il Pasadena City College. Ha dichiarato che esibirsi in film pornografici era la sua ambizione sin da quando era alla scuola dell'infanzia.\nUna volta entrato nell'industria del porno nel 2004 ha inizialmente lavorato con donne mature (MILF). Nel 2009 \u00e8 stato nominato come interprete maschile dell'anno da \"Adult Video News\" (\"AVN\") all'et\u00e0 di ventidue anni, rendendolo il pi\u00f9 giovane attore a ottenere tale premio. Deen ha infatti un seguito di fan tra le adolescenti, una demografia che di solito non \u00e8 associata con la pornografia. Nel febbraio 2012 \"ABC Nightline\" ha mandato in onda \"Porn's Boy Next Door\", che includeva interviste tra Deen e le sue fan, con una di esse che lo ha definito il \u00abRyan Gosling del porno\u00bb. Nel settembre 2012 ha preso parte a una conferenza stampa contro la \u00abMeasure B\u00bb, un'iniziativa che avrebbe requisito l'utilizzo del profilattico durante le scene di sesso pornografiche, mettendo in dubbio la costituzionalit\u00e0 della misura. Le collaborazioni di Deen includono il sito Wood Rocket e l'apparizione come presentatore della webserie \"James Deen Loves Food\" che lo ha visto recensire i migliori ristoranti, ordinando ogni cibo da un men\u00f9 e la creazione di un burrito da 580 dollari.\nNel gennaio 2013 ha lanciato un finanziamento collettivo su Kickstarter per raccogliere fondi per il film steampunk \"Cowboys &amp; Engines\". Deen \u00e8 inserito come produttore del veicolo Bryn Pryor e in cinquantotto giorni la campagna di finanziamento ha superato l'obiettivo prefissato di centomila dollari. Gli attori Malcolm McDowell, Richard Hatch e Walter Koenig hanno tutti firmato per il progetto. Nel febbraio 2013 \u00e8 stato invitato al Pasadena City College dal professore Hugo Schwyzer per parlare agli studenti della sua carriera. Tale apparizione era inizialmente aperta al pubblico, ma \u00e8 stato in seguito limitata ai soli amministratori a causa di preoccupazioni per la sicurezza pubblica per i oltre manifestanti. Deen si limit\u00f2 quindi a parlare agli studenti della classe \"Navigating Pornography\". Da allora Deen \u00e8 stato invitato a college e universit\u00e0 in tutto il Paese per parlare agli studenti sulla legislazione, l'uso del profilattico e la contraccezione, le relazioni, i media e la sessualit\u00e0. Il 18 aprile seguente ha parlato agli studenti dell'Universit\u00e0 del Wisconsin-Madison in un'apparizione denominata \"A Night with James Deen: Pornography &amp; Sex Ed\". Nel luglio 2012 Deen \u00e8 apparso sulle pagine del periodico statunitense \"GQ\" parlando del proprio lavoro e della sua vita privata. \"GQ\" lo ha nuovamente intervistato per un articolo a proposito del suo regime alimentare: Deen ha dato credito a una dieta salutare, a uno \"stomaco ebreo\" e a molto sesso. Nel 2013 CNBC lo ha inserito nella lista dei pi\u00f9 popolari attori e attrici dell'industria pornografica.\nNell'aprile 2013 ha girato una scena pornografica con Farrah Abraham (protagonista di \"Teen Mom\"), affermando che gli era stato chiesto di fingere di stare con Abraham per pubblicizzare la scena come un accidentale video amatoriale, ma che ha rifiutato spiegando che non era possibile farlo passare come video \"fatto in casa\" ingaggiando un attore porno molto conosciuto. Sempre nel 2013 insieme a Lindsay Lohan \u00e8 stato protagonista del film di Paul Schrader intitolato \"The Canyons\" e sceneggiato da Bret Easton Ellis.\nNel luglio 2013 ha pubblicato la sua prima produzione porno (registrata con Google Glass) in collaborazione con la collega Andy San Dimas, MiKandi e XBIZ: il video promozionale censurato ha raggiunto il milione di visualizzazioni su YouTube ventiquattro ore dopo la pubblicazione (il video non censurato \u00e8 invece presente su MiKandi).\nVerso la fine del 2013 ha filmato una scena con la blogger e comica di \"Huffington Post\" Jenn Tisdale nella una stanza di un albergo a New York dopo che Tisdale aveva risposto a un invito aperto su Twitter. Tisdale ha utilizzato il nome Gwen Derringer e nel 2014 il video \u00e8 stato pubblicato in una versione DVD intitolata \"James Deen's Sex Tapes: Hotel Sex\". In seguito alle accuse di stupro nei confronti di Deen nel novembre 2015 Tisdale ha affrontato la questione, modificando la sua storia originale riguardanti le riprese di un video sessuale con Deen, dicendosi pentita di aver contribuito alla falsa immagine che Deen avrebbe proiettato di se stesso.\nDeen ha un considerevole numero di fan (soprannominati \"Deenagers\", hanno creato delle pagine su di lui su siti come Pinterest, Tumblr e altri siti indipendenti e dedicati unicamente a lui per condividere e commentare sul suo lavoro) e nel febbraio 2013 ha lanciato un sito personale: JamesDeenStore.com. Oltre ai suoi film e novelle per adulti il negozio dispone il suo personale marchio di vestiti chiamato Baby Panda.\nNel gennaio 2014 si \u00e8 unito alla Adult Performer Advocacy Committee (APAC), un'organizzazione che rappresenta gli interpreti dell'industria porno, protegge i loro diritti e recensisce protocolli medici e di sicurezza, inclusi nuovi in caso di bisogno. In seguito alla sua formazione l'APAC ha pubblicato un video intitolato \"Porn 101\". Una copia in DVD del video \u00e8 stata consegnata a tutti i talenti dell'industria porno presenti a Las Vegas durante l'annuale AVN Adult Entertainment Expo. Deen \u00e8 stato il tesoriere e presidente dell'APAC fino al dicembre 2015, quando si \u00e8 volontariamente dimesso dopo le accuse sessuali da parte delle sue colleghe.\nIl 25 giugno 2014 ha preso parte a un'A.M.A. (\"Ask Me Anything\", ossia \"Chiedetemi qualsiasi cosa\") su reddit, ricevendo pi\u00f9 di quattromila domande in un'ora e rendendo l'AMA di Deen la pi\u00f9 popolare sul sito al mattino seguente. Le domande ricevute vertevano sulla sua carriera, la sua vita privata, la legislazione del profilattico, il video con Farrah Abraham e altro ancora.\nVita privata.\nDeen \u00e8 ebreo e si \u00e8 identificato con il giudaismo e come libertario.\nDal 2005 al 2011 ha avuto una relazione con la collega Joanna Angel. In un'intervista del luglio 2013 per \"The Huffington Post\" la collega Stoya ha affermato che era in una relazione con Deen e la coppia \u00e8 stata insieme dal 2012 al 2014.\nAccuse di stupro e cattiva condotta sessuale.\nIl 28 novembre 2015 \u00e8 stato accusato di stupro su Twitter dall'ex fidanzata Stoya, con cui \u00e8 stato insieme per due anni. Deen ha respinto tali accuse descrivendo le affermazioni di Stoya come \u00abfalse\u00bb, \u00aboltraggiose\u00bb e \u00abdiffamatorie\u00bb. Tuttavia anche Joanna Angel ha mostrato supporto per Stoya e al \"Jason Ellis Show\" ha accusato Deen di abusi durante la loro relazione di sei anni.\nNei giorni seguenti altre donne dell'industria pornografica hanno raccontato di abusi subiti da Deen, tra cui Ashley Fires. e Tori Lux. Anche Bree Olson, Kora Peters, Lily LaBeau e Nicki Blue hanno tutte definito Deen come \u00abinutilmente brutale\u00bb. Amber Rayne ha raccontato che una volta Deen l'ha colpita con un pugno e infortunata sul set credendo che si trattasse di un errore da principiante, ma sebbene i due siano poi diventati amici, anni dopo ha cambiato idea dopo essersi resa conto che stava ancora abusando di altre donne. A causa di queste accuse il sito Kink si \u00e8 dissociato da Deen affermando che \u00abil consenso \u00e8 sacrosanto\u00bb e \"The Frisky\" ha rimosso i consigli sessuali di Deen come editoriale, rimuovendo anche pubblicit\u00e0 e collegamento ipertestuale al suo sito ufficiale dalle edizioni pubblicate in precedenza, mentre Deen si \u00e8 volontariamente sollevato dall'incarico di presidente dell'Adult Performer Advocacy Committee.\nNel dicembre 2015 articoli del \"Daily Beast\" e dell\"'Huffington Post\" si sono riferiti a Deen come il \u00abBill Cosby del porno\u00bb. Ha poi rilasciato un'intervista per il \"Daily Beast\" affermando di essere sconcertato dalle accuse e offrendo controargomentazioni per esse."}
{"id": "1732796", "revid": "1571097", "url": "https://it.wikipedia.org/wiki?curid=1732796", "title": "Discolabirinto", "text": "Discolabirinto \u00e8 l'ultimo singolo estratto dall'album \"Microchip emozionale\", secondo lavoro del gruppo torinese dei Subsonica pubblicato nel 2000. Alla canzone collaborarono i Bluvertigo ed \u00e8 stata scritta da Boosta (musica) e Morgan (musica e testo).\nIl video di \"Discolabirinto\", girato a Bologna nell'inverno del 1999, \u00e8 stato diretto da Luca Pastore ed \u00e8 parte integrante della canzone: come spiegato nell'introduzione, il clip si propone di offrire una sorta di versione \"visiva\" della musica con un'interpretazione nella lingua dei segni, fruibile anche dalle persone con disabilit\u00e0 uditive, cosicch\u00e9 il brano si trasformi in una sorta di esperimento musicale.\nPur essendo un brano di ispirazione dance \u00e8 stato scritto in un tempo dispari, 7/4, cosa non frequentissima nella musica leggera."}
{"id": "1732801", "revid": "123242342", "url": "https://it.wikipedia.org/wiki?curid=1732801", "title": "Michael Ledeen", "text": "Biografia.\nLedeen ha ottenuto un PhD in Storia e Filosofia alla University of Wisconsin-Madison dove studi\u00f2 con lo storico ebreo-tedesco George Mosse. La sua dissertazione di dottorato divenne il suo primo libro \"Universal Fascism\", pubblicato nel 1972. Il lavoro accademico fu il primo studio a esplorare gli sforzi del dittatore italiano Benito Mussolini per creare una Internazionale Fascista fra i tardi anni venti e i primi anni trenta. Dopo aver lasciato la University od Wisconsin-Madison, insegn\u00f2 alla \"Washington University in St. Louis\", che lasci\u00f2 dopo che gli fu tolta la cattedra.\nDi conseguenza, si trasfer\u00ec a Roma, dove fu corrispondente per The New Republic e fu nominato professore in visita per due anni fino al 1977. A Roma ha collaborato con Renzo De Felice, un autore che lo ha profondamente influenzato operando una distinzione tra \"regime fascista\" e \"movimento fascista\". Le idee politiche di Ledeen lo hanno portato ad individuare l'urgenza di combattere il potere dello stato centralizzato e nell'attribuire centralit\u00e0 alla libert\u00e0 umana. Ledeen ha continuato i suoi studi sul fascismo italiano con la presa di Fiume da parte delle forze irredentiste guidate da Gabriele D'Annunzio, che Ledeen ha descritto come il prototipo per Mussolini. Con De Felice ha curato la nota Intervista sul fascismo.\nLedeen \u00e8 da lungo tempo un attivo sostenitore dei dissidenti politici, particolarmente quelli iraniani, fondando la \"Coalizione per la Democrazia in Iran\".\nControversie e scandali.\n\u00c8 implicato in alcuni importanti scandali, come lo scandalo Iran-Contra e nel Nigergate; \u00e8 stato inoltre accusato di aver collaborato con la P2 di Licio Gelli, nonostante abbia negato qualsiasi implicazione. \u00c8 membro dell'American Enterprise Institute, noto \"think tank\" neoconservatore; ha scritto sul Washington Quarterly. Recentemente in Italia il suo nome \u00e8 stato associato a Matteo Renzi e a Marco Carrai, imprenditore, amico e finanziatore dell'ex sindaco di Firenze.\nCrisi di Sigonella.\nVicino ad ambienti dell'Amministrazione Reagan senza tuttavia ricoprire incarichi ufficiali, fu presente alla Casa Bianca durante il colloquio telefonico tra il presidente statunitense e il presidente del Consiglio Craxi durante la crisi di Sigonella dell'ottobre 1985, inserendosi nella traduzione simultanea in inglese della conversazione e scavalcando di fatto il traduttore ufficiale Thomas Longo Jr, capo dell\"'Italian Desk\" del dipartimento di Stato USA, che protest\u00f2 vivamente ottenendone l'allontanamento. "}
{"id": "1732807", "revid": "767487", "url": "https://it.wikipedia.org/wiki?curid=1732807", "title": "Ti conosco, mascherina!", "text": "Ti conosco, mascherina! \u00e8 un film del 1943 diretto da Eduardo De Filippo.\nTrama.\nElisa \u00e8 un'attricetta e cantante di scarso talento, ma molto graziosa. Era di buona famiglia, tant'\u00e8 che ha ancora a servizio il suo vecchio maggiordomo Carmine, ma oramai ha dissipato tutte le sue sostanze. Carmine, tanto fedele alla signora quanto scaltro, cerca di aiutarla a fare nuove conoscenze, a tessere una rete di relazioni che possa farla rientrare in societ\u00e0 o perlomeno reintrodurla nel giro dello spettacolo, per guadagnare finalmente qualcosa. E cos\u00ec la conduce ad un veglione mascherato, frequentato da attrici, impresari teatrali e buoni partiti.\nMentre Carmine si attende che qualche pesce grosso cada nella sua rete, \u00e8 per\u00f2 il modesto Celestino, commesso della farmacia del paese, ad innamorarsi di Elisa. Quando lei va in laboratorio per ordinare una pomata, in vista della serata, lui la nota e si invaghisce perdutamente di lei. Celestino \u00e8 un ragazzo sensibile e romantico e quando va dalla sua amata per portarle il farmaco, le scrive la ricetta del preparato in versi. Elisa, stando al gioco, lo ingaggia per fare le frizioni sul corpo, cosa che Celestino fa assai volentieri, tra l'imbarazzato e l'estasiato. E la sua verve sentimentale ha alla fine successo: Elisa si mostra sensibile alle sue attenzioni e si fa baciare.\nNel frattempo, la rete calata da Carmine inizia a dare i primi frutti: il barone Liborio Mellifluo, che si era invaghito di una 'mascherina' al veglione, invia ad Elisa un invito a teatro per la sera, ritenendo erroneamente che la ragazza corteggiata sia lei. Il furbo Carmine coglie al volo l'occasione e spinge la padrona ad abbandonare la fresca relazione con Celestino, per coltivare quella col facoltoso barone. Per mettere del tutto fuori gioco Celestino, si traveste da ex ufficiale nobiluomo e va dal signor Luigi, il titolare della farmacia, per lamentarsi del comportamento del commesso. E cos\u00ec il povero Celestino viene licenziato.\nElisa preferirebbe il giovane e romantico Celestino all'anziano e viscido barone, ma Carmine \u00e8 molto attento ad impedire che la padrona si faccia dominare dai sentimenti. E, con travestimenti e messe in scena studiate, irretisce il barone e al punto da farsi ospitare a spese di questi in albergo. Poco dopo, per\u00f2, scopre che il barone non \u00e8 quel gran riccone che tutti credono: \u00e8 vero che dovr\u00e0 ereditare un ingente patrimonio dalla vecchia zia, ma questa per quanto malata non ne vuol sapere di morire. Di qui l'evoluzione del piano di Carmine: far s\u00ec che Elisa, con una serie di studiate dilazioni, non si conceda al barone prima della morte della ricca zia.\nIntanto Celestino, dopo aver inutilmente tentato il suicidio per disperazione, viene accolto nella casa di Giuseppe, dentista benestante che lo ha distolto dal proposito di uccidersi. Stabilitosi nella nuova dimora, Celestino scopre che la giovane figlia di Giuseppe, Maria, era stata fidanzata fino a poche ore prima proprio con il suo capo Luigi, il titolare della farmacia, che cercava con questo fidanzamento di sistemarsi. Adesso, per\u00f2, dopo un litigio fra suo padre e il pretendente, Maruzza \u00e8 libera. Mentre per\u00f2 Maruzza si innamora di lui, Celestino rimane invaghito di Elisa. Lei, peraltro. ricambia quest'amore ed \u00e8 sempre pi\u00f9 sofferente nel ruolo di preda del barone.\nCapito questo, e definitivamente motivato dall'improvvisa dipartita della zia di Liborio, Carmine decide di intervenire in maniera diretta e risolutiva su Celestino. Fingendosi lo zio di Elisa, confida all'innamorato che la ragazza ha una gamba di legno: deluso, Celestino decide di smettere di sognarla ancora.\nE cos\u00ec, alla fine, Carmine riesce a piazzare Elisa col barone, ora davvero ricco, mentre Celestino si fidanza volentieri con Maruzza, e Luigi resta a bocca asciutta."}
{"id": "1732809", "revid": "1305772", "url": "https://it.wikipedia.org/wiki?curid=1732809", "title": "Nuvole rapide", "text": "Nuvole rapide \u00e8 una canzone del gruppo torinese dei Subsonica pubblicata come singolo il 23 novembre 2001, e in seguito inserita nell'album \"Amorematico\", pubblicato nel 2002. Alla canzone collabora DJ Roger Rama.\nIl videoclip di \"Nuvole rapide\" \u00e8 stato diretto da Luca Merli; questo \u00e8 a sua volta \"citato\" nel video di \"Un colpo in un istante\" dei Delta V.\nLa canzone fa parte della colonna sonora del film \"Santa Maradona\"."}
{"id": "1732820", "revid": "1543377", "url": "https://it.wikipedia.org/wiki?curid=1732820", "title": "Mizque", "text": "Mizque \u00e8 un comune (\"municipio\" in spagnolo) della Bolivia nella provincia di Mizque (dipartimento di Cochabamba) con 33.523 abitanti (dato 2010).\nCantoni.\nIl comune \u00e8 suddiviso in 6 cantoni:"}
{"id": "1732823", "revid": "536103", "url": "https://it.wikipedia.org/wiki?curid=1732823", "title": "In silenzio/Piccola Katy", "text": "In silenzio/Piccola Katy \u00e8 un singolo del gruppo musicale italiano dei Pooh, pubblicato nel 1968. \u00c8 il primo singolo del gruppo ad essere entrato nelle prime 15 posizioni della hit parade.\nDescrizione.\nIl singolo fu concepito nel 1967 ma usc\u00ec il 2 febbraio del 1968. Sebbene \"Piccola Katy\" fosse il pezzo del Lato B del disco, questa canzone ebbe pi\u00f9 successo della facciata A (\"In silenzio\").\nI brani furono presto inseriti nell'LP \"Contrasto\", ritirato dal commercio dopo appena una settimana.\nLa prima esibizione dal vivo del disco fu al programma Rai \"Settevoci\", condotto da Pippo Baudo al quale per\u00f2 vennero invitati solo Riccardo e Roby a cantare \"Piccola Katy\" in playback.\nIl brano, che non aveva creato particolare entusiasmo presso la casa discografica, risult\u00f2 essere tra i pi\u00f9 richiesti sia in radio sia nei primi concerti del gruppo. La facciata A, \"In silenzio\", fu dalla sua parte piuttosto apprezzata, anche grazie alla passionale interpretazione di Riccardo Fogli.\nI due brani sono stati riproposti a partire dal tour di \"Buona fortuna\", quando in scaletta, dopo una lunga pausa, i Pooh hanno ricominciato a suonare i loro brani degli anni sessanta.\nQuesta scelta \u00e8 da interpretare come una sorta di riabilitazione dei pezzi: nel corso degli anni novanta ne \u00e8 stata registrata una versione pi\u00f9 moderna e riarrangiata, inserita nelle raccolte, a partire da \"\".\n\u00c8 da notare che nella nuova registrazione \u00e8 stato eliminato l'intermezzo parlato di \"Piccola Katy\", sostituito da un assolo di chitarra elettrica.\nAll'inizio del nuovo millennio, i brani erano ancora presenti stabilmente nelle scalette dei concerti dei Pooh. Spesso, vengono riproposti anche dall'interprete originale del 1968, ovvero Riccardo Fogli.\n\"Piccola Katy\" venne ripubblicata in un'inedita versione a 5 voci in occasione del cinquantennale dei Pooh, nel mese di settembre 2016.\n\"In silenzio\".\nIl brano \u00e8 stato composto dal \"duo di fabbrica\" del complesso, Roby Facchinetti e Valerio Negrini, ma nel 45 giri sia questa canzone sia il retro del disco \"Piccola Katy\" sono accreditate come testo a Pantros e come musica a Lee Selmoco, in quanto Negrini e Facchinetti non erano ancora iscritti alla Siae.\nCanzone melodica di grande impatto, che dipinge atmosfere alla Gianni Morandi, viene inclusa dalla Vedette nell'album \"Contrasto\", ritirato dal commercio dopo poche settimane dall'uscita, dopo la protesta dei componenti del complesso.\nL'interpretazione del brano, nella versione originale \u00e8 affidata a Riccardo Fogli, che ne esegue una sua versione riveduta, con arrangiamento orchestrale curato da Danilo Vaona, nel suo disco omonimo del 1976, dopo aver lasciato il complesso dei Pooh tre anni prima.\nI Pooh l'hanno riproposta, in versione \"studio\" dal 1990. La medesima ha trovato spazio in alcune antologie degli anni novanta. Il brano \u00e8 stato riproposto nei concerti dal vivo dal 1981, nel tour di \"Buona fortuna\", insieme al medley di brani anni sessanta. \"In silenzio\" ha trovato nuova linfa vitale nella poderosa interpretazione, piano e voce, di Roby Facchinetti ma ha ottenuto il suo apice attraverso la vocalit\u00e0 del suo interprete originale Riccardo Fogli nel tour \"Reunion\" del 2016 prima della cessazione dell'attivit\u00e0 del gruppo.\n\"Piccola Katy\".\nLa registrazione originale del brano vede Roby Facchinetti all'organo elettronico, Riccardo Fogli (cantante) al basso, Valerio Negrini alla batteria e Mario Goretti alla chitarra. Quest'ultimo \u00e8 l'ideatore del riff iniziale di chitarra elettrica creato ispirandosi a \"Got To Get You Into My Life\" dei Beatles, presente sull'album Revolver.\nQuesta risulter\u00e0 l'ultima incisione del quartetto prima dell'ingresso nella formazione di Dodi Battaglia, che subentra a Goretti nella tarda estate del 1968.\nIl brano \u00e8 una fotografia emblematica degli anni sessanta, colorata dalla voce inconfondibile dell'allora uomo d'immagine vocale del complesso, Riccardo Fogli.\nLa protagonista \u00e8 \"Katy\", una giovane adolescente che tenta una fuga notturna da casa dopo le prime esperienze d'amore, poi torna sui suoi passi e rientra a casa ( \"... Piccola Katy, la porta \u00e8 socchiusa, non devi nemmeno inventare una scusa ...\" ) senza che alcuno della sua famiglia se ne sia accorto. \nTra la seconda e la terza strofa \u00e8 inclusa una parte parlata, eseguita dallo stesso Fogli con accento inglese. In chiave ironica, lo stesso Riccardo Fogli si trover\u00e0 a fare una simpatica autocitazione in \"Uomini col borsello\" di Elio e le Storie Tese, datata 1991.\nLa versione dal vivo dei Pooh, e anche quella registrata nuovamente nel 1990 ha soppresso la parte parlata sostituendola con un intermezzo strumentale."}
{"id": "1732825", "revid": "1632387", "url": "https://it.wikipedia.org/wiki?curid=1732825", "title": "Nuova ossessione", "text": "Nuova ossessione \u00e8 una canzone del gruppo torinese Subsonica estratta come secondo singolo dell'album \"Amorematico\", pubblicato nel 2002.\nDescrizione.\nIl singolo viene inizialmente lanciato come CD promozionale per le radio. In seguito all'ottimo riscontro di pubblico, il brano viene inserito nel successivo singolo estratto dall'album, \"Mammifero\".\n\"Nuova ossessione\" \u00e8 presente nel videogioco \"SingStar GreatestHits Italia\".\nVideo musicale.\nIl video musicale ufficiale del brano \u00e8 stato diretto da Gaetano Morbioli. Il televisore usato nel video \u00e8 un \"MIVAR 15C1V.\""}
{"id": "1732831", "revid": "767487", "url": "https://it.wikipedia.org/wiki?curid=1732831", "title": "Il torrente (film 1938)", "text": "Il torrente \u00e8 un film del 1938 diretto da Marco Elter. \u00c8 tratto da un'opera teatrale di Rosso di San Secondo.\nTrama.\nUna giovane ragazza orfana e sola, viene ospitata da un vedovo con due piccole figlie, subito nel piccolo paese circolano maldicenze e cattiverie. Quando il vedovo sta per chiedere alla ragazza di sposarlo, precipita nel vicino burrone; prima di morire il parroco li unir\u00e0 in matrimonio articulo mortis. La vedova rimarr\u00e0 per sempre accanto alle due bambine prendendosi cura di loro come sue proprie figlie."}
{"id": "1732832", "revid": "110157", "url": "https://it.wikipedia.org/wiki?curid=1732832", "title": "Battleship Potemkin", "text": "Battleship Potemkin \u00e8 un album del 2005 composto da Neil Tennant and Chris Lowe, eseguito dai Pet Shop Boys e dall'orchestra sinfonica di Dresda.\nLe quindici tracce sono state composte per accompagnare la proiezione del film muto \"La corazzata Pot\u00ebmkin\" del 1925, intitolato appunto \"The Battleship Potemkin\" in inglese.\nAntefatti.\nNell'aprile 2003 il direttore dell'Istituto delle Arti Contemporanee di Londra, Philip Dodd chiese a Neil Tennant e Chris Lowe se avrebbero gradito di scrivere una nuova colonna sonora per un film e di eseguirla dal vivo in un concerto libero a Trafalgar Square come parte di una serie di eventi organizzati dal sindaco di Londra Ken Livingstone.\nDopo aver accettato, il duo cominci\u00f2 a scrivere la musica nello stesso ordine in cui si sarebbe dovuta ascoltare, usando una copia DVD del film in questione come guida. Sin dall'inizio si trovarono di fronte il problema di dover unire la loro musica con l'orchestra. Delle 15 tracce finali, solo tre contengono una parte di testo (testo che venne ispirato dagli eventi del film e dai suoi sottotitoli).\nTerminata la stesura della musica, Neil e Chris decisero di chiedere a Torsten Rasch di dirigere l'orchestra dal vivo; la decisione venne presa dopo aver ascoltato una sua direzione in un brano dei Rammstein. Torsten accett\u00f2 e diresse l'orchestra sia nelle esibizioni dal vivo che nella sala di registrazione durante il luglio 2004.\nProiezione cinematografica.\nIl 19 giugno 2013 al Meltdown Festival di Londra la prestigiosa BFI (British Film Institute) ha visionato il film \"La corazzata Pot\u00ebmkin\" nella versione sonora dei Pet Shop Boys, la prima volta cinematografica per la produzione Pet Shop Boys.\nPubblicazione su DVD.\nDopo aver riscontrato un piacevole quanto inaspettato successo pubblico, fu pianificato di pubblicare sia film che colonna sonora in formato DVD. Il progetto doveva essere terminato per il 2005, ma a causa di problemi riguardanti i diritti del film l'uscita del DVD \u00e8 stata posticipata a data ancora non comunicata."}
{"id": "1732839", "revid": "767487", "url": "https://it.wikipedia.org/wiki?curid=1732839", "title": "Gli ultimi fuochi (film)", "text": "Gli ultimi fuochi (\"The Last Tycoon\") \u00e8 un film del 1976 diretto da Elia Kazan, alla sua ultima regia, tratto dall'omonimo romanzo di Francis Scott Fitzgerald ed ispirato alla vita del produttore della MGM Irving Thalberg.\nTrama.\nMonroe Stahr \u00e8 il brillante e dittatoriale direttore della maggiore casa di produzione cinematografica di Hollywood negli anni '30. Un giorno, nel corso di un trambusto provocato negli studi da una scossa di terremoto, Monroe vede Kathleen, una ragazza che gli ricorda l'amatissima moglie, scomparsa prematuramente. Con la stessa facilit\u00e0 con la quale Stahr individua la ragazza, ne conquista la confidenza e ne diviene l'amante.\nL'avventura sentimentale gli fa trascurare il sincero affetto di Cecilia Brady, figlia dell'amministratore Pat, lo fa litigare con Brimmer, dirigente sindacale e lo rende negligente nei suoi compiti. Intanto Kathleen sposa senza preavviso l'uomo che le ha salvato la vita dopo una burrascosa avventura amorosa vissuta a Londra. Monroe viene defenestrato da Pat Brady e Fleishacker che, davanti ai massimi dirigenti della casa, hanno fatto pesare lo sbandamento del boss."}
{"id": "1732843", "revid": "121836", "url": "https://it.wikipedia.org/wiki?curid=1732843", "title": "Battaglia di Lansdown", "text": ""}
{"id": "1732844", "revid": "436907", "url": "https://it.wikipedia.org/wiki?curid=1732844", "title": "L'errore (Subsonica)", "text": "L'errore \u00e8 un singolo del gruppo musicale italiano Subsonica, pubblicato nel 2003 come unico estratto dall'album dal vivo \"Controllo del livello di rombo\"."}
{"id": "1732858", "revid": "838137", "url": "https://it.wikipedia.org/wiki?curid=1732858", "title": "Microregione di Canoinhas", "text": "Canoinhas \u00e8 una microregione dello Stato di Santa Catarina in Brasile.\nComuni.\nComprende 12 comuni:"}
{"id": "1732861", "revid": "767487", "url": "https://it.wikipedia.org/wiki?curid=1732861", "title": "Toontastic!", "text": "Toontastic \u00e8 il secondo album dei Cartoons, pubblicato nel 2001."}
{"id": "1732865", "revid": "729019", "url": "https://it.wikipedia.org/wiki?curid=1732865", "title": "Battaglia di Lansdowne", "text": "La battaglia di Lansdowne (o Lansdown) \u00e8 stato uno scontro avvenuto il 5 luglio 1643 fra le truppe fedeli a re Carlo I Stuart e quelle guidate dal Parlamento. La vittoria fu dei realisti, guidati da Lord Ralph Hopton, che riuscirono, seppur con difficolt\u00e0, a sconfiggere le truppe parlamentari al comando di William Waller."}
{"id": "1732867", "revid": "729019", "url": "https://it.wikipedia.org/wiki?curid=1732867", "title": "Microregione di Joinville", "text": "Joinville \u00e8 una microregione dello Stato di Santa Catarina in Brasile.\nComuni.\nComprende 11 comuni:"}
{"id": "1732870", "revid": "1543377", "url": "https://it.wikipedia.org/wiki?curid=1732870", "title": "Field goal", "text": "Il field goal nel football americano e canadese \u00e8 una delle azioni con cui si possono realizzare dei punti.\nRegolamento.\nIl \"field goal\" viene realizzato calciando il pallone tra i pali della porta (distanti tra loro 18 piedi e 6 pollici, cio\u00e8 5,64 metri) facendolo passare sopra la traversa (posta ad un'altezza di 10 piedi, cio\u00e8 3,048 metri) similmente a quanto avviene anche nel rugby. \u00c8 possibile, anche se molto pi\u00f9 raro, realizzare il \"field goal\" effettuando un calcio di rimbalzo (similmente al drop).\nIl \"field goal\" assegna alla squadra che lo realizza 3 punti e viene tentato tipicamente nelle seguenti situazioni:\nAlcune leghe professionistiche hanno adottato delle regole per incentivare i tentativi di \"field goal\" da grandi distanze, ad esempio nella NFL Europa venivano assegnati quattro punti alle realizzazioni da pi\u00f9 di 50 iarde.\nNel caso in cui il \"field goal\" non venga realizzato, le regole della NFL prevedono che il possesso di palla passi all'altra squadra che lo otterr\u00e0 sul punto pi\u00f9 lontano dalla propria end zone tra quello in cui \u00e8 stato effettuato il calcio sbagliato e la linea delle 20 iarde. Fino al il punto preso in considerazione era quello dello snap da cui era partita l'azione, mentre prima del il gioco riprendeva comunque dalle 20 iarde.\nUn \"field goal\" sbagliato pu\u00f2 anche venire ritornato da un giocatore della squadra che lo subisce, anche se questa azione \u00e8 molto rara e si verifica in genere solo se il tentativo avviene da molto lontano e si \u00e8 allo scadere della partita. Il 4 novembre 2007, Antonio Cromartie dei San Diego Chargers ritorn\u00f2 in \"touchdown\" un \"field goal\" sbagliato da Ryan Longwell dei Minnesota Vikings per 109 iarde, realizzando cos\u00ec la pi\u00f9 lunga azione della storia della NFL e la pi\u00f9 lunga azione possibile con le attuali regole dato che le iarde guadagnate sono arrotondate, il campo \u00e8 lungo 100 iarde e partendo dal fondo della propria end zone (lunga 10 iarde), la linea di touchdown avversaria dista appunto 109 iarde. Quattro dei sei giochi pi\u00f9 lunghi della storia della NFL sono ritorni in \"touchdown\" di \"field goal\" sbagliati.\nPi\u00f9 frequente \u00e8 il caso in cui un \"field goal\" venga deviato o bloccato, quando ci\u00f2 avviene, se la palla \u00e8 rimasta dietro la linea di scrimmage diventa libera e pu\u00f2 essere giocata da entrambe le squadre come nel caso di un fumble.\nIn genere il giocatore che effettua il \"field goal\" \u00e8 uno specialista dei calci piazzati: il \"kicker\", a cui spesso viene affidato anche il compito di calciare gli extra point e i kickoff, questi calcia il pallone dopo che gli \u00e8 stato fermato da un altro specialista: l\"holder\". Le formazioni delle squadre che scendono in campo durante una situazione di \"field goal\" sono gli \"special team\" e sono formate, oltre che dagli specialisti (il \"kicker\" e l\"holder\"), prevalentemente da uomini di linea.\nStoria.\nLa lista seguente presenta le principali modifiche alle regole riguardanti il \"field goal\"."}
{"id": "1732872", "revid": "110157", "url": "https://it.wikipedia.org/wiki?curid=1732872", "title": "Microregione di S\u00e3o Bento do Sul", "text": "S\u00e3o Bento do Sul \u00e8 una microregione dello Stato di Santa Catarina in Brasile.\nComuni.\nComprende 3 comuni:"}
{"id": "1732874", "revid": "365417", "url": "https://it.wikipedia.org/wiki?curid=1732874", "title": "Incantevole", "text": "Incantevole \u00e8 una canzone del gruppo torinese dei Subsonica pubblicata come terzo singolo estratto dall'album \"Terrestre\" nel 2005.\nVideoclip.\nIl video di \"Incantevole\" \u00e8 stato diretto da Maki Gherzi ed \u00e8 interamente girato a Praga. Protagonisti due turisti, un ragazzo e una ragazza che, innamorati, sono in vacanza nella capitale della Repubblica Ceca. Tutto \u00e8 girato con la tecnica della camera a mano. Mentre la coppia si aggira felice tra le vie e i palazzi della citt\u00e0, dal cielo iniziano a piovere meteoriti. I due continuano comunque a riprendere noncuranti di quello che avviene intorno a loro.\nCover.\nChiara Civello.\nChiara Civello ha inciso una cover in stile jazz, pubblicato come singolo il 18 aprile 2014 e contenuto nell'album \"Canzoni\"."}
{"id": "1732878", "revid": "767487", "url": "https://it.wikipedia.org/wiki?curid=1732878", "title": "Extra point", "text": "L'extra point (in italiano \"punto extra\") nel football americano \u00e8 un calcio che viene fatto solamente dopo un touchdown, se realizzato da 1 punto in pi\u00f9.\nLa palla viene posta sulle 15 yard avversarie e una volta che viene \"snappata\" dal long snapper viene fermata da un giocatore, l'holder, e calciata da un altro, il kicker. Fino alla stagione la palla veniva posta sulle 2 yard avversarie. A partire dal fu approvata una regola che la arretrava di 13 yard. Nella stessa stagione, la Canadian Football League port\u00f2 il tentativo di extra point dalle 5 alle 25 yard.\nIn gergo ci si pu\u00f2 riferire a quest'azione con altre espressioni: convert, conversion, try, point after touchdown e point-after try (PAT)."}
{"id": "1732879", "revid": "237256", "url": "https://it.wikipedia.org/wiki?curid=1732879", "title": "Alexej Stanislavovi\u010d Elisejev", "text": ""}
{"id": "1732880", "revid": "1543377", "url": "https://it.wikipedia.org/wiki?curid=1732880", "title": "Gone to the Moon", "text": "Gone to the Moon \u00e8 un album del gruppo britannico pop rock / new wave dei Kajagoogoo, registrato, tra 2007 e 2008, dal solo trio dei Kaja. Il lavoro \u00e8 disponibile in formato MP3 sul sito web ufficiale della band, da maggio del 2008 a febbraio del 2009, dopo di che uscir\u00e0 anche in formato compact disc, per l'etichetta Spectra Records. Il disco si configura come la normale continuazione dell'algido \"Islands\", del 1984 - gi\u00f9 realizzato senza il frontman Limahl.\nLa storia.\nIl trio Kaja \u00e8 formato dal bassista e cantante Nick Beggs, dal chitarrista Steve Askew e dal tastierista Stuart Croxford Neale. L'album \u00e8 stato registrato prima che rientrassero nella band gli altri due membri del quintetto originario: il cantante Limahl e il batterista Jez Strode, che permisero la riunione dei Kajagoogoo all'inizio del 2008, a 25 anni esatti di distanza dalla pubblicazione dell'unico 33 giri realizzato insieme, \"White Feathers\", del 1983; da cui fu estratto, tra gli altri, il singolo Numero 1 britannico e internazionale \"Too Shy\", diventato un classico per eccellenza degli anni ottanta. Successivamente all'uscita dal gruppo di Strode, nel 1984, la band inizi\u00f2 a utilizzare la batteria elettronica nelle registrazioni di studio e musicisti turnisti per i concerti dal vivo. Dopo una tormentata serie di cambi di formazione, i 5 Kajagoogoo originari si sono ritrovati una prima volta nel 2003, in un concerto dal vivo, poi trasmesso dall'emittente televisiva statunitense VH1 nel 2004, per la famosa serie \"Bands Reunited\", che ha rimesso insieme diversi gruppi dell'epoca, ormai scioltisi da anni. Dopo un precedente tentativo fallito nel 1998, la band britannica si \u00e8 finalmente riunita definitivamente per una session fotografica congiunta, a febbraio e, ufficialmente, per firmare il nuovo contratto, nel mese di aprile del 2008.\nPrima di questo atteso evento (le richieste in favore del quale non sono mai venute meno, nel corso degli anni, sia dai fans che dalla critica), il periodo post-VH1 ha visto una prima riunione dei 3 membri che nel 1985 formavano i Kaja dell'ultimo album di studio \"Crazy Peoples Right to Speak\" e del singolo \"Shouldn't Do That\", appunto Beggs, Askew e Neale. Nel 2007, in formazione ridotta, ma col nome completo di Kajagoogoo, il trio, ha partecipato con grande successo al Retrofest, festival da loro stessi aperto, realizzando s\u00f9bito \"Tears\", brano orecchiabile, gi\u00e0 inserito in una compilation anni ottanta e presente anche nel nuovo album (ancora inedito su CD, ma gi\u00e0 disponibile per il download gratuito sul sito ufficiale dei Kajagoogoo), assieme a un nuovo singolo, \"Rocket Boy\", fortemente orientato verso sonorit\u00e0 rock, accompagnato da un videoclip esilarante, girato dal solo Nick con una Webcam, davanti al computer, che lo riprende mentre canta la canzone in una spazzola per capelli improvvisata microfono! Il pezzo ha ricevuto il plauso della critica, che, parimenti ai fans, ha sempre apprezzato la musica originale dei Kajagoogoo (all'epoca ingiustamente accusati di essere un gruppo-satellite dei Duran Duran, per tutta una serie di motivi che non sono per\u00f2 mai andati oltre il paragone formale: la produzione di Nick Rhodes, il look, il titolo originario di \"Too Shy\" - dapprima intitolata \"Shy Shy\", che, secondo molti, avrebbe richiamato il nome della band di Birmingham - e cos\u00ec via).\nIl disco.\nIl batterista utilizzato per il recente ultimo album \u00e8 Jonathan Atkinson (che suona anche nella band di Kim Wilde e comparir\u00e0 presto nella Electronic Band di Howard Jones), sebbene non suoni in tutte e 12 le tracce. L'album contiene anche un paio di strumentali, una tradizione costante in tutti i lavori dei Kajagoogoo, e vede Beggs cimentarsi anche al chapman stick (strumento con cui ha realizzato un intero album solista), nel brano \"Springs Eternal Dance\", e alle tastiere, strumento per lui meno usuale, mentre l'unica musicista esterna \u00e8 la flautista Anna Conti, che suona sul brano \"The Last Day\". Sul \"lato A\" dell'unico singolo finora estratto, \"Rocket Boy\", Nick e Steve sperimentano un interessante scambio di ruoli, per quanto riguarda i rispettivi strumenti di base: oltre alle voci e di nuovo le tastiere, Beggs suona infatti la chitarra, mentre Askew si occupa delle linee di basso. Tra le altre particolarit\u00e0, si segnala il pianoforte suonato da Stuart Neale su \"Moon in Motion\": su questo e tutti gli altri brani (tranne \"Springs Eternal Dance\", eseguito solo da Nick col chapman stick, e \"Excerpt from the Falling Man\", pezzo interamente realizzato da Steve) Neale suona invece le tastiere e si occupa della programmazione.\nMentre i credits completi sono, da pochi giorni, consultabili sul forum, i titoli dei 12 brani sono comparsi, molto tempo prima della possibilit\u00e0 di scaricare gratuitamente il nuovo lavoro, nella pagina ufficiale dedicata all'album, sul sito del ritrovato gruppo, sotto la bella immagine di copertina, interamente e visibilmente realizzata al computer, che ritrae due bambini dalle fattezze vagamente aliene, con caschi per respirare, intenti a giocare con dei fucili spruzza-acqua, semi-nascosti nell'erba alta e verde di un prato, sotto un disco volante viola, sospeso in un cielo notturno sereno e stellato.\nIl fatto che il compact disc, di fatto pronto per essere immesso sul mercato, sia stato bloccato poco prima dell'uscita, a causa dell'inaspettata rapida riunione del quintetto originario, la dice lunga sullo stato di salute di quest'ultimo, grazie soprattutto al nuovo manager, Bradley Snelling (organizzatore, tra l'altro, del Retrofest), che ha preferito cos\u00ec evitare la circolazione di false voci su presunte spaccature interne al gruppo, mentre, a quanto pare, i vecchi dissapori che, per anni, hanno opposto i tre Kaja, da una parte, a Limahl e Jez, dall'altra, fanno ormai parte del passato. Una curiosit\u00e0 riguarda il fatto che, nonostante l'album sia di fatto scaricabile gratuitamente fino a febbraio del 2009, allo stesso tempo, il disco viene venduto da iTunes.\nLa promozione.\nMentre i cinque ragazzi, ormai pi\u00f9 che cresciuti, dopo 25 anni, stanno lavorando alla registrazione di un nuovo album di studio tutti insieme, ha intanto avuto luogo il primo concerto live, che non si \u00e8 tenuto per\u00f2 a Bratislava, nella Repubblica Slovacca, il 23 maggio del 2008, come programmato in precedenza, a causa della cancellazione dell'intero evento, un nutrito festival pop, all'interno del quale dovevano esibirsi i 5 Kajagoogoo, assieme ad altri illustri colleghi degli anni ottanta, tra cui i citati Kim Wilde e Howard Jones.\nCos\u00ec, la data del nuovo debutto dal vivo \u00e8 diventata quella che doveva essere invece la seconda: il 14 giugno, all'Esbjerg Rock Festival, in Danimarca, segu\u00ecta dalla successiva data live, confermata per il 30 agosto, di nuovo al Retrofest, in Scozia, stavolta in formazione completa. Ovviamente, oltre i successi storici del gruppo e, forse, qualche pezzo inedito, la scaletta dei concerti consiste anche nella presentazione di alcune delle 12 nuove canzoni gi\u00e0 composte dal trio dei Kaja (i pezzi forti sono ovviamente rappresentati dalle due inserite sull'unico singolo finora tratto dall'album, \"Rocket Boy\" e \"Tears\"), eseguite dal vivo da tutti e cinque i membri dei Kajagoogoo, fatto che non pu\u00f2 che corroborare la ritrovata armonia del quintetto.\nSul sito ufficiale dei Kajagoogoo \u00e8 possibile leggere un resoconto dell'atteso debutto danese, redatto dal bassista e seconda voce Nick Beggs, accompagnato da alcune foto dell'evento. Sullo YouTube Channel ufficiale dei Kajagoogoo, \u00e8 possibile vedere anche tre video relativi alla \"performance\" live all'Esbjerg Rock Festival: \"Too Shy\", \"Only for Love\" e \"Never Ending Story\". La scelta di questi tre brani non fa altro che confermare il definitivo amalgamarsi dei vari repertori, finora tenuti rigorosamente distinti, quello dei Kajagoogoo e quello di Limahl.\nInfine, il gruppo ha reso nota l'aggiunta di 2 ulteriori date britanniche, entrambe allo Stables Theatre di Wavendon, vicino alla nota localit\u00e0 Milton Keynes, in Inghilterra, il 10 e l'11 dicembre del 2008. La band verr\u00e0 supportata dallo \"Swing Show\" anni ottanta di Limahl, con l'ausilio di un'orchestra di 12 elementi, diretta da Rob James.\nTracce.\nTesti e musica: Nick Beggs/Stuart Neale/Steve Askew. Registrato prima del rientro di Limahl e Jez Strode nella band."}
{"id": "1732881", "revid": "838137", "url": "https://it.wikipedia.org/wiki?curid=1732881", "title": "Microregione di Chapec\u00f3", "text": "Chapec\u00f3 \u00e8 una microregione dello Stato di Santa Catarina in Brasile.\nComuni.\nComprende 38 comuni:"}
{"id": "1732882", "revid": "1564499", "url": "https://it.wikipedia.org/wiki?curid=1732882", "title": "Polsi", "text": ""}
{"id": "1732884", "revid": "106908", "url": "https://it.wikipedia.org/wiki?curid=1732884", "title": "Holder (football americano)", "text": "L'holder \u00e8 un ruolo di una squadra di football americano.\nIl suo compito \u00e8 di fermare la palla lanciata dal long snapper e di tenerla ferma a terra fin quando non viene calciata dal kicker."}
{"id": "1732890", "revid": "237256", "url": "https://it.wikipedia.org/wiki?curid=1732890", "title": "Konstantin Petrovich Feoktistov", "text": ""}
{"id": "1732896", "revid": "1745361", "url": "https://it.wikipedia.org/wiki?curid=1732896", "title": "Microregione di Conc\u00f3rdia", "text": "Conc\u00f3rdia \u00e8 una microregione dello Stato di Santa Catarina in Brasile.\nComuni.\nComprende 15 comuni:"}
{"id": "1732897", "revid": "237256", "url": "https://it.wikipedia.org/wiki?curid=1732897", "title": "Anatolij Filip\u010denko", "text": ""}
{"id": "1732901", "revid": "110157", "url": "https://it.wikipedia.org/wiki?curid=1732901", "title": "Coriandoli a Natale", "text": "Coriandoli a Natale \u00e8 una canzone del gruppo torinese dei Subsonica pubblicata come primo singolo estratto dall'album \"Terrestre live e varie altre disfunzioni\" nel 2006.\nIl brano \u00e8 un tributo a Gigi Restagno, autore del brano (insieme a Luca Ragagnin), musicista torinese scomparso nel 1997 e con cui Max Casacci, produttore dei Subsonica, aveva lavorato nei primi anni '80.\nIl video di \"Coriandoli a Natale\" \u00e8 stato diretto da Luca Pastore."}
{"id": "1732904", "revid": "767487", "url": "https://it.wikipedia.org/wiki?curid=1732904", "title": "Masseot Abaquesne", "text": "Attivo alla manifuttura di Rouen dal 1542 alla morte, la sua opera si concentra in una raffinata interpretazione di temi e motivi di chiara origine italiana con risultati di alto livello artistico, fra tutti la pavimentazione a piastrelle del Castello di \u00c9couen e della Batie d'Urf\u00e9 oltrech\u00e9 vasi da farmacia (nel 1545 ne produsse circa 5000). \nEbbe come patrocinatore Anne de Montmorency."}
{"id": "1732907", "revid": "1714743", "url": "https://it.wikipedia.org/wiki?curid=1732907", "title": "Luigi di Beaumont", "text": "Origine.\nEra il figlio ultimogenito (terzo maschio) della regina di Navarra, Giovanna II e di suo marito, Filippo, conte di \u00c9vreux, Conte d'Angoul\u00eame e di Mortain. Bianca era la sorella del re di Navarra Carlo II e della regina consorte di Aragona, Maria moglie del re Pietro IV di Aragona.\nBiografia.\nNel 1353, durante l'assenza del fratello maggiore, il re di Navarra, Carlo II il malvagio, che si era recato in Francia per il suo matrimonio, Luigi fu nominato Vicer\u00e9 di Navarra.\nNel 1356, Carlo II il Malvagio lo nomin\u00f2 Luogotenente generale di Navarra, incarico che mantenne sino al 1364.\nNel 1358, Luigi spos\u00f2, in segreto, Maria de Lizarazu, di cui non si conoscono gli ascendenti. Questo matrimonio poi verr\u00e0 annullato dal fratello, Carlo II il Malvagio, alcuni anni dopo.\nEgli prese parte alle lotte che suo fratello, Carlo II di Navarra, detto \"Il Malvagio\", condusse contro i re di Francia, prima, Giovanni II il Buono e poi, Carlo V il Saggio.\nNel 1365, Luigi ricevette in dono dal fratello, Carlo II il Malvagio, la contea di Beaumont-le-Roger e la signoria d'Anet.\nDopo che nel novembre 1365, era stato redatto il contratto di matrimonio, nel 1366, il 19 giugno, a Napoli, spos\u00f2 la duchessa di Durazzo, Giovanna (1344 \u2013 20 luglio 1387), la figlia del Conte di Gravina e duca di Durazzo, Carlo di Gravina e della Contessa d'Albe, Maria di Calabria (1328 - 1366.)Luigi, con questo secondo matrimonio consegu\u00ec i diritti sul ducato di Durazzo e sul Regno di Albania, che, nel 1368 caddero nelle mani degli albanesi, guidati da Carlo Thopia; allora Luigi cerc\u00f2 di recuperare i due feudi, utilizzando i cavalieri del regno di Navarra che lo avevano accompagnato in gran numero, per il suo matrimonio.Inoltre Luigi ricevette aiuto dal fratello Carlo, che gli diede allo scopo 50.000 ducati, e dallo stesso re di Francia.Nel 1372 egli fece intervenire una compagnia di ventura, la Compagnia Navarrese, con la quale aveva combattuto, negli anni precedenti, durante la guerra mossa dal fratello al re di Francia.Ma mentre si trovava in Apulia, dove stava organizzandosi per riconquistare i due feudi, Luigi all'improvviso mor\u00ec; fu tumulato a Napoli.\nDiscendenza.\nLuigi da Maria de Lizarazu ebbe quattro figli:\nLuigi da Giovanna non ebbe figli.\nBibliografia.\nIn inglese:"}
{"id": "1732908", "revid": "237256", "url": "https://it.wikipedia.org/wiki?curid=1732908", "title": "Boris Borissovich Jegorov", "text": ""}
{"id": "1732910", "revid": "287204", "url": "https://it.wikipedia.org/wiki?curid=1732910", "title": "Outside linebacker", "text": ""}
{"id": "1732913", "revid": "131145", "url": "https://it.wikipedia.org/wiki?curid=1732913", "title": "Parco del Serio Morto", "text": "Il parco del Serio Morto \u00e8 un parco locale di interesse sovracomunale (PLIS) istituito con delibera n\u00b0 6/15215 dei 27 giugno 1996 e sviluppato nel Comune di Castelleone. Con delibera n\u00b0 7/1157 del 18 settembre 2000 veniva riconosciuto l'ampliamento al Comune di San Bassano. \nL'area protetta.\nIl parco del Serio Morto \u00e8 istituito per circa quattro chilometri lungo il colatore Serio Morto, un corso d'acqua rettificato negli anni trenta del XX secolo che scorre nella valle fluviale dell'antico corso del Serio e che interseca le antiche anse fluviali residue che accolgono un'interessante vegetazione di palude e di ripa.\nLa riva destra, in particolare, risulta particolarmente interessante per i ciglioni marcati, anche 8-10 metri, con essenze arboree talora consistenti.\nIn riva sinistra va rilevato un curioso rialzo del terreno, una sorta di isola che si eleva dall'area golenale salvata dalle secolari erosioni e modellamenti delle piene fluviali. La cartografia ottocentesca ne segna almeno una decina, ma tali emergenze morfologiche sono state livellate per dare maggior spazio agli usi agricoli.\nSia i ciglioni morfologici, ossia le rive dell'antico fiume, sia il fondo valle sono modellati da piccoli terrazzi intermedi che contribuiscono ulteriormente a movimentare il paesaggio.\nIl principale scopo \u00e8 principalmente la tutela di questa valle relitta e il movimentato passato morfologico giunto fino a noi, unitamente ai manufatti storici come le opere idrauliche, le cascine, i siti archeologici.\nFlora e fauna.\nLe scarpate sono ricoperte ancora da vegetazione naturale, quali il salice bianco, il platano comune e il pioppo grigio, cui si affiancano piccole distese di robinie.\nGrazie a questi boschi residui sopravvive una buona variet\u00e0 di animali: non mancano il coniglio selvatico, la lepre, la donnola, la faina e il tasso.\nRicca anche l'avifauna; vi si possono osservare: l'allodola, il cardellino, il fringuello, l'allocco, la capinera, il fagiano, l'usignolo e il picchio.\nPresso le antiche anse golenali si notano la rana di Lataste, specie endemica della Pianura Padana, la raganella, il ramarro e il biacco.\nLa Via Regina.\nA nord di San Bassano il parco \u00e8 attraversato da una strada campestre che \u00e8 quanto rimane dell'antica strada Regina, un tracciato stradale di origine romana che collegava Cremona a Milano. Degno di nota \u00e8 l'oratorio di San Giacomo, situato lungo questa arteria, risalente al XII secolo e luogo di sosta per i pellegrini che si recavano a Roma.\nIl Bosco Didattico.\nAll'interno del parco si trova la stazione sperimentale di ecologia applicata, meglio nota come Bosco didattico; si tratta di un'area di 15 ettari rinaturalizzata dalla Provincia di Cremona e utilizzata come coltivazione delle specie autoctone della Pianura Padana e come polo didattico. \u00c8 aperta ogni seconda domenica del mese."}
{"id": "1732914", "revid": "287204", "url": "https://it.wikipedia.org/wiki?curid=1732914", "title": "Middle linebacker", "text": ""}
{"id": "1732915", "revid": "7969", "url": "https://it.wikipedia.org/wiki?curid=1732915", "title": "Inside linebacker", "text": ""}
{"id": "1732916", "revid": "671029", "url": "https://it.wikipedia.org/wiki?curid=1732916", "title": "Microregione di Joa\u00e7aba", "text": "Joa\u00e7aba \u00e8 una microregione dello Stato di Santa Catarina in Brasile.\nMunic\u00edpios.\nComprende 27 comuni:"}
{"id": "1732922", "revid": "767487", "url": "https://it.wikipedia.org/wiki?curid=1732922", "title": "I sette peccati", "text": "I sette peccati \u00e8 un film del 1942 diretto da Ladislao Kish.\nTrama.\nTratto da un racconto originale del regista ungherese Ladislao Kish, racconta la storia di due giovani amici che sposano due collegiali.\nUno dei due giovani mariti, per una sua strana iniziativa, disperde per le strade e per le aiuole dei giardini, una serie di lettere d'amore, piene di disperazione e con la decisione di porre fine ai suoi giorni.\nLa critica.\nDiego Calcagno, su Film, del 6 giugno 1942 \"I sette peccati, sono tali da indurre pi\u00f9 di uno a commetterne un ottavo, quello della maldicenza. Ma io non sono d'accordo con quelli che, pi\u00f9 o meno apertamente, hanno condannato questo film, come un pasticcetto poco pregevole. \u00c8 un pasticcetto, \u00e8 vero, ma abbastanza piccante e piacevole."}
{"id": "1732927", "revid": "7969", "url": "https://it.wikipedia.org/wiki?curid=1732927", "title": "Free safety", "text": ""}
{"id": "1732928", "revid": "237256", "url": "https://it.wikipedia.org/wiki?curid=1732928", "title": "Vladimir Mikhajlovi\u010d Komarov", "text": ""}
{"id": "1732929", "revid": "122963153", "url": "https://it.wikipedia.org/wiki?curid=1732929", "title": "La glaciazione", "text": "La glaciazione \u00e8 un singolo del gruppo musicale italiano Subsonica, pubblicato il 13 ottobre 2007 come primo estratto dal quinto album in studio \"L'eclissi\".\nLa musica \u00e8 stata composta dal chitarrista Max Casacci e il tastierista Davide Dileo, il testo invece dal solo Casacci.\nVideo musicale.\nIl videoclip, diretto da Marco Gentile, \u00e8 stato trasmesso sui canali tematici a partire dal 22 ottobre successivo."}
{"id": "1732931", "revid": "339392", "url": "https://it.wikipedia.org/wiki?curid=1732931", "title": "Cometa P/2005 JQ5 (Catalina)", "text": ""}
{"id": "1732933", "revid": "1371684", "url": "https://it.wikipedia.org/wiki?curid=1732933", "title": "Attestato di allievo pilota", "text": "L'attestato di allievo pilota (SPC, Student Pilot Certificate) \u00e8 un attestato rilasciato ad un pilota in addestramento dall'Ente Nazionale per l'Aviazione Civile (ENAC) (per quanto riguarda l'Italia) secondo normative nazionali e ICAO standard, ed \u00e8 un pre-requisito per poter volare come solo-pilota o pilota responsabile in voli di addestramento autorizzati dal proprio istruttore di volo o dal direttore della scuola. \nL'attestato si ottiene dopo un minimo di 12 ore di volo in doppio comando e dopo aver effettuato il primo volo da \"solista\" (solo-pilota) di circa 10 minuti. Inoltre bisogna superare un breve esame teorico e un esame pratico con un istruttore-esaminatore diverso dal proprio ma che pu\u00f2 essere della stessa scuola. \u00c8 necessario inoltre il certificato medico di \"idoneit\u00e0 di seconda classe\" (sottoponendosi ad una visita medica presso un centro dell'Aeronautica Militare italiana) e che il pilota abbia almeno compiuto 16 anni.\nIn genere l'attestato \u00e8 rilasciato con l'abilitazione per un velivolo SEP (Single Engine Piston) (Monoelica a pistoni) anche se \u00e8 possibile effettuare l'addestramento su aerei con pi\u00f9 abilitazioni (elica a passo variabile, carrello d'atterraggio retrattile...) e ricevere allegato all'attestato le suddette abilitazioni. \u00c8 richiesto prima del primo volo in solitaria l'accertamento teorico del velivolo (una sorta di Type Rating)."}
{"id": "1732936", "revid": "1005847", "url": "https://it.wikipedia.org/wiki?curid=1732936", "title": "Vittorio Zippel", "text": "Biografia.\nNato il 4 marzo 1860 a Trento (allora parte dell'Impero austriaco), era fratello dello storico Giuseppe Zippel (1865 - 1929). \nNel 1898 venne eletto consigliere comunale, e successivamente divent\u00f2 assessore.\nFu vice-podest\u00e0 dal 1911 e podest\u00e0 di Trento dal 22 settembre 1913 al 20 maggio 1915, quando venne rimosso dalla carica a causa del suo irredentismo. L'anno successivo venne arrestato e nel 1917 viene condannato a 8 anni di prigione, scontati in parte al carcere di Graz.\nDopo la liberazione, il 21 novembre 1918 divent\u00f2 sindaco, su nomina del generale Guglielmo Pecori Giraldi. rimase in carica fino al 1922 e gli succedette Giovanni Peterlongo.\nIl 24 febbraio 1919 fu nominato Senatore del Regno d'Italia per aver illustrato la patria \"con servizi o meriti eminenti\". Prest\u00f2 giuramento il 10 marzo dello stesso anno. Mor\u00ec a Trento il 4 aprile 1937."}
{"id": "1732937", "revid": "1632387", "url": "https://it.wikipedia.org/wiki?curid=1732937", "title": "Saturate (album)", "text": "Saturate \u00e8 l'album di debutto del gruppo alternative metal Breaking Benjamin, pubblicato nel 2002. In alcune edizioni dell'album vi \u00e8 inclusa la traccia \"Forever\"."}
{"id": "1732938", "revid": "1305772", "url": "https://it.wikipedia.org/wiki?curid=1732938", "title": "L'ultima risposta", "text": "L'Ultima risposta \u00e8 una canzone del gruppo torinese dei Subsonica pubblicata come secondo singolo dell'album \"L'eclissi\"."}
{"id": "1732943", "revid": "237256", "url": "https://it.wikipedia.org/wiki?curid=1732943", "title": "Valeri Kubassov", "text": ""}
{"id": "1732947", "revid": "547034", "url": "https://it.wikipedia.org/wiki?curid=1732947", "title": "Microregione di S\u00e3o Miguel do Oeste", "text": "S\u00e3o Miguel do Oeste \u00e8 una microregione dello Stato di Santa Catarina in Brasile.\nComuni.\nComprende 21 comuni:"}
{"id": "1732948", "revid": "1543377", "url": "https://it.wikipedia.org/wiki?curid=1732948", "title": "Chirurgia toracica", "text": "La chirurgia toracica \u00e8 una branca della chirurgia che si occupa di interventi su polmoni e altre grosse formazioni intratoraciche quali: esofago, trachea, grossi bronchi.\nDifferisce dalla cardiochirurgia in quanto non si interviene sul cuore o sull'aorta ascendente.\nZone interessate.\nLa chirurgia toracica interessa un'infinit\u00e0 di malformazioni, masse tumorali, traumi. Tra le pi\u00f9 comuni e studiate dalla letteratura medica ritroviamo, a seconda del luogo originale:\nMediastino.\nLa chirurgia toracica interessa il mediastino soprattutto per la cura di diverse sindromi:\nPer tutte il trattamento chirurgico di scelta \u00e8 l'exeresi (ovvero l'asportazione chirurgica dell'origine della sindrome, solitamente in questi casi di una massa tumorale)\nTrachea.\nLa trachea \u00e8 interessata da numerose malformazioni congenite (ovvero presenti dalla nascita) che tranne per l'agenesia della stessa, incurabile in quanto mortale alla nascita, sono previsti interventi chirurgici correttivi:\nPolmoni.\nNei polmoni oltre a malformazioni e masse tumorali vi sono molte affezioni che necessitano di interventi chirurgici\nChirurgia toracica videoassistita.\nEsiste una forma particolare di chirurgia toracica che ne prevede in determinati casi (soprattutto per il trattamento di piccole e medie lesioni), la cui mortalit\u00e0 \u00e8 registrata al 2% degli interventi.\nPossibili rischi.\nData la natura delicata dell'intervento, ogni forma di chirurgia toracica dovrebbe essere utilizzata solo in fallimento di altre terapie di contenimento, diverse sono le possibili complicanze in seguito ad interventi fra cui deficit respiratori che in casi gravi portano alla morte del soggetto, dove studi hanno dimostrato attestarsi intorno al 4% dei casi."}
{"id": "1732949", "revid": "110157", "url": "https://it.wikipedia.org/wiki?curid=1732949", "title": "Microregione di Xanxer\u00ea", "text": "Xanxer\u00ea \u00e8 una microregione dello Stato di Santa Catarina in Brasile.\nComuni.\nComprende 17 comuni:"}
{"id": "1732950", "revid": "7969", "url": "https://it.wikipedia.org/wiki?curid=1732950", "title": "Strong safety", "text": ""}
{"id": "1732951", "revid": "237256", "url": "https://it.wikipedia.org/wiki?curid=1732951", "title": "Andrijan Grigorjevi\u010d Nikolajev", "text": ""}
{"id": "1732953", "revid": "228587", "url": "https://it.wikipedia.org/wiki?curid=1732953", "title": "Corner back", "text": ""}
{"id": "1732954", "revid": "767487", "url": "https://it.wikipedia.org/wiki?curid=1732954", "title": "Cornerback", "text": "Il cornerback (CB) \u00e8 un ruolo difensivo di una squadra di football americano e si posiziona solitamente ai lati degli uomini di linea della difesa, coprendo le zone pi\u00f9 esterne del campo. Tuttavia le regole NFL (NFL Rulebook) e NCAA non specificano precisamente la posizione iniziale che questo ruolo deve assumere, limitandosi ad indicare che si deve necessariamente trovare nella zona difensiva del campo all'inizio del gioco.\nIl CB \u00e8 solitamente considerato come ruolo appartenente alla linea posteriore della difesa, riferendosi pi\u00f9 al fatto che non \u00e8 parte della defensive line piuttosto che alla sua reale collocazione in campo.\nCompiti in campo.\nIl compito principale \u00e8 quello di fermare il wide receiver (WR) o di anticiparlo intercettando i lanci del quarterback (QB) avversario (non \u00e8 infatti raro poter assistere a intercetti di CB che si trasformano in touchdown), ma all'occorrenza anche di bloccare il portatore di palla avversario con un tackle, di penetrare nel backfield avversario o di partecipare ad un blitz. \nDi fatto, negli schemi di copertura a zona (zone coverage), il CB \u00e8 \"l'ombra del ricevitore\" in caso di passaggi. Nella copertura a uomo (man-to-man) gli viene assegnato uno specifico WR, mentre negli schemi a zona una determinata porzione di campo.\nCopertura a zona.\nNella \"copertura a zona\" (\"Zone coverage\") al CB \u00e8 assegnata una zona di campo da difendere dagli eventuali attacchi avversari. Spesso i coordinatori difensivi hanno a disposizione molteplici varianti anche all'interno di medesimi schieramenti grazie agli ampi margini di manovra sui propri CB, per annullare i tentativi avversari di guadagnare yards. Le coperture a zona pi\u00f9 comuni sono:\nCopertura a uomo.\nNella copertura \"man-to-man\" ai CB \u00e8 assegnato uno specifico ricevitore avversario da marcare. Una volta iniziato il gioco i CB possono tentare un \"jam\" o concedere alcune yards all'avversario prima di interferire (\"cushion\"). In realt\u00e0 i CB possono anche concedere parecchie yards ai rispettivi ricevitori, \u00e8 questo il caso di difese di profondit\u00e0. \nIn prossimit\u00e0 della \"red zone\" il compito dei CB \u00e8 quello di prevenire i tagli dei ricevitori verso le zone centrali e sovraffolate di campo, optando anche per uno scambio di marcature tra compagni di ruolo.\nLe coperture a uomo pi\u00f9 famose sono:\nJamming.\nCon questo termine si identifica il tentativo da parte dei cornerbacks di ostacolare (\"jam\") i tentativi di corsa dei WR avversari in prossimit\u00e0 della linea di scrimmage. Ostacolando l'avanzata dei ricevitori avversari i CB consentono ai propri compagni di difesa di disporre di maggior tempo per tentare un sack sul QB (\"coverage sack\") o per permettere alle safeties e ai linebackers di fornire maggiore copertura sui passaggi. In particolar modo questa tattica diviene molto utile per riparare ad errori di interpretazione del gioco offensivo da parte dei linebackers, ad esempio quando a fronte di un'interpretazione di corsa vi \u00e8 in realt\u00e0 un passaggio. \nTuttavia, qualora il \"jam\" fallisca o non sia abbastanza efficace, possono crearsi buone possibilit\u00e0 per i ricevitori avversari di conquistare parecchie yards. Infatti le safeties e i linebackers non disporrebbero del tempo necessario per rientrare da un tentativo di blitz sul QB o per organizzare una buona copertura in caso di passaggi imprevisti.\nRegole su passaggi e contatti.\nLe regole su questo ruolo variano in base al livello di gioco. Per esempio, in ambito professionistico, non \u00e8 consentito nessun contatto del CB con un ricevitore avversario (eligible receiver) dopo le prime 5 yards dalla linea di scrimmage. Il contatto, sempre se considerato regolare, \u00e8 nuovamente permesso non appena il ricevitore abbia toccato la palla oppure sia evidente che non venga pi\u00f9 effettuato un passaggio in avanti. Inoltre \u00e8 consentito per un CB (o un eventuale difensore) tentare l'aggancio o la deviazione di una palla in volo, ma in alcun modo di spingere o colpire l'avversario per impedirgli la ricezione (la stessa regola \u00e8 applicata in caso di intercetto). Qualsiasi violazione, sia difensiva che offensiva viene punita come una \"pass interference\" con l'assegnazione di una penalit\u00e0. Le regole sui passaggi cercano in definitiva di garantire la possibilit\u00e0 di rivecere un passaggio per un ricevitore, quanto di realizzare un intercetto e un ribaltamento del gioco per un difensore. Le limitazioni sui contatti mirano invece a ridurre al minimo i pericoli per i giocatori e a garantire un gioco fluente e maggiormente spettacolare.\nDoti fisiche e mentali.\nI giocatori che ricoprono questo ruolo devono avere buone doti di agilit\u00e0, velocit\u00e0 e istinto oltre che una buona dimestichezza nel controllare e bloccare la palla. Altre caratteristiche utili in questo ruolo sono la capacit\u00e0 di muoversi velocemente all'indietro, una buona abilit\u00e0 nella copertura a uomo, la capacit\u00e0 di interferire sul percorso della palla, abilit\u00e0 nel bloccare i ricevitori sulla linea di scrimmage (jamming), rapidit\u00e0 nella lettura delle intenzioni del QB avversario e doti di placcaggio in campo aperto."}
{"id": "1732955", "revid": "112165717", "url": "https://it.wikipedia.org/wiki?curid=1732955", "title": "Arkadij Dmitrievi\u010d \u0160vecov", "text": "Biografia.\nArkadij Dmitrievi\u010d nasce il 25 gennaio 1892, figlio di insegnanti nella locale scuola.\nNel 1909 si diploma all'istituto tecnico superiore di Perm'.\nDurante il periodo della prima guerra mondiale si trasferisce a Mosca per continuare gli studi, lavorando nel frattempo come tornitore nell'azienda meccanica \"\u0414\u0438\u043d\u0430\u043c\u043e\" (in cirillico \"Dinamo\").\nNel 1921 consegue, sempre a Mosca, la laurea nell'universit\u00e0 a indirizzo tecnico.\nDal 1922 entra a far parte di un ufficio tecnico dedicato alla progettazione di motori aeronautici.\nNel 1923 collabora alla realizzazione del M-8 RAM, un motore 12 cilindri a V\nDal 1925 al 1926 progetta il suo primo motore, lo Shvetsov M-11, un motore radiale a 5 cilindri raffreddato ad aria, primo motore aeronautico prodotto in serie in Unione Sovietica, utilizzato in diversi velivoli leggeri da addestramento, tra i quali il biplano Polikarpov Po-2 ed il monoplano Yakovlev UT-2, fino agli anni quaranta.\nNel 1934 gli viene affidata la guida di un suo gruppo di progettazione, l'OKB 19 situato a Perm', ed incaricato di studiare alcuni motori stranieri, tra cui la serie \"K\" dei francesi Gnome et Rh\u00f4ne e lo statunitense Wright R-1820 Cyclone 9, per proseguirne lo sviluppo allo scopo di avviarne una versione di produzione nazionale.\nDa questi studi derivarono i 9 cilindri M-25 ed ASh-62 che equipaggiavano rispettivamente le prime versioni del Polikarpov I-16 e l'Antonov An-2, il 14 cilindri ASh-82 che motorizzava il Lavochkin La-5 ed il 18 cilindri ASh-73TK destinato al Tupolev Tu-4, la copia sovietica del Boeing B-29 Superfortress.\nAlla sua morte, avvenuta il 19 marzo 1953, l'OKB 19 venne affidato a Pavel Aleksandrovi\u010d Solov'\u00ebv, e le sue spoglie vennero sepolte nel cimitero Novodevi\u010dij di Mosca."}
{"id": "1732956", "revid": "161374", "url": "https://it.wikipedia.org/wiki?curid=1732956", "title": "Giarre-Milo", "text": ""}
{"id": "1732957", "revid": "92723", "url": "https://it.wikipedia.org/wiki?curid=1732957", "title": "Pavel Popovich", "text": ""}
{"id": "1732958", "revid": "767487", "url": "https://it.wikipedia.org/wiki?curid=1732958", "title": "L\u00e0 dove scende il fiume", "text": "L\u00e0 dove scende il fiume (\"Bend of the River\") \u00e8 un film statunitense del 1952 diretto da Anthony Mann. Fa parte dei cinque film di questo genere diretti da Anthony Mann con protagonista James Stewart: \"Winchester '73\" (1950), \"L\u00e0 dove scende il fiume\" (1952), \"Lo sperone nudo\" (1953), \"Terra lontana\" (1955) e \"L'uomo di Laramie\" (1955).\nTrama.\nNel 1880 una carovana di pionieri deve raggiungere l'Oregon. A fare da guida nei territori selvaggi si propone Glyn McLyntock, un avventuriero. Nessuno sa che l'uomo \u00e8 un predone del Missouri che, dopo aver rischiato l'impiccagione, cerca di dimenticare la propria vita passata e la cicatrice che ha sul collo. Durante una perlustrazione in avanscoperta, Glyn si trova a salvare la vita a Emerson Cole, un ladro di cavalli. I due si riconoscono di fama ma nessuno ha intenzione di tradire l'altro, in una sorta di tacita intesa.\nNella stessa notte la carovana viene attaccata da un gruppetto di indiani che feriscono Laura, la bella figlia del capo carovana Jeremia. Sia Glyn che Cole dimostrano il loro coraggio riuscendo ad uccidere tutti gli indiani appostati intorno ai carri e salvandosi la vita a vicenda. Emerson decide di accompagnare i pionieri sino alla citt\u00e0 di Portland da dove il gruppo ripartir\u00e0 su un barcone dopo aver fatto rifornimento, risalendo il fiume, alla volta della terra che coltiveranno. Una volta trovato il posto ideale per costruire la nuova cittadina i pionieri iniziano a costruire e a coltivare ma, con l'arrivo imminente dell'inverno, la situazione si complica a causa dei viveri, gi\u00e0 comprati in citt\u00e0, ma che tardano ad arrivare. Pertanto Glyn e Jeremia si affrettano a tornare a Portland per recuperare la merce.\nLa citt\u00e0 \u00e8 in fermento a causa della scoperta dell'oro e i due trovano le loro scorte e il loro bestiame sul molo, in attesa di essere rivenduto al miglior offerente. McLyntonk convince un gruppo di perdigiorno ubriaconi a caricare il tutto sul barcone e va ad affrontare Hendricks che non aveva mantenuto la promessa della consegna. Nel saloon incontra Laura, ristabilitasi dopo la convalescenza, che sta lavorando per Hendricks come cassiera per il cambio dell'oro in dollari. Nel frattempo si \u00e8 fidanzata con Cole, il quale gestisce il saloon. Glyn affronta Hendricks e scatena una sparatoria aiutato da Cole e dal giovane giocatore di poker Trey Wilson. Il gruppo scappa sul barcone e fugge inseguito da Hendrycks e dai suoi scagnozzi. Il carico di viveri, comunque, \u00e8 davvero prezioso, tanto che durante il viaggio di ritorno, sulle montagne, dei minatori offrono centomila dollari per averlo. Gli ubriaconi assunti in citt\u00e0 e lo stesso Cole non tardano allora a tradire McLyntock e rubare il carico. A questo punto l'eroe, disarmato e abbandonato su un nevaio, giura vendetta e affronta i nemici nell'epica resa dei conti finale.\nNote.\nSecondo film del trio Mann-Stewart-Chase (regista, attore e sceneggiatore), sulle orme di \"Winchester '73\", dove due amici con passati simili dimostrano aspirazioni divergenti e dove viene dimostrato che a volte esiste una possibilit\u00e0 di redenzione. Nessuno dei protagonisti \u00e8 comunque del tutto puro o del tutto nero: anche Kennedy dimostra di avere una sorta di codice di onore quando impedisce che \"il rosso\" uccida Stewart, e dove questi dimostra tutto il suo travaglio spirituale nei fugaci gesti verso il collo sempre coperto dal fazzoletto e nello sguardo stravolto quando viene bloccato nell'atto di uccidere Cole con il pugnale. Grande spazio ai paesaggi (dell'Oregon, dove il film \u00e8 stato effettivamente girato), silenziosi ma importanti comprimari nel film.\nEdizione italiana.\nNella versione DVD italiana, uscita nel 2004, \u00e8 stato effettuato un nuovo doppiaggio che ha reso le voci storiche non pi\u00f9 disponibili. Inoltre viene indicata la presenza del trailer originale che per\u00f2, di fatto, nel DVD non esiste.\nLa versione DVD del 2013 recupera il magnifico doppiaggio d'epoca."}
{"id": "1732959", "revid": "61051", "url": "https://it.wikipedia.org/wiki?curid=1732959", "title": "Arkadiy Dmitrievich Shvetsov", "text": ""}
{"id": "1732960", "revid": "767487", "url": "https://it.wikipedia.org/wiki?curid=1732960", "title": "Defensive back", "text": "Il defensive back \u00e8 un ruolo di difesa del football americano e indica tutti quei giocatori che si posizionano lontani dalla linea di scrimmage, coprendo le parti laterali e posteriori del campo.\nCon questo nome generico vengono individuati alcuni ruoli pi\u00f9 specifici: il cornerback (CB), la free safety (FS) e la strong safety (SS)."}
{"id": "1732961", "revid": "4175", "url": "https://it.wikipedia.org/wiki?curid=1732961", "title": "Il prato di Bezhin", "text": ""}
{"id": "1732962", "revid": "237256", "url": "https://it.wikipedia.org/wiki?curid=1732962", "title": "Svetlana Evgen'evna Saviskaja", "text": ""}
{"id": "1732966", "revid": "1318658", "url": "https://it.wikipedia.org/wiki?curid=1732966", "title": "Castrum Vetus (Fara Novarese)", "text": "Il Castrum Vetus, conosciuto anche come Castellone, \u00e8 un antico castello collocato sulla collina di Fara Novarese.\nStoria.\nIl castello \u00e8 menzionato per la prima volta nel 1156, tra i castelli confermati da Federico Barbarossa al conte di Biandrate, insieme ad altri castelli che precedentemente erano stati occupati dai Milanesi capeggiati dal Cazzaguerra.\nNel 1251 \u00e8 nuovamente nominato in documenti di Biandrate, come ceduto dalla popolazione di Fara al conte Umberto.\nIl castello rimase coinvolto nelle lotte tra le fazioni guelfa e ghibellina di Novara, quest'ultima detta anche \"dei Rotondi\" o \"dei Tornielli\". I guelfi, che si erano asserragliati nella campagna circostante Novara, occupando anche il castello, chiamati \"malefactores\" negli statuti novaresi, vennero cacciati dai Rotondi nel 1275.\nNel 1328 il castello venne ristrutturato da Calcino Tornielli di Novara, che vi aggiunse anche una torre.\nNel 1356, assieme ad altri castelli della zona, fu saccheggiato ed incendiato dal comandante di Galeazzo II Visconti, Bertolotto Confalonieri, durante le vicende belliche contro il marchese di Monferrato Giovanni II. Un documento del 1366 attesta che il castello era ancora in possesso dei conti di Biandrate.\nNel 1450, dopo l'insediamento di Francesco Sforza come duca di Milano, in una relazione sul territorio di Fara per la prima volta vengono nominati due castelli: il \"Castrum Vetus\" e il \"Castrum Novum\".\nNel XVII secolo il castello era caduto in rovina.\nIl castello \u00e8 di propriet\u00e0 privata ed \u00e8 attualmente in fase di restauro.\nStruttura.\nUna foto dei primi del Novecento mostra l'aspetto del castello prima delle ristrutturazioni. Si trattava di un complesso sviluppatosi intorno ad un mastio quadrato, con muratura a spina di pesce. All'interno della torre \u00e8 presente un affresco raffigurante una \"Madonna con Bambino in trono\", databile al primo Rinascimento.\nIn portale d'ingresso, orientato verso nord, era sormontato da una torretta di guardia, demolita nel Novecento perch\u00e9 pericolante.\nI lavori di ristrutturazione hanno distrutto anche parte del muro di cinta che proteggeva ad anello l'intero complesso."}
{"id": "1732968", "revid": "1318658", "url": "https://it.wikipedia.org/wiki?curid=1732968", "title": "Istituto del mondo arabo", "text": "LIstituto del mondo arabo (in francese \"Institut du monde arabe\") \u00e8 situato a Parigi, nel V \"arrondissement\", in rue des Foss\u00e9s-Saint-Bernard. Aperto al pubblico dal dicembre 1987, \u00e8 stato costruito da un gruppo di architetti (Jean Nouvel e Architecture Studio) che ha qui tentato una sintesi tra la cultura araba e la cultura occidentale. La costruzione dell'edificio, iscritta nella politica delle grandi opere voluta da Fran\u00e7ois Mitterrand, \u00e8 stata decisa sotto il settennato di Val\u00e9ry Giscard d'Estaing nel 1973, con l'intenzione di migliorare le relazioni diplomatiche tra la Francia e i Paesi arabi.\nLa facciata settentrionale, che simboleggia il rapporto con la citt\u00e0 antica, \u00e8 rivolta verso la Parigi storica con cui si amalgama perfettamente. La facciata meridionale riprende i temi storici della geometria araba con l'ideazione di 240 moucharabieh che la compongono e che si aprono e si chiudono ogni ora.\nL'edificio.\nNel dicembre 1987 apre le porte a Parigi l'Istituto del mondo arabo progettato da Jean Nouvel, Pierre Soria, Gilbert Lez\u00e9n\u00e9s e Architecture Studio, vincitori del concorso bandito dal comune di Parigi nel 1981 a cui parteciparono sette gruppi di architetti francesi.\nQuesto progetto innalz\u00f2 Nouvel dal ruolo di polemista militante dell'architettura francese a uno status internazionale che da allora non lo ha pi\u00f9 abbandonato. Finanziato in parte dal governo francese e in parte da diversi paesi arabi, l'edificio fu concepito come centro e prestigiosa vetrina della cultura araba a Parigi.\nL'IMA non \u00e8 solo un istituto di cultura araba: \u00e8 un luogo dove si incontrano i parigini, \u00e8 un museo ed una biblioteca, \u00e8 un incredibile belvedere ma \u00e8 anche un caf\u00e8 dove conversare e rilassarsi, \u00e8 un luogo di studio e di confronto tra le due culture pi\u00f9 rappresentate a Parigi: quella occidentale e quella araba.\nJean Nouvel dimostra in questo progetto una notevole comprensione della architettura e della cultura araba. \u00c8 infatti possibile tracciare parallelismi tra alcuni elementi dell'Istituto e un certo numero di edifici arabi tradizionali. Ad esempio i motivi mozarabici quadrati e poligonali dei muri meridionali sono ispirati ai disegni dell'Alhambra di Granada.\nNonostante questi riferimenti al mondo arabo l'Istituto si vuole affermare come un edificio europeo. L'idea di centro culturale, che ospita spazi destinati a mostre, eventi, spettacoli, conferenze e dibattiti e insieme una biblioteca, un cinema e un centro di documentazione, \u00e8 tipicamente francese, vale ricordare il famoso centro Georges Pompidou.\nL'edificio sorge su un lotto triangolare che segue la curva della riva meridionale della Senna, a monte dell'\u00cele de la Cit\u00e9. La facciata nord si affaccia su una strada che corre lungo il fiume. Quella est guarda, al di l\u00e0 di un'area pavimentata a cielo aperto, al Campus di Jussieu: un insieme monotono di lastre in cemento armato dei primi anni sessanta. L'asse dell'ingresso d\u00e0 sulla cattedrale di Notre-Dame, con il muro di sinistra posto perpendicolarmente rispetto al piano d'accesso, cos\u00ec da incorniciare la vista. In tal modo l'Istituto occupa una posizione cardine tra la Parigi moderna, rappresentata dalla architettura gaullista simboleggiata da Jussieu e la Parigi tradizionale, con i suoi edifici storici.\nUn altro aspetto molto importante dell'edificio \u00e8 la sua relazione con la luce. \u00c8 un luogo che si sviluppa attorno all'organizzazione e ai mutamenti della luce nello spazio. Letteralmente questo avviene attraverso dei diaframmi, simili a quelli della macchina fotografica, attivati da fotocellule della parete sud e del pozzo di illuminazione al suo centro rivestito di alabastro. In questo modo lo spazio interno \u00e8 reso suggestivo da una luce non diffusa n\u00e9 concentrata in poche aperture, ma che entra negli ambienti attraverso piccoli e numerosi fasci luminosi che conferiscono un carattere quasi sacrale allo spazio.\nAll'esterno invece questo rende l'immagine del prospetto diversa durante tutto l'arco della giornata.\nL'edificio, non soltanto grazie alla presenza dei diaframmi fotografici, rivela una stretta e convincente relazione tra architettura e cinema. Ha una energia tale che, visitandolo, si ha l'impressione di entrare nella inquadratura di un film. Questo aspetto \u00e8 sottolineato anche dalle parole di Nouvel: \nDirezione del museo e delle esposizioni.\nQuesta direzione, creata nell'estate 2007, raggruppa le esposizioni temporanee e il museo permanente dell'IMA. Il museo e disposto su 3 piani e propone ai visitatori:\nLe esposizioni temporanee presentano al grande pubblico il patrimonio dei Paesi arabi, dalla preistoria ai nostri giorni. una grande esposizione \u00e8 inaugurata ogni anno in autunno e delle esposizioni tematiche (arte contemporanea, attualit\u00e0, fotografia...) costellano l'anno culturale. L'obiettivo della direzione \u00e8 far conoscere la cultura e la civilt\u00e0 araba dal lato delle loro realizzazioni artistiche.\nServizi.\nL'Istituto conta anche:"}
{"id": "1732969", "revid": "237256", "url": "https://it.wikipedia.org/wiki?curid=1732969", "title": "Vladimir Schatalov", "text": ""}
{"id": "1732970", "revid": "1318658", "url": "https://it.wikipedia.org/wiki?curid=1732970", "title": "Ragade anale", "text": "La ragade anale \u00e8 un'ulcerazione lineare dell'ano, talvolta unica e \"solitaria\", situata prevalentemente sulla linea mediana posteriore. Lunga alcuni millimetri, \u00e8 situata al confine tra la linea pettinata e la cute dell'anoderma. La sua presenza causa dolorosi spasmi dello sfintere anale.\nEpidemiologia.\nNon vi \u00e8 un'et\u00e0 specifica di insorgenza. Ragadi e fissurazioni sono relativamente comuni nei neonati. L'et\u00e0 di maggiore incidenza \u00e8 tuttavia quella giovanile ed adulta. L'incidenza \u00e8 sostanzialmente sovrapponibile nei due sessi.\nCause.\nLa comparsa della ragade anale \u00e8 solitamente dovuta alla stitichezza e/o diarrea che si prolungano nel tempo. Spesso l'evento scatenante \u00e8 rappresentato dal passaggio nel canale anale di una grande quantit\u00e0 di feci o di feci particolarmente dure (ad esempio dei fecalomi).\nNei casi di stitichezza le feci sostano nell'intestino pi\u00f9 del normale, si induriscono e al momento della defecazione, nel fuoriuscire causano un piccolo trauma alla parete anale. Il susseguirsi di questi eventi porta alla formazione della ragade. Gioca un ruolo essenziale nella patologia della ragade, l'ipertono dello sfintere interno, che causa, con ogni probabilit\u00e0, una \"micro-ischemia\" localizzata che rallenta, e talvolta impedisce, la corretta rimarginazione dell'ulcerazione. La perdita di elasticit\u00e0 del canale anale secondaria a precedenti interventi di chirurgia anale pu\u00f2 rappresentare un fattore predisponente.\nSede.\nLa linea mediana posteriore \u00e8 interessata in circa il 98% dei maschi e nel 90% delle femmine. Ragadi e fissurazioni in altra sede devono far pensare ad altri disturbi sottostanti, come ad esempio la malattia di Crohn.\nSintomi e segni.\nIl sintomo caratteristico della presenza di ragade anale \u00e8 il dolore. Il dolore \u00e8 il sintomo di presentazione pi\u00f9 frequente, parossistico e urente. Viene spesso descritto dal paziente come tremendo e lacerante. Compare caratteristicamente a ogni defecazione e tende a durare da alcuni minuti fino a diverse ore dopo l'evacuazione. Talvolta tende ad associarsi il prurito in regione anale. Alcuni pazienti riferiscono in corso di evacuazione la perdita di qualche goccia di sangue, generalmente di colore rosso vivo. In rari casi si pu\u00f2 verificare una vera e propria rettorragia. \nIn molti casi vi \u00e8 associazione con la presenza di fistola, ascesso perirettale o patologia emorroidaria. Non sono state riconosciute cause di familiarit\u00e0 o predisposizione.\nDiagnosi.\nLa presenza di dolore con le caratteristiche sopra indicate deve determinare il sospetto di ragadi e fissurazioni anali. Si procede innanzitutto con l'ispezione visiva della regione a cui segue l'esplorazione digitale rettale, che \u00e8 generalmente indicata in tutti i pazienti. Le ragadi sono estremamente sensibili e l'esplorazione deve essere oltremodo gentile. Ci\u00f2 nonostante molti pazienti non potranno tollerare l'esame se non preventivamente trattati con l'applicazione di un anestetico locale. L'anoscopia e una successiva sigmoidoscopia completano gli accertamenti diagnostici. Durante l'anoscopia bisogna porre grande attenzione alla ricerca di emorroidi interne, tragitti fistoli o eventuali aree sospette per lesioni neoplastiche.\nTutti i pazienti studiati per lesioni anorettali dovrebbero essere sottoposti in una fase successiva a proctosigmoidoscopia e/o colonscopia per poter escludere polipi, neoplasie o malattie infiammatorie croniche intestinali. Questa raccomandazione diviene particolarmente stringente per gli individui di et\u00e0 superiore ai 40 anni.\nTrattamento.\nIn circa il 45% dei casi la ragade si rimargina da sola, senza grossi problemi e generalmente entro 8 settimane, semplicemente con un trattamento conservativo che ricorra a un semicupio tiepido (un bagno effettuato in una apposita vasca, definita anch'essa semicupio, che permette al paziente di bagnare solo la regione anale), o a supposte emollienti. \u00c8 inoltre molto importante cercare di ridurre al minimo lo sforzo della defecazione: per tale motivo si pu\u00f2 ricorrere a blandi lassativi per ridurre la consistenza delle feci, o in alternativa ad agenti che aumentano la massa fecale al fine di facilitare l'evacuazione.\n\u00c8 possibile ricorrere all'applicazione locale di nitrato d'argento per aumentare il tessuto di granulazione e accelerare il processo rigenerativo.\nL'applicazione locale di farmaci per rilassare il muscolo dello sfintere, permettendo cos\u00ec che il processo di guarigione proceda senza problemi fu proposto per la prima volta nel 1994 con applicazione di unguento di nitroglicerina, e quindi calcio antagonisti nel 1999 con unguento di nifedipina, e l'anno seguente con diltiazem per uso topico.\nAl giorno d'oggi sono numerose le preparazioni di marca disponibili nei vari paesi. Ad esempio unguento di nitroglicerina per uso topico (Rectogesic (Rectiv) 0,2% in Australia e 0,4% nel Regno Unito e negli Stati Uniti), pomata di nifedipina topica 0,3% con lidocaina 1,5% (Antrolin in Italia da aprile 2004) e diltiazem 2% (Anoheal nel Regno Unito). Un comune effetto collaterale dell'unguento di nitroglicerina \u00e8 la comparsa di mal di testa, causato dall'assorbimento sistemico del farmaco, il che tende a limitarne l'accettabilit\u00e0 da parte del paziente.\nCome misure palliative \u00e8 possibile ricorrere ad adatti antidolorifici orali (ad esempio FANS come diclofenac o ibuprofene), supposte, oppure pomate e creme per applicazione locale. Queste ultime, spesso a base di antinfiammatori non steroidei, non dovrebbero contenere bufexamac perch\u00e9 questa sostanza causa spesso dermatite da contatto, motivo per cui nel 2010 la Agenzia europea del farmaco ne ha consigliato il ritiro dal commercio.\nUn trattamento combinato farmacologico e chirurgico, generalmente eseguito da chirurghi colorettali, consiste nell'iniezione diretta della tossina botulinica (Botox) nello sfintere anale per determinarne il rilassamento. \nQuesto trattamento \u00e8 stato studiato per la prima volta nel 1993. Si deve rilevare che, in molti casi, i pazienti sottoposti a iniezione di Botox alla fine hanno dovuto scegliere un'altra cura, in quanto le iniezioni tendono a divenire sempre meno efficaci. Un altro limite di questo trattamento, pur sempre una cura parziale, \u00e8 rappresentato dai costi molto elevati e interamente a carico del paziente. \nLa sfinterotomia laterale rappresenta a oggi il gold standard per la cura di questa afflizione. La combinazione delle varie terapie mediche pu\u00f2 determinare percentuali di guarigione che arrivano al 98%.\nChirurgia.\nLe procedure chirurgiche sono generalmente riservate a quei soggetti con ragade anale che hanno tentato una terapia medica per almeno 1-3 mesi e non sono guariti. Non si tratta perci\u00f2 quasi mai della prima opzione nel trattamento.\nLa principale preoccupazione con la chirurgia \u00e8 il possibile sviluppo di incontinenza anale. L'incontinenza anale pu\u00f2 comprendere incapacit\u00e0 di controllo dei gas, tendenza a fuoriuscita di una minima quantit\u00e0 di feci nel corso della giornata, o perdita pi\u00f9 cospicua di feci solide. Un certo grado di incontinenza pu\u00f2 manifestarsi in circa il 45 per cento dei pazienti nel periodo del recupero dall'intervento chirurgico. Tuttavia, l'incontinenza \u00e8 raramente permanente ed \u00e8 solitamente lieve. Il rischio deve essere discusso con il chirurgo.\nIl trattamento chirurgico, in anestesia generale, pu\u00f2 essere di dilatazione del tratto anale (intervento secondo Lord) oppure di sfinterotomia laterale in cui si incide il muscolo sfintere anale interno. Entrambe le operazioni mirano a ridurre gli spasmi dello sfintere e quindi a ripristinare la normale circolazione di sangue verso la mucosa anale. Gli interventi chirurgici comportano un'anestesia generale e possono associarsi a una sindrome dolorosa che perdura per un certo periodo dopo l'intervento. L'intervento secondo Lord in una piccola percentuale di casi pu\u00f2 essere associato a incontinenza anale, anche per questo la sfinterotomia \u00e8 l'operazione di scelta.\nSfinterotomia laterale interna.\nLa sfinterotomia laterale interna (LIS) \u00e8 la procedura chirurgica di scelta per le ragadi anali grazie alla sua semplicit\u00e0 e alla sua percentuale di successo (~95%). In questa procedura lo sfintere anale interno \u00e8 parzialmente diviso per ridurre lo spasmo e quindi migliorare l'afflusso di sangue alla zona perianale. Questo miglioramento nell'apporto ematico aiuta a guarire la fissurazione; si ritiene che anche un certo indebolimento dello sfintere sia auspicabile per ridurre il rischio di recidiva. La procedura \u00e8 generalmente eseguita come un intervento di \"day surgery\" (un programma di cura che permette di eseguire un intervento chirurgico in una sola giornata senza bisogno di pernottamento in ospedale) dopo che il paziente \u00e8 stato posto in anestesia generale. Il dolore legato alla sfinterotomia \u00e8 solitamente lieve ed \u00e8 spesso inferiore al dolore causato dalla stessa ragade. I pazienti spesso ritornano alla loro normale attivit\u00e0 entro una settimana.\nLa sfinterotomia laterale interna, tuttavia, ha un certo numero di potenziali effetti collaterali, dalla difficolt\u00e0 di guarigione della ferita chirurgica alla tendenza a flatulenza e lieve incontinenza fecale (alcune indagini dei risultati chirurgici indicano tassi di incontinenza fino al 36%).\nDilatazione anale.\nLa dilatazione anale, o stiramento del canale anale (operazione secondo Lord) \u00e8 divenuto un intervento sempre meno praticato negli ultimi anni, principalmente a causa dell'alto tasso post intervento di incontinenza fecale. Inoltre, lo stiramento del canale anale pu\u00f2 aumentare il tasso di flatulenza. Nei primi anni 1990, tuttavia, un nuovo metodo di dilatazione anale, facilmente eseguibile e ripetibile, si \u00e8 rivelato molto efficace e ha mostrato un'incidenza molto bassa di effetti collaterali. Un recente studio controllato e randomizzato ha dimostrato che vi \u00e8 poca differenza nel tasso di guarigione e nelle complicanze tra questo nuovo metodo di dilatazione anale e la sfinterotomia laterale interna. Questo dato \u00e8 stato confermato da un ulteriore studio che ha dimostrato ancora alte percentuali di successo e bassa incidenza di effetti collaterali con la dilatazione anale.\nFollow-up.\nLe ragadi anali possono essere autolimitanti. Qualora divengano un problema cronico possono richiedere continui interventi terapeutici. In questo caso il paziente deve essere informato del fatto che si deve ripresentare dal medico ogni qual volta si verifichi una recidiva. In questi pazienti che spesso si caratterizzano per sanguinamento intestinale si pu\u00f2 correre il rischio di misconoscere una patologia del colon. Per tale motivo \u00e8 bene che essi eseguano periodicamente un clisma opaco. In ogni visita va posto l'accento sull'opportunit\u00e0 di modificare le abitudini dietetiche e intestinali per minimizzare il rischio di recidive."}
{"id": "1732971", "revid": "1632387", "url": "https://it.wikipedia.org/wiki?curid=1732971", "title": "We Are Not Alone (album)", "text": "We Are Not Alone \u00e8 il secondo album in studio della band alternative metal Breaking Benjamin.\nL'album.\nQuest'album, rispetto al precedente \"Saturate\", presenta dei progressi a livello sonoro: le sonorit\u00e0 risultano essere meno monotone rispetto al precedente, i suoni di accompagnamento sono molto pi\u00f9 alti, e creano atmosfere molto diverse e pi\u00f9 creative. Con questo album la band ottenne un maggiore successo, vennero vendute diverse copie in poco tempo, e vennero sfondati i confini della Pennsylvania, acquistando anche un maggiore livello di popolarit\u00e0. L'album fu accompagnato dall'uscita dell'EP \"So Cold\"."}
{"id": "1732974", "revid": "838137", "url": "https://it.wikipedia.org/wiki?curid=1732974", "title": "Kazimierz Nycz", "text": "Biografia.\nNasce a Stara Wie\u015b, frazione di Wilamowice, allora in arcidiocesi di Cracovia (oggi diocesi di Bielsko-\u017bywiec), il 1\u00ba febbraio 1950. \u00c8 il primogenito dei tre figli, due maschi e una femmina, di Franciszek e Waleria M\u0142ynarska. Il 19 febbraio viene battezzato nella chiesa di Santa Croce nel paese natale.\nFormazione e ministero sacerdotale.\nDopo gli studi primari a Stara Wie\u015b e il liceo a Czechowice-Dziedzice, nel 1967 entra nel seminario arcivescovile di Cracovia.\nL'8 maggio 1972 \u00e8 ordinato diacono dall'allora cardinale arcivescovo di Cracovia Karol Wojty\u0142a (poi papa Giovanni Paolo II), mentre il 20 maggio 1973 \u00e8 ordinato presbitero, a Kani\u00f3w, dal vescovo Julian Jan Groblicki, allora ausiliare della medesima arcidiocesi.\nNel 1976 consegue la licenza in teologia presso la Pontificia accademia teologica di Cracovia e nel 1977 inizia gli studi all'universit\u00e0 cattolica di Lublino, dove nel 1981 ottiene il dottorato.\nAl contempo \u00e8 vicario parrocchiale della parrocchia di Santa Elisabetta a Jaworzno, per due anni, e poi nella parrocchia di santa Margherita a Raciborowice.\nDal 1981 \u00e8 direttore dell'ufficio arcidiocesano di catechesi (fino al 1983) e collaboratore pastorale nella parrocchia della Divina Misericordia a Skawina. Inizia l'insegnamento di catechesi presso la Pontificia accademia teologica di Cracovia e nel 1987 viene nominato vicerettore del seminario maggiore di Cracovia.\nMinistero episcopale e cardinalato.\nVescovo ausiliare di Cracovia.\nIl 14 maggio 1988 papa Giovanni Paolo II lo nomina vescovo ausiliare di Cracovia e titolare di Villa del Re. Il 4 giugno successivo riceve l'ordinazione episcopale, con il vescovo Jan Szkodo\u0144, nella cattedrale del Wawel, dal cardinale Franciszek Macharski, coconsacranti l'arcivescovo Jerzy Karol Ablewicz e il vescovo Stanislaw Nowak (poi arcivescovo).\nDiviene vicario generale dell'arcidiocesi e, fino al 2002, organizza tutti i viaggi apostolici di Giovanni Paolo II a Cracovia.\nVescovo di Koszalin-Ko\u0142obrzeg.\nIl 9 giugno 2004 \u00e8 nominato vescovo di Koszalin-Ko\u0142obrzeg dallo stesso papa; succede a Marian Go\u0142\u0119biewski, precedentemente nominato arcivescovo metropolita di Breslavia.\nIl 7 agosto seguente prende possesso della diocesi nella cattedrale dell'Immacolata Concezione a Koszalin.\nArcivescovo metropolita di Varsavia.\nIl 3 marzo 2007 papa Benedetto XVI lo nomina arcivescovo metropolita di Varsavia; succede a Stanis\u0142aw Wielgus, precedentemente dimessosi essendo stata scoperta la sua collaborazione con il regime comunista. Il 1\u00ba aprile successivo, domenica delle palme, prende possesso dell'arcidiocesi nella cattedrale di san Giovanni Battista.\nDal 9 giugno 2007 \u00e8 anche ordinario per i fedeli di rito orientale in Polonia sprovvisti di un proprio ordinario; succede al cardinale J\u00f3zef Glemp, dimessosi per raggiunti limiti di et\u00e0.\nIl 29 giugno dello stesso anno riceve il pallio dal papa, nella basilica di San Pietro in Vaticano.\nNel concistoro del 20 novembre 2010 papa Benedetto XVI lo crea cardinale presbitero dei Santi Silvestro e Martino ai Monti; il 29 aprile 2011 prende possesso del titolo.\nIl 12 e il 13 marzo 2013 partecipa come cardinale elettore al conclave che porta all'elezione di papa Francesco.\nDal 1\u00ba luglio al 31 dicembre 2019 ricopre l'incarico di amministratore apostolico \"sede plena\" di P\u0142ock.\n\u00c8 membro della Congregazione per il culto divino e la disciplina dei sacramenti, della Congregazione per il clero e del Pontificio consiglio della cultura.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1732978", "revid": "237256", "url": "https://it.wikipedia.org/wiki?curid=1732978", "title": "Vitalij Ivanovi\u010d Sevastjanov", "text": ""}
{"id": "1732979", "revid": "123783945", "url": "https://it.wikipedia.org/wiki?curid=1732979", "title": "Punter", "text": "Il punter (P) nel football americano \u00e8 il giocatore che effettua il punt, ovvero calcia per allontanare la palla il pi\u00f9 lontano possibile dalla propria end zone quando generalmente tre dei quattro tentativi per ottenere il down non sono andati a buon fine.\nIl punter riceve la palla dopo lo snap direttamente dalla linea di scrimmage, la afferra al volo con le mani e poi esegue il punt, ossia calcia l'ovale nella met\u00e0 campo avversaria, in modo da non concedere loro alcun vantaggio territoriale. Occasionalmente i punter partecipano ai cosiddetti \"fake punt\", nei quali fintano di calciare la palla e invece, una volta che l'hanno afferrata con le mani, eseguono un lancio come farebbe un quarterback oppure tentano di correre per guadagnare delle yard.\nStando sul campo pochi minuti ed essendo molto protetti dai placcaggi (e quindi dagli infortuni) rispetto agli altri giocatori, i punter possono avere carriere pi\u00f9 lunghe rispetto alla media degli altri atleti di football americano."}
{"id": "1732980", "revid": "228587", "url": "https://it.wikipedia.org/wiki?curid=1732980", "title": "Raoul", "text": ""}
{"id": "1732982", "revid": "320578", "url": "https://it.wikipedia.org/wiki?curid=1732982", "title": "Georgi Schonin", "text": ""}
{"id": "1732983", "revid": "22475", "url": "https://it.wikipedia.org/wiki?curid=1732983", "title": "End zone", "text": "La end zone, nel football americano, \u00e8 la zona del campo dove un giocatore deve portare la palla per segnare un touchdown. Se un giocatore della squadra in attacco viene placcato nella propria end zone la squadra che lo ha fermato ottiene 2 punti, questo gioco si chiama safety.\nLa end zone \u00e8 posta alle due estremit\u00e0 del campo da gioco, occupa tutto il campo in larghezza e misura 10 yard di profondit\u00e0. Questa parte del campo \u00e8 delimitata da linee bianche che ne indicano l'inizio e la fine, in ogni angolo vi sono dei pali arancioni squadrati che ne facilitano la visuale."}
{"id": "1732988", "revid": "289247", "url": "https://it.wikipedia.org/wiki?curid=1732988", "title": "Pepe Reina", "text": ""}
{"id": "1732991", "revid": "237256", "url": "https://it.wikipedia.org/wiki?curid=1732991", "title": "Gherman Titov", "text": ""}
{"id": "1732993", "revid": "729019", "url": "https://it.wikipedia.org/wiki?curid=1732993", "title": "Ninjat\u014d", "text": "Il era un'ipotetica arma principale di un ninja. Non ci sono prove storiche che quest'arma sia davvero esistita prima del XX secolo.\nEssa veniva legata all'obi (cintura) (sul fianco sinistro, oppure destro se mancini). Nel caso lo shinobi avesse dovuto scalare una parete o compiere azioni che il ninjat\u014d legato al fianco avrebbe impedito, lo legava alla schiena. La lunghezza del ninjat\u014d non doveva superare i 60cm e non doveva essere pi\u00f9 corta di 40cm. Differiva dalla katana in quanto non aveva la classica curvatura ma era dritta; l'impugnatura era pi\u00f9 lunga per un'estrazione pi\u00f9 veloce e i materiali con i quali il ninjat\u014d era costruito erano diversi.\nMentre la katana era forgiata pi\u00f9 volte per darle la classica curvatura e l'affilatura, il ninjat\u014d era fatto in acciaio meno elaborato, e l'estrazione veniva eseguita in maniera diversa: in primo luogo un ninja non impugnava il ninjat\u014d con il dorso della mano rivolto verso l'alto ma verso il basso, una volta estratta l'arma era tenuta con una sola mano con la punta rivolta verso il basso. Questa impugnatura inconsueta con la quale lo shinobi impugnava il ninjat\u014d era dettata dal fatto che il ninja eseguiva dei \"g\u00ecri\" (tagli) totalmente diversi da un normale colpo di spada inoltre prima di ogni \"g\u00ecri\" vi era un \"kasumi\" (annebbiamento) atto a distrarre l'avversario per qualche attimo durante il quale lo shinobi sfruttando quest'apertura nella guardia dell'avversario eseguiva il \"g\u00ecri\" (mai uno soltanto ma sempre una serie di \"g\u00ecri\" atti ad uccidere l'avversario)."}
{"id": "1732996", "revid": "647919", "url": "https://it.wikipedia.org/wiki?curid=1732996", "title": "Vasili Tsibliyev", "text": ""}
{"id": "1732998", "revid": "599013", "url": "https://it.wikipedia.org/wiki?curid=1732998", "title": "Massimo Riga", "text": "Ha allenato in Serie A1 femminile Partenio Avellino, Basket Ferrara, Pantere Caserta (poi Maddaloni), Virtus Viterbo e Reyer Venezia.\nCarriera.\nMassimo Riga ha iniziato ad allenare le giovanili della Stelle Marine Ostia, societ\u00e0 con la quale \u00e8 rimasto legato dal 1976 al 1998. In venti anni, ha ricoperto la carica di capoallenatore della squadra femminile, che ha condotto ad una promozione in Serie A2 d'Eccellenza, e quella maschile, in alcune stagioni in Serie C2.\nIl suo esordio in Serie A1 \u00e8 della stagione 1984-85, con la Carisparmio Avellino. Nel 1986 partecipa anche alla Coppa Ronchetti. Ritorna nella massima serie nel 1989-90, con il Basket Ferrara.\nDopo vari anni di Serie A2, viene promosso sulla panchina delle Pantere Caserta e rimane con la squadra campana anche in seguito al trasferimento a Maddaloni. Nel 2006-07 allena la Gescom Viterbo e nel 2007-08 \u00e8 all'Umana Venezia, con cui vince la Coppa Italia di pallacanestro femminile 2008) e successivamente la Supercoppa italiana sempre nel 2008.\nNel dicembre 2012 subentra a Marco Del Re sulla panchina del Minibasket Battipaglia; viene esonerato prima del termine della stagione 2016-17.\nA maggio 2017 viene annunciato sulla panchina della Pallacanestro Torino sostituendo l'uscente Marco Spanu.\nDa dicembre 2014 \u00e8 assistente di Roberto Ricchini sulla panchina della Nazionale.\nIl 25 aprile 2019 viene pubblicato un suo video sulle pagine social del Sand Basket (basket sulla sabbia) diventando testimonial della disciplina."}
{"id": "1732999", "revid": "246700", "url": "https://it.wikipedia.org/wiki?curid=1732999", "title": "T\u00fcrkiye 1.Lig 1966-1967", "text": "L'edizione 1966-1967 della T\u00fcrkiye 1.Lig vide la vittoria finale del Be\u015fikta\u015f Istanbul.\nCapocannoniere del torneo fu Ertan Adatepe (PTT), con 18 reti."}
{"id": "1733000", "revid": "838137", "url": "https://it.wikipedia.org/wiki?curid=1733000", "title": "Stuck with Me", "text": "Stuck with Me \u00e8 un singolo del gruppo musicale statunitense Green Day, pubblicato il 27 dicembre 1995 come secondo estratto dal quarto album in studio \"Insomniac\".\nDescrizione.\nTerza traccia dell'album, il brano in origine era senza titolo e prese quello attuale a seguito di un errore nello studio di missaggio, dove venne attribuito il nome \"Stuck with Me\" a questa canzone sebbene fosse gi\u00e0 di un'altra, che ora si chiama \"Do Da Da\" ed \u00e8 su \"Shenanigans\"."}
{"id": "1733001", "revid": "1714743", "url": "https://it.wikipedia.org/wiki?curid=1733001", "title": "Elisabetta Amalia d'Assia-Darmstadt", "text": "Biografia.\nInfanzia.\nEra figlia di Giorgio II d'Assia-Darmstadt e di Sofia Eleonora di Sassonia. Allevata dalla madre rigorosamente nel credo luterano, fu una principessa d'aspetto avvenente con sorprendenti capelli biondi, che avrebbe mantenuto sino a tarda et\u00e0. Questo tratto fu da lei trasmesso a due delle figlie, Eleonora Maddalena e Dorotea Sofia, quest'ultima nota in particolare per i suoi capelli biondi. \nMatrimonio.\nSpos\u00f2 a Langenschwalbach il 3 settembre 1653 Filippo Guglielmo del Palatinato, pi\u00f9 vecchio di lei di vent'anni, il quale aveva sposato in prime nozze la principessa Anna Caterina Costanza Vasa, figlia del re polacco Sigismondo III Vasa, morta nel 1651. \nQuesto matrimonio fu reso possibile grazie alla mediazione del Langravio Ernesto d'Assia-Rheinfels, e fu reso possibile dalla conversione al cattolicesimo della sposa, che fu compiuta dapprima segretamente e senza la conoscenza o il consenso della sua famiglia. Successivamente, Elisabetta Amalia rinnov\u00f2 pubblicamente e solennemente l'adesione al suo nuovo credo il 1\u00ba novembre 1653 nella chiesa di Sant'Andrea di D\u00fcsseldorf, alla presenza del Principe Elettore ed Arcivescovo di Colonia, Massimiliano Enrico. \nIl matrimonio, durato 37 anni, fu considerato estremamente felice. Nei primi anni di matrimonio, la coppia visse molto piamente a D\u00fcsseldorf, dedicandosi alla creazione ed alla decorazione di chiese e monasteri. \nUltimi anni e morte.\nPi\u00f9 tardi, Filippo Guglielmo ed Elisabetta Amalia tornarono a Neuburg, nella cui Cattedrale fu sepolta la Principessa, che sopravvisse al marito quasi 20 anni.\nDiscendenza.\nAmalia e Filippo Guglielmo del Palatinato ebbero diciassette figli:"}
{"id": "1733003", "revid": "709829", "url": "https://it.wikipedia.org/wiki?curid=1733003", "title": "Parco del Fiume Tormo", "text": "Il parco interprovinciale del Fiume Tormo \u00e8 un parco di 4.406 ettari che si estende lungo le rive del fiume Tormo. La Provincia di Cremona ha riconosciuto il parco con delibera di Giunta n* 375 del 28 giugno 2004 e n\u00b0 405 dell'8 agosto 2006. La Provincia di Lodi ha riconosciuto il parco con delibere di Giunta n\u00b0 254 del 9 dicembre 2004 e n\u00b0 184 del 12 ottobre 2005. La Provincia di Bergamo ha riconosciuto l'area protetta con delibera di Giunta n\u00b0 338 del 16 maggio 2005.\nMorfologia.\nSi tratta di un'area di pianura caratterizzata dalle antiche scarpate del fiume Adda. Il Tormo, infatti, \u00e8 un fiume di origine risorgiva lungo oltre 30\u00a0km che scorre interamente nella piana alluvionale dell'Adda.\nIdrografia.\nRappresenta la caratteristica primaria del parco: all'asta del fiume si somma una fitta rete idrografica con rogge e canali, taluni artificiali, altri di origine risorgiva.\nUsi antropici.\nIl territorio del parco ha una forte valenza agricola, soprattutto per la produzione di foraggio e per la presenza di numerosi allevamenti bovini.\nLuoghi.\nElementi di interesse storico, artistico e religioso nei comuni del parco sono: la Madonna della Vittoria e l'oratorio di san Bernardino ad Agnadello, il castello visconteo a Pandino, la pieve di Palazzo Pignano e il sito archeologico della villa romana nel medesimo comune, il santuario della Beata Vergine del Pilastrello a Dovera, villa Barni a Roncadello, l'ex chiesa abbaziale (ora parrocchiale) di Abbadia Cerreto."}
{"id": "1733004", "revid": "729019", "url": "https://it.wikipedia.org/wiki?curid=1733004", "title": "J\u014d", "text": "Il \u00e8 un bastone di legno dalla lunghezza compresa fra 1 metro e 20 e 1 metro e 50 con la misura media che si attesta sui 1,28\u00a0m.\n\u00c8 usato in diverse arti marziali giapponesi, in cui solitamente viene nominato \"j\u014djutsu\" o \"j\u014dd\u014d\". Il bastone \"j\"\u014d \u00e8 pi\u00f9 corto di quello \"b\u014d\" e viene ancora usato dalle forze dell'ordine giapponesi.\nNell'aikid\u014d esiste una serie di tecniche chiamate \"aiki-j\u014d\" usate per illustrare i principi dell'aikido con un'arma"}
{"id": "1733006", "revid": "268129", "url": "https://it.wikipedia.org/wiki?curid=1733006", "title": "Serie A 1970 (calcio femminile)", "text": "L'edizione 1970 (equivalente al campionato maschile 1969-1970) \u00e8 stato il primo campionato italiano di Serie A femminile di calcio, organizzato dalla F.F.I.G.C. (Federazione Femminile Italiana Giuoco Calcio), e vide la vittoria dell'A.C.F. Gommagomma Milano.\nCampionato F.F.I.G.C..\nStaccatesi della F.I.C.F., il 90% delle societ\u00e0 calcistiche femminili italiane andarono a comporre i campionati di Serie A e la Serie B. Quest'ultima fu disputata a livello regionale con finali nazionali per il titolo di categoria.\nLa lotta per aggiudicarsi lo scudetto fu molto accesa fino alla fine, malgrado condizionata da altri importanti eventi quali la fine del campionato di Serie A 1969-1970 e il campionato mondiale di calcio 1970, che ridussero il crescente afflusso di spettatori (molte gare furono giocoforza programmate in orari differenti da quelle teletrasmesse in mondovisione) e la normale sospensione estiva dovuta alle ferie agostane.\nDato lo sviluppo su 26 giornate del calendario gare (8 giornate in pi\u00f9 della precedente stagione) e le partite disputate in coincidenza con la stagione maschile 1970-1971 appena iniziata, costrinsero il Comitato Nazionale Gare di Roma, che organizzava e gestiva questa stagione sportiva, a fare i salti mortali per organizzarlo dando difficile collocazione a molte gare rinviate e anticipi e posticipi serali.\nAlla fine della stagione, quando ormai la situazione in vetta alla classifica s'era ben delineata con la vittoria anticipata del Gommagomma Meda, la lotta per non retrocedere si accende in fondo alla classifica. A spuntarla \u00e8 il San Basilio che all'ultima giornata, pareggiando con la Lazio Zucchet, condanna alla retrocessone in Serie B Reggina e Lazio.\nFormula.\nIl campionato, ampliato a 14 squadre rispetto alla precedente stagione, fu innovato inserendo due retrocessioni nel campionato di Serie B, appena costituito dalla F.F.I.G.C. in questa stagione incorporando squadre provenienti da sia dalla F.I.C.F. che dalla U.I.S.P. e da vari tornei locali.\nClassifica finale.\nLegenda:\nNote:\nVerdetti finali.\nNella foto, in piedi da sinistra: l'allenatore Vincenzi, la prima da destra in piedi \u00e8 Patrizia Rocchi, penultima a destra Kathrin Moser e l'ultima da destra \u00e8 Madeleine Boll, due calciatrici elvetiche schierate dal Gommagomma Milano.\nSquadra campione.\nRiserve: Marcella Carcereri (portiere), Clara Epicoco (mezzala destra e sinistra), Antonia Mauri (mediano destro).\nCampionato U.I.S.P..\nMolte altre societ\u00e0 femminili di recente costituzione si affiliarono all'UISP e disputarono un campionato nel Nord Italia. Essendo le tre Federazioni completamente indipendenti e non collegate da alcun accordo ufficiale, alcune calciatrici avevano un doppio tesseramento e quindi giocavano per due distinte societ\u00e0 sportive senza subire alcun controllo e sanzione, cosa impossibile se fossero state affiliate alla F.I.G.C. (anche in epoche in cui esisteva l'U.L.I.C. il doppio tesseramento era vietato e sanzionato).\nSquadre partecipanti.\nFonti:\nClassifica finale.\nLegenda:\nRegolamento:\nCalendario.\nFonte per il Cremcaff\u00e8 Iris, un libro con tutti i risultati."}
{"id": "1733012", "revid": "466539", "url": "https://it.wikipedia.org/wiki?curid=1733012", "title": "Palazzo Giustinian", "text": "Il Palazzo Giustinian \u00e8 un palazzo di Venezia ubicato nel sestiere di Dorsoduro, avente accesso da terra in Campiello dei Squellini vicino a San Barnaba e affacciato sul Canal Grande di fianco a Ca' Foscari; come quest'ultima \u00e8 fra le migliori espressioni del tardo gotico veneziano.\n\u00c8 un edificio unitario, nonostante sia pi\u00f9 propriamente formato da due edifici gemelli: il palazzo di destra, che ospita ambienti dell'Universit\u00e0 \"Ca' Foscari\", \u00e8 conosciuto come \"Ca' Giustinian dei Vescovi\", dal nome del ramo di quella famiglia che vi abitava; l'altro (propriet\u00e0 della nobile famiglia friulana Brandolini D'Adda) come \"Ca' Giustinian dalle Zogie\" (gioie, gioielli).\nStoria.\nI due edifici gemelli furono costruiti nella seconda met\u00e0 del XV secolo, attorno al 1452, probabilmente con la partecipazione di Bartolomeo Bon e Giovanni Bon. Furono commissionati dalla prestigiosa e antichissima famiglia Giustinian. Gi\u00e0 allora erano destinati ai due rami della famiglia, e solo dopo un certo tempo furono uniti ed armonizzati tramite la parte centrale della facciata.\nUna grande ristrutturazione fu curata da Giuseppe Dar\u00f9, proprietario del palazzo vicino alla Ca'Foscari. Venduti nel XIX secolo, vi abitarono il pittore Natale Schiavoni, che ivi install\u00f2 una pregevole collezione d'arte, ed il compositore Richard Wagner, che tra il 1858 ed il 1859 vi compose il secondo atto del \"Tristano e Isotta\". Questi soggiorn\u00f2 nel palazzo per sette mesi: si trattava del primo dei suoi viaggi veneziani. Sempre in questo periodo il giardino posteriore fu arricchito da un fitto boschetto artificiale, uno dei pi\u00f9 estesi tra quelli presenti a Venezia.\nAltro illustre ospite dell'edificio fu il romanziere statunitense William Dean Howells che fu console a Venezia dal 1861 al 1865. Nel 1866 questi pubblic\u00f2 come memoria delle proprie esperienze in citt\u00e0 l'opera \"Venetian life\". Ivi dimor\u00f2 anche il violinista ungherese Franz von Vecsey dal 1925 al 1935 e si ricorda come i gondolieri portassero i turisti sotto le sue finestre per far loro ascoltare il violinista che suonava.\nDescrizione.\nI palazzi, che si sviluppano con pianta a L su quattro piani, condividono con Ca' Foscari molti elementi decorativi della facciata. L'intero prospetto, di metri quarantaquattro e sviluppato quasi per intero simmetricamente rispetto all'asse centrale, sembra realizzato con la precisa finalit\u00e0 di dare compattezza architettonica all'edificio, che rimane percepito comunque come la fusione di due edifici, al contrario di quanto accade per Palazzo Bembo. L'assenza di compattezza in facciata \u00e8 dovuta alla planimetria dell'edificio stesso. L'asse centrale al piano terra non \u00e8 pi\u00f9 un qualcosa di puramente geometrico, ma diventa il terzo portale ad acqua, quello centrale, che d\u00e0 accesso alla calle retrostante, che separa i due corpi edilizi e le rispettive corti.\nOgnuno dei due edifici presenta polifore centrali per illuminare i porteghi (saloni principali per ricevimenti): il primo piano nobile e l'ultimo presentano semplici quadrifore, mentre il piano nobile principale, il secondo, \u00e8 decorato da un'esafora decentrata contraddistinta dal celeberrimo motivo ad archi intrecciati con quadrilobo. Pi\u00f9 propriamente, le esafore non sono decentrate, bens\u00ec disposte simmetricamente rispetto ad un altro asse, vale a dirsi quello disegnato dal portale di centro. Le monofore che circondano le polifore centrali sono ad ogiva o ad arco trilobato, con fiori apicali; due monofore del secondo piano, pi\u00f9 larghe, presentano elaborati trafori con capitelli pensili. Queste, con il setto marmoreo sottarco traforato con archetti pensili creano \"un fraseggio architettonico pi\u00f9 serrato e continuo\", come disse Umberto Francoi. Altri, concordando con questa visione dei fatti, fanno notare che per\u00f2 dietro a tali fori non si sviluppi una struttura molto pi\u00f9 profonda di una sola stanza. Di straordinario pregio sono i capitelli con teste di cherubino. Gli spigoli sono decorati con un motivo a dente di sega realizzato in pietra d'Istria. Lo scopo di questa cornice sembra proprio quello di dare compattezza alla struttura.\nPer quanto riguarda la pianta, questa sembra determinata da precise ragioni logistiche ed edilizie legate al lotto, ai confini e alle esigenze personali dei due nuclei familiari che vi potevano essere ospitati. In particolar modo, era necessario costruire due corti, due scale e due accessi. I cortili presentano merli che imitano quelli medievali. In particolar modo, ognuno dei due corpi edilizi non presenta una sola corte, ma due, in quanto ognuno dei due presenta un cortiletto centrale e sul retro un giardino di maggiori dimensioni. Questi ultimi due sono molto differenti: Palazzo Giustinian dei Vescovi ha sul retro una corte circondata da colonnine lombardesche con capitelli ionici, caratterizzata da una scala gotica, sulla quale \u00e8 posta la targa \"Restauratum 1902. Helen d'Aubery\", mentre Ca' Giustinian dalle Zogie ha non solo una corte, ma anche un ampio giardino con vera da pozzo. Un tempo erano due le scale, chiuse entrambe a mo'di loggiato.\nGli interni del palazzo \"dei Vescovi\" sono caratterizzati dalla presenza di un grande portego decorato con stucchi, con plafoni realizzati da Giovan Battista Cedini e con un fregio rappresentante i volti di vari artisti. Il portego del corpo meridionale presenta invece stemmi dell'antica famiglia proprietaria, con cornici dorate."}
{"id": "1733020", "revid": "183976", "url": "https://it.wikipedia.org/wiki?curid=1733020", "title": "Mathieu Chalm\u00e9", "text": ""}
{"id": "1733025", "revid": "1983214", "url": "https://it.wikipedia.org/wiki?curid=1733025", "title": "Palazzo Foscari", "text": ""}
{"id": "1733026", "revid": "92723", "url": "https://it.wikipedia.org/wiki?curid=1733026", "title": "Igor Volk", "text": ""}
{"id": "1733027", "revid": "196390", "url": "https://it.wikipedia.org/wiki?curid=1733027", "title": "Manicomio criminale", "text": ""}
{"id": "1733030", "revid": "287204", "url": "https://it.wikipedia.org/wiki?curid=1733030", "title": "Chiesa di San Zenone", "text": ""}
{"id": "1733032", "revid": "339392", "url": "https://it.wikipedia.org/wiki?curid=1733032", "title": "Anno Zero", "text": ""}
{"id": "1733038", "revid": "110157", "url": "https://it.wikipedia.org/wiki?curid=1733038", "title": "Melodifestivalen 2007", "text": "Il Melodifestivalen 2007 \u00e8 stato la 46\u00aa edizione del Melodifestivalen, il concorso canoro che seleziona il rappresentante della Svezia all'Eurovision Song Contest 2007 di Helsinki. Questa fu la 46sima volta che questo sistema di scelta di una canzone fu usato.\nI vincitori sono stati i The Ark con \"The Worrying Kind\".\nOrganizzazione.\nOrganizzato da SVT, il concorso \u00e8 stato suddiviso in 4 semifinali (J\u00f6nk\u00f6ping, G\u00f6teborg, \u00d6rnsk\u00f6ldsvik e G\u00e4vle), la cosiddetta \"Andra Chansen\" (seconda possibilit\u00e0; Nyk\u00f6ping) e una finale (Stoccolma).\nFinale.\nVotazioni.\nEntrambe la giuria e i televotanti hanno votato \"The Worrying Kind\" come la loro preferita. La canzone \"Trying to Recall\" ricevette solo quattro punti dal gruppo della giuria (dieci su undici gruppi gli diedero zero punti) mentre questa era molto popolare tra i televotanti che gli diedero 66 punti. \"Jag tror p\u00e5 m\u00e4nniskan\" ricevette \"nul points\", diventando la prima a farlo dal 2000."}
{"id": "1733040", "revid": "767487", "url": "https://it.wikipedia.org/wiki?curid=1733040", "title": "Nerone '71", "text": "Nerone '71 \u00e8 un film del 1962 diretto da Walter Filippi, pseudonimo di Filippo Walter Ratti.\nTrama.\nIn una citt\u00e0 del Nord Italia, l'ufficio pubbliche relazioni che si occupa del lancio del film \"Nerone '71\" bandisce un concorso per l'elezione di \"Miss Campagna\", con la certezza che la vincitrice sar\u00e0 invitata a Roma per un provino per l'eventuale partecipazione al film. Una delle belle del paese, Sandrina, non viene eletta, provocando le ire della madre: la malattia del cinema ormai ha preso le due donne che costringono il padre di famiglia, Guglielmo, a vendere il suo allevamento di polli, per finanziare il loro viaggio nella capitale alla ricerca di fortuna nel cinema.\nGuglielmo, che svolge anche l'attivit\u00e0 di arbitro di calcio, acconsente alla trasferta a Roma, anche perch\u00e9 questo gli permette di entrare in contatto con la Lega, per tentare di dirigere nel campionato di serie A. Il tentativo di arbitrare fallisce, ma in compenso Guglielmo viene scelto dalla produzione del film \"Nerone '71\" per interpretare il protagonista. Anche questo tentativo non va a buon fine e Guglielmo recita come comparsa nel peplum \"Maciste contro i Tartari\". Sandrina non sfonda come attrice, ma trova il vero amore e la madre torna a rimpiangere la vita di campagna.\nProduzione.\nProdotto dalla Di Gianni Cinematografica di Vincenzo Esposito e girato negli stabilimenti Interstudio di Grottaferrata, il film esce nelle sale il 7 aprile 1962.\nIncassi.\nIncasso accertato sino a tutto il 31 marzo 1964: \u00a3 69.008.526"}
{"id": "1733051", "revid": "61790", "url": "https://it.wikipedia.org/wiki?curid=1733051", "title": "Cavo del douglas", "text": ""}
{"id": "1733053", "revid": "22356", "url": "https://it.wikipedia.org/wiki?curid=1733053", "title": "Limnoscelis", "text": ""}
{"id": "1733060", "revid": "119943214", "url": "https://it.wikipedia.org/wiki?curid=1733060", "title": "Interdizione dai pubblici uffici", "text": "L'interdizione dai pubblici uffici \u00e8 una pena accessoria prevista dall'articolo 28 del codice penale italiano. A seconda della condanna pu\u00f2 essere perpetua o temporanea.\nCaratteristiche.\nL'interdizione \u00e8 la pi\u00f9 importante sanzione interdittrice sancita dall'odierno sistema penale, anche se il suo contenuto afflittivo \u00e8 stato di molto diminuito a seguito di alcune pronunce della Corte costituzionale. Essa pu\u00f2 essere perpetua o temporanea.\nL'interdizione, secondo il codice penale italiano, priva il condannato del diritto di elettorato attivo e passivo, di ogni pubblico ufficio e di ogni incarico non obbligatorio di pubblico servizio, della qualit\u00e0 di tutore o di curatore, dei gradi e delle dignit\u00e0 accademiche nonch\u00e9 della possibilit\u00e0 di esserne insignito.\nL'interdizione, inoltre, consegue alla condanna di un reato realizzato mediante abuso di poteri o violazione di doveri inerenti alla pubblica funzione o al pubblico servizio, o come pena accessoria per alcuni reati contro la pubblica amministrazione.\nDurata.\nL'interdizione ha durata temporanea o perpetua; se temporanea, ha una durata minima di un anno e massima di 5 anni.\nLa condanna all'ergastolo e la condanna alla reclusione per un tempo non inferiore a cinque anni comportano automaticamente l'interdizione perpetua del condannato dai pubblici uffici. La condanna alla reclusione per un tempo compreso fra tre e cinque anni comporta invece l'interdizione dai pubblici uffici per la durata di anni cinque.\nLa dichiarazione di abitualit\u00e0 o di professionalit\u00e0 nel delitto, ovvero di tendenza a delinquere, comporta altres\u00ec l'interdizione perpetua dai pubblici uffici."}
{"id": "1733061", "revid": "547992", "url": "https://it.wikipedia.org/wiki?curid=1733061", "title": "Givenchy", "text": "Givenchy \u00e8 un'azienda francese che produce capi di abbigliamento, accessori, profumi e cosmetici.\nFu il \"designer\" Hubert de Givenchy, a fondare la casa di moda nel 1952 e a dirigerla per oltre quarant'anni. Nello stesso anno lanci\u00f2 la sua prima collezione \"Les S\u00e9parables.\" Si ritir\u00f2 dall'attivit\u00e0 nel 1995 lasciando il proprio posto a John Galliano, che per\u00f2 fu sostituito dopo breve tempo da Alexander McQueen.\nNel 2001 il progettista Julien MacDonald \u00e8 stato nominato Direttore Artistico per la linea donna, mentre nel 2003 Ozwald Boateng \u00e8 stato nominato il progettista per la linea uomini.\nNell 2005 lo stilista italiano Riccardo Tisci diventa direttore creativo della \"maison\" nella realizzazione delle collezioni haute couture e pret-\u00e0-porter. Nel 2017 gli subentra nella posizione di direttore creativo Clare Waight Keller.\nLa pi\u00f9 celebre \"testimonial\" del marchio \u00e8 stata Audrey Hepburn, grazie anche al film Colazione da Tiffany in cui l'attrice indossa un tubino nero diventato un classico dell'abbigliamento femminile e anche un capo di culto. Sempre per Audrey Hepburn, Givenchy realizz\u00f2 il profumo \"L'interdit\". Con l'attrice americana e la maison di moda nasce un vero e proprio sodalizio, tanto che Givenchy disegna anche l'abito da sposa per il secondo matrimonio della Hepburn, con il dottore Andrea Dotti. Il vestito \u00e8 diventato iconico per la lunghezza sopra le ginocchia, la scelta del colore rosa ed un collo particolarissimo. Givenchy ha anche firmato molte delle scelte di stile delle star per occasioni importanti, lavorative e personali. Tra le collaborazioni pi\u00f9 note c'\u00e8 stato il matrimonio di Kim Kardashian con Kanye West, per cui il brand ha curato l'abito da sposa che \u00e8 stato poi sfoggiato nella location delle nozze del Forte Belvedere, il giardino con vista panoramica sulla citt\u00e0 di Firenze. Il brand \u00e8 stato scelto anche per le nozze reali tra Meghan Markle e il principe Harry d'Inghilterra, l'abito \u00e8 stato disegnato dalla direttrice artistica di Ghivency: la britannica Clare Waight Keller. Il capo e le scarpe, dalle linee pulite e dall'elegante semplicit\u00e0, sono diventati un'icona dello stile essenziale della principessa."}
{"id": "1733063", "revid": "6923", "url": "https://it.wikipedia.org/wiki?curid=1733063", "title": "Royal Arsenal", "text": "Il Royal Arsenal, originariamente Woolwich Warren, era una fabbrica di manifatture militari, con aree predisposte ai test sulle munizioni e per la ricerca sugli esplosivi, situata a Woolwich, sulla riva meridionale del Tamigi, nella zona sud-orientale di Londra. Fu costituito nel 1671 in un magazzino di stoccaggio, su una superficie di 125\u00a0000\u00a0m\u00b2. Vi si aggiunsero nel 1695 un laboratorio di armamenti e nel 1717 una fabbrica di armi (la \"Royal Brass Foundry\"). Nel 1777 la superficie fu estesa a 400\u00a0000\u00a0m\u00b2.\nNel 1886 un gruppo di operai impiegati dell'officina \"Dial Square\", nel Royal Arsenal, fondarono il Dial Square, che sarebbe divenuto l'attuale Arsenal Football Club. Con lo scoppio della prima guerra mondiale, e la sempre maggiore richiesta di armi e munizioni, l'arsenale conobbe il momento di massima espansione, arrivando a occupare una superficie di 1285 acri e dando lavoro a circa 80.000 persone.\nCon la fine del conflitto, e la successiva riconversione industriale, la fabbrica venne ridimensionata, fino alla sua definitiva chiusura nel 1967. Nel 1994 il Ministero della difesa britannico lasci\u00f2 definitivamente l'area, che dopo una serie di lavori di ristrutturazione finiti nel 2010, \u00e8 stata aperta al pubblico e svolge la funzione di polo museale e ricreativo."}
{"id": "1733064", "revid": "767487", "url": "https://it.wikipedia.org/wiki?curid=1733064", "title": "Glorious (Andreas Johnson)", "text": "Glorious \u00e8 il terzo singolo di Andreas Johnson. Fa parte del suo secondo album Liebling ed \u00e8 la traccia numero 1. La canzone verr\u00e0 inoltre pubblicata in un altro suo album \"The Collector\" del 2007 ed \u00e8 la traccia numero 3.\nIl singolo Glorious ebbe un enorme successo nel 1999, anno della sua uscita, tanto che sar\u00e0 usato da diverse aziende per la loro pubblicit\u00e0 quali la Volvo, la Nutella e la Vauxhall Motors.\nNel CD singolo sono inoltre presenti altri due brani: \"Submerged\" e \"Honeydrops\"."}
{"id": "1733075", "revid": "195968", "url": "https://it.wikipedia.org/wiki?curid=1733075", "title": "Palazzo Flangini Fini", "text": ""}
{"id": "1733077", "revid": "195968", "url": "https://it.wikipedia.org/wiki?curid=1733077", "title": "Palazzo Manolesso Ferro", "text": ""}
{"id": "1733078", "revid": "628767", "url": "https://it.wikipedia.org/wiki?curid=1733078", "title": "Golfo di Codano", "text": "Con il nome di golfo di Codano (in latino Codanus sinus) i geografi latini indicavano una regione costiera della Germania Magna, corrispondente alle rive sud-occidentali del mar Baltico e del Kattegat.\nTerritorio.\nL'area indicata dai geografi antichi, con molta approssimazione, come golfo di Codano corrispondeva a grandi linee con la fascia costiera che parte dall'estremit\u00e0 settentrionale dello Jutland, costeggia tutta la costa orientale della penisola (stretto di Kattegat) e prosegue lungo il primo tratto della costa meridionale del mar Baltico, fino ad arrivare oltre la foce dell'Oder. Parte dell'area del golfo erano considerate anche l'arcipelago danese (Zelanda, Fionia e tutte le isole minori) e la regione compresa tra la linea di costa e il basso corso dell'Elba. Anche l'estremit\u00e0 meridionale della Scandinavia, l'odierna Scania, era da Pomponio Mela considerata un'isola (compresa tra quelle del golfo), chiamata Codannovia.\nPopolazioni.\nNel I-II secolo la regione era abitata da quel ramo dei Germani occidentali indicati da Tacito con il nome di \"Herminones\" e chiamati anche con il nome generico di Svevi o Suebi. Di essi facevano parte numerose trib\u00f9, tra cui Marcomanni, Quadi, Semnoni e Longobardi. Altre descrizioni, tuttavia, indicano una composizione etnica differente: Plinio il Vecchio ascrive agli \"Herminones\" Suebi, Ermunduri, Catti e Cherusci. Le discrepanze sono dovute alle scarse conoscenze etnografiche dell'epoca antica, che non colsero mai la distinzione tra i Germani occidentali (dei quali gli \"Herminones\" erano parte) da quelli orientali (come i Longobardi, i Vandali o i Goti); l'area di confine (o di contatto) tra i due gruppi germanici (secondo una distinzione prima di tutto linguistica) passava proprio per la regione del golfo di Codano, il che rende comprensibili le oscillazioni delle fonti antiche.\nStoria.\nNel periodo durante il quale fu identificata come Golfo di Codano, la regione fu attraversata da numerosi movimenti migratori di varie trib\u00f9 germaniche, nomadi o seminomadi. Tra esse si contavano vari gruppi sia di Germani occidentali (\"Herminones\"), che dal Codano mossero poi, a partire dal II secolo, verso sud e verso ovest, sia (in un secondo momento) Germani orientali, che dal III secolo, mossero a loro volta oltre il Limes romano, verso sud e verso est.\nLa regione rimase anche in seguito terra abitata prevalentemente da Germani, in particolare Sassoni tra l'Elba e il mar Baltico e Germani settentrionali (Vichinghi) nello Jutland."}
{"id": "1733092", "revid": "104458", "url": "https://it.wikipedia.org/wiki?curid=1733092", "title": "Codanus sinus", "text": ""}
{"id": "1733093", "revid": "123833767", "url": "https://it.wikipedia.org/wiki?curid=1733093", "title": "Passo del Monte Moro", "text": "Il passo del Monte Moro (2.868 m s.l.m.) \u00e8 un valico alpino che collega l'italiana valle Anzasca (Macugnaga) con la svizzera Saastal (Saas-Almagell). Ad ovest del passo si innalza il Monte Moro (2.985 m) mentre ad est si trova lo Joderhorn (3.036 m).\nStoria.\nGi\u00e0 conosciuto in epoca romana, ebbe nei secoli molta importanza per le comunicazione tra le valli alpine. Il passo fu utilizzato anche per gli spostamenti delle popolazioni walser dalle valli svizzere alle valli italiane. In tempi pi\u00f9 recenti ha visto il passaggio dei contrabbandieri che portavano merci tra i due stati confinanti.\nCaratteristiche.\nIn inverno il passo \u00e8 frequentato per i suoi campi di sci serviti, oltre che dalle funivie, anche da una seggiovia biposto e da uno skilift. Nei pressi del passo sul versante italiano si trova il Rifugio Gaspare Oberto-Paolo Maroli. Nei pressi del passo vi \u00e8 il lago Smeraldo.\n\u00c8 raggiungibile da Macugnaga tramite la funivia Macugnaga-Bill-Passo Moro ed \u00e8 inserito nel percorso escursionistico del Tour del Monte Rosa. Se si sceglie di salire al passo tramite sentiero il passo \u00e8 raggiungibile da Macugnaga in circa 4 ore. Dal versante svizzero \u00e8 raggiungibile in circa due ore di sentiero partendo dal lago Mattmark che si trova al fondo della Saastal.\nLuoghi di interesse.\nLa Madonna delle Nevi.\nLa statua della Madonna delle Nevi fu collocata a pochi metri dal confine tra l'Italia e la Svizzera e fu inaugurata il 5 agosto 1966. Essa \u00e8 opera dello scultore Giuseppe Banda. La statua alta circa 5 metri ritrae la Madonna in forma longilinea e con in capo la \"sperada\".\nDall'arrivo della funivia si sale dapprima con pochi passi al \"lago Smeraldo\" e poi tramite un percorso in parte attrezzato si raggiunge la statua della Madonna."}
{"id": "1733096", "revid": "287204", "url": "https://it.wikipedia.org/wiki?curid=1733096", "title": "Codano", "text": ""}
{"id": "1733098", "revid": "106908", "url": "https://it.wikipedia.org/wiki?curid=1733098", "title": "Peter Szendy", "text": "Biografia.\nDi origini ungheresi, ha insegnato all'universit\u00e0 \"March-Bloch\" di Strasburgo dal 1998 al 2005, ed attualmente \u00e8 professore di estetica all'Universit\u00e0 .\n\u00c8 stato capo-redattore di alcune riviste e collezioni dell'IRCAM dal 1996 al 2001; dal 2002 \u00e8 consigliere musicologico per i programmi della \"Cit\u00e9 de la musique\".\n\u00c8 stato allievo di Jacques Derrida, del quale ha seguito i seminari presso la Scuola di alti studi in scienze sociali (\"\u00c9cole des hautes \u00e9tudes en sciences sociales\" - EHESS) di Parigi; le sue opere sull'ascolto, il corpo e la lettura sono influenzate altres\u00ec dagli scritti di Jean-Luc Nancy e Philippe Lacoue-Labarthe.\nIn Italia ha acquisito una certa notoriet\u00e0 presso il pubblico \"non accademico\" con il suo \"Intercettare \u2014 Estetica dello spionaggio\" (ISBN 978-88-7638-087-7). \nIl pensiero di Szendy.\nSi \u00e8 inizialmente dedicato ad una revisione critica dell'ascolto e della sua storia, nella prospettiva di una decostruzione dei modelli romantici o modernisti.\nNel caratterizzare l'ascolto come \"un furto tollerato\", il suo saggio \"\u00c9coute, une histoire de nos oreilles\" (2001), ha contemporaneamente suscitato un certo dibattito sulle questioni del \"copyright\" e del suo antagonista, la \"pirateria\". Allargando questa riflessione ai rapporti tra ascolto e potere, in \"Sur \u00e9coute. Esth\u00e9tique de l'espionnage\" (2007) propone un'archeologia della sorveglianza acustica, attraverso una lettura dei testi di Bentham, Freud, Deleuze e Kafka, oltre all'analisi di diverse sequenze di Hitchcock, Lang, Coppola e De Palma.\nCon \"Membres fant\u00f4mes. Des corps musiciens\" (2002), Peter Szendy ridefinisce la nozione di \"corpo\" nelle due accezioni, di anatomia e di logica, per costruire una \"organologia generale\" fondata sull\"'effictio\" (un'antica figura retorica che egli reinterpreta per descrivere gli organi come se fossero effettivamente creati dalla fantasia). Oltre a numerosi articoli dedicati ad artisti e musicisti contemporanei (ricorderemo almeno Georges Aperghis e Brice Pauset, con i quali Szendy ha pure collaborato in qualit\u00e0 di librettista, Gy\u00f6rgy Kurt\u00e1g, Christian Marclay) ha tra l'altro composto un saggio dedicato al romanzo \"Moby Dick (Les Proph\u00e9ties du texte-L\u00e9viathan. Lire selon Melville,\" 2004), in cui prefigura una teoria della lettura come profezia, prodromica ad un'analisi dei rapporti tra lettura e politica."}
{"id": "1733102", "revid": "729019", "url": "https://it.wikipedia.org/wiki?curid=1733102", "title": "AGF (societ\u00e0)", "text": "AGF \u00e8 una compagnia francese di assicurazione del credito con sede a Parigi. La societ\u00e0 holding \u00e8 denominata \"Assurances G\u00e9n\u00e9rales de France\", ma la societ\u00e0 in questione \u00e8 denominata con la sigla AGF. Azionista di maggioranza dal 1998, la tedesca Allianz \u00e8 entrata in possesso del 100% della societ\u00e0 nel luglio 2007. AGF era quotata nel \"Paris Stock Exchange\" (oggi Euronext Paris) dal febbraio del 1976 e fu tolta dal listino in seguito all'incorporazione in Allianz."}
{"id": "1733103", "revid": "536103", "url": "https://it.wikipedia.org/wiki?curid=1733103", "title": "Pensiero/A un minuto dall'amore", "text": "Pensiero/A un minuto dall'amore \u00e8 singolo dei Pooh pubblicato nel 1971; fu il secondo singolo inciso per la CBS.\nIl disco.\nEntrambe le canzoni sono scritte da Valerio Negrini per quel che riguarda i testi e da Roby Facchinetti per le musiche; gli arrangiamenti sono curati da Gianfranco Monaldi. \nPensiero arriva in prima posizione per 6 settimane.\nTutti e due i brani sono contenuti nell'album Opera prima, pubblicato in contemporanea con questo 45 giri.\nIl singolo usc\u00ec anche in castigliano (\"Pensamiento/A un minuto del amor\").\nNel 2015, con la reunion della formazione con Riccardo Fogli, i Pooh hanno riarrangiato una versione in chiave pi\u00f9 moderna e con influenze alternative rock.\nPensiero.\nPensiero narra la vicenda di un carcerato, in realt\u00e0 innocente, che pu\u00f2 raggiungere la donna che ama soltanto con il pensiero; \u00e8 stato uno dei brani pi\u00f9 applauditi e pi\u00f9 cantati dal pubblico nei tour del complesso:\nA un minuto dall'amore.\nIl brano sul lato B del singolo \u00e8 una canzone d'amore esaltata musicalmente dall'orchestra d'archi che, nel finale, sfuma e in maniera \"secca\" riprende la melodia del ritornello. Le prime note della canzone sono un omaggio alla Turandot di Giacomo Puccini. Il testo narra di un uomo che, dopo aver fatto l'amore con la sua donna, si rende conto di non amarla pi\u00f9 come un tempo, decidendo comunque di non permettere che la loro storia d'amore finisca perch\u00e9, dopotutto, per lei lui \u00e8 ancora molto importante. Da segnalare alla fine del brano, dopo lo sfumato, una breve ma notevole coda strumentale suonata interamente dall'orchestra che riprende il tema melodico principale della canzone.\nFormazione.\nCon i Pooh, l'orchestra di Gianfranco Monaldi."}
{"id": "1733105", "revid": "767487", "url": "https://it.wikipedia.org/wiki?curid=1733105", "title": "Pena accessoria", "text": "Le pene accessorie, nel diritto penale, sono delle pene previste per accompagnare le pene principali, comminate come conseguenza della commissione di un reato.\nCaratteristiche.\nLa caratteristica principale \u00e8 appunto l'accessoriet\u00e0: queste pene infatti non possono essere comminate da sole ma possono solo accompagnare. I loro scopi sono appunto quelli di colpire determinati rei che a causa della loro condotta penalmente rilevante si ritiene non siano pi\u00f9 in grado, o meglio non debbano pi\u00f9, ricoprire certi ruoli o esercitare determinati diritti che per le loro caratteristiche richiedono uno standard di sicurezza elevato.\nNel mondo.\nItalia.\nLe pene accessorie sono previste dall'articolo 19 del codice penale italiano e sono distinte quelle previste per i delitti da quelle previste per le contravvenzioni.\nPene accessorie previste da altri rami dell'ordinamento sono:"}
{"id": "1733106", "revid": "287204", "url": "https://it.wikipedia.org/wiki?curid=1733106", "title": "Francesco Cergoli", "text": "Carriera.\nCresce tra le file del Monfalcone, con cui debutta in Serie C a 17 anni. Passa quindi alla Triestina con cui debutta in Serie A, dove resta dal 1940 al 1946, diventandone un punto fermo. I buoni risultati lo portano prima all'Atalanta e, dopo un solo anno, alla Juventus, con cui milita per due stagioni.\nRitorna quindi a Bergamo, dove viene utilizzato come esterno di attacco, contribuendo all'esplosione di Karl Hansen e S\u00f8rensen. In maglia nerazzurra disputa cinque stagioni, in cui scende in campo 165 volte nel massimo campionato, che lo collocano tuttora tra i pi\u00f9 presenti in serie A nella storia dell'Atalanta.\nTerminer\u00e0 poi la carriera tra Lecco, Molfetta e di nuovo Monfalcone."}
{"id": "1733107", "revid": "232134", "url": "https://it.wikipedia.org/wiki?curid=1733107", "title": "Sebastokrat\u014dr", "text": ""}
{"id": "1733108", "revid": "1543377", "url": "https://it.wikipedia.org/wiki?curid=1733108", "title": "Marco Sassone", "text": "Biografia.\nNato a Campi Bisenzio, si trasferisce nel 1954 a Firenze, dove ha inizio il suo interesse per la pittura. Studia disegno architettonico all'Istituto Galileo Galilei ed inizia a vendere le sue prime opere, acquerelli e disegni ai turisti.\nSassone studia col pittore Silvio Loffredo, un allievo del maestro austriaco Oskar Kokoschka; I due artisti sono di vitale importanza per la sua crescita artistica.\nNel 1966, a seguito dell'alluvione di Firenze, Sassone si trasferisce negli Stati Uniti e si stabilisce in California. Espone ogni anno al \"Festival of the Arts\" di Laguna Beach.\nMarco Sassone si sposa nel 1972 con Diane Nelson a Firenze e ha un figlio, Nicola. Divorziano nel 1983.\nAll'inizio degli anni ottanta Sassone trasferisce il suo studio a San Francisco, dove incontra i senzatetto. Per alcuni anni ritrae i clochard e osserva la loro vita sulle strade. Queste opere formano la mostra itinerante \u201c\"Home on the Streets\"\u201d, inaugurata al Museo ItaloAmericano di San Francisco nel 1994 e poi allestita a Los Angeles e Firenze.\nNel 1982 Marco Sassone \u00e8 insignito del titolo di Cavaliere Ufficiale dell'Ordine al Merito della Repubblica Italiana dal Presidente Sandro Pertini e riceve la Medaglia d'Oro dall'Accademia Italiana delle Arti, della Letteratura e della Scienza, 1978.\nNel 2005 Marco Sassone si trasferisce a Toronto, Canada.\nSassone si risposa nel 2006 con la scrittrice russa Emilia Ianeva a Toronto.\nOpera.\nUn incontro con un senzatetto, avvenuto per le strade di Campi Bisenzio quando era ancora bambino, ispira per la prima volta il suo interesse per le persone emarginate. La drammatica alluvione di Firenze del 1966, vissuta personalmente dall'allora giovane artista, lascia un segno indelebile nelle sue opere durante una carriera di oltre quaranta anni.\nImpegno sociale.\nIl 23 novembre del 1980 un terremoto catastrofico colpisce l'Irpinia, lasciando 500000 famiglie senza casa. Marco Sassone organizza immediatamente un'asta benefica con la \"Sotheby Park Bernet\", dal titolo \"Sassone Earthquake Benefit\" per raccogliere fondi a favore delle vittime del terremoto rimaste senza casa. L'artista dona 18 opere che fruttano 17000 dollari. Questo denaro contribuisce a ricostruire una fattoria a gestione familiare a Valva.\nNegli anni successivi, Sassone organizza altre aste benefiche delle sue opere, donando il ricavato ad associazioni come la InterAid. Nel 1984 una sua opera \u00e8 aggiudicata per 28000 dollari e il ricavato donato per fornire cure mediche e cibo ai bambini poveri.\nHome on the Streets.\nL'incontro di Sassone con \"Willie\", un senzatetto di San Francisco, conduce l'artista ad una ricerca personale che Sassone sviluppa vivendo e lavorando con i senzatetto della citt\u00e0, ritraendoli e parlando con loro. Le opere di questo periodo vengono poi raccolte nella mostra \"Home on the Streets\", nella quale fanno parte un gran numero di tele di grande formato e ritratti a pastello e carboncino. La mostra aiuta a pubblicizzare diverse organizzazioni statunitensi che operano per i senzatetto e raccoglie fondi per le loro attivit\u00e0.\nL'artista dona alcune sue opere per assistere diverse associazioni benefiche come InterAid e la Another Planet.\nLa critica.\n\"Non si tratta di una pittura indulgente all' emotivita\". Tuttavia, le opere dell'artista fiorentino sono pervase da intense suggestioni perch\u00e9 riferite ad una vita intera pregna di immaginazioni e fantasie, nelle quali intelletto e sentimenti convivono in simbiosi.\"\n\"Ti ritroverai immerso in un'atmosfera di tinte applicate con tanto spirito pittorico e generosit\u00e0 cromatica che sarai sorpreso di cogliere te stesso nel desideroso di mangiare il colore con un cucchiaio.\"\n\"Il consistente nucleo di opere ordinate per l'occasione offre un'esauriente ricognizione analitica sul lavoro di questo pittore da sempre attratto da alcuni temi specifici: l'inquietudine interiore di uomini che s'indovianano come schiacciati dal male di vivere; l'osservazione umorale e al tempo stesso elegiaca, della costiera amalfitana e della laguna di Venezia, entrambe ritratte da Sassone con la stessa febbrile ansiet\u00e0 che emerge nella cruda verit\u00e0 dei suoi ritratti.\"\n\"L'uomo dagli occhi blu ti fissa. Le pupille sono spalancate su un mondo interiore che ti invita ad entrare, senza bussare. La pennellata \u00e8 impietosa. Con l'uomo e con il pittore, Marco Sassone, risucchiato dal mondo dei senzatetto da quando era bambino, a Campi Bisenzio.\""}
{"id": "1733110", "revid": "287204", "url": "https://it.wikipedia.org/wiki?curid=1733110", "title": "Costante di Apery", "text": ""}
{"id": "1733111", "revid": "484362", "url": "https://it.wikipedia.org/wiki?curid=1733111", "title": "Grande Caucaso", "text": ""}
{"id": "1733114", "revid": "71433", "url": "https://it.wikipedia.org/wiki?curid=1733114", "title": "Cercami", "text": ""}
{"id": "1733119", "revid": "767487", "url": "https://it.wikipedia.org/wiki?curid=1733119", "title": "Liebling (album)", "text": "Liebling \u00e8 il secondo album pubblicato da Andreas Johnson nel 1999. L'album contiene 11 tracce inedite. Di questo album fa parte il singolo Glorious che riscosse un grande successo in Italia.\nLa copertina dell'album \u00e8 stata disegnata Joppen Fr\u00f6ss\u00e9n."}
{"id": "1733120", "revid": "149727", "url": "https://it.wikipedia.org/wiki?curid=1733120", "title": "Ferrovia Pavia-Casalpusterlengo", "text": ""}
{"id": "1733122", "revid": "149727", "url": "https://it.wikipedia.org/wiki?curid=1733122", "title": "Ferrovia Casalpusterlengo-Pavia", "text": ""}
{"id": "1733131", "revid": "34392", "url": "https://it.wikipedia.org/wiki?curid=1733131", "title": "Propriet\u00e0 dei solidi", "text": ""}
{"id": "1733133", "revid": "124459648", "url": "https://it.wikipedia.org/wiki?curid=1733133", "title": "Convenzione per evitare la doppia imposizione", "text": "Le convenzioni internazionali contro la doppia imposizione sono uno strumento di politica internazionale tributaria necessarie ad evitare il fenomeno per cui lo stesso presupposto sia soggetto due volte a tassazione in due diversi Stati.\nLe convenzioni regolano infatti i rapporti tributari tra i soggetti che operano negli stati firmatari della convenzione e che sono collegati quindi agli stessi. Questo strumento ha lo scopo di evitare la tassazione del reddito sia nel paese in cui questo \u00e8 stato prodotto sia nel paese di residenza del soggetto che lo ha prodotto. Come tutte le convenzioni internazionali, anche quelle contro la doppia imposizione hanno valore superiore alla legge nazionale e, nei casi in cui \u00e8 previsto, prevalgono su questa, cos\u00ec che il giudice tributario sar\u00e0 tenuto a disapplicare la normativa interna per applicare quanto previsto dalla convenzione.\nLe convenzioni contro le doppie imposizioni sono molto importanti sotto alcuni profili:\nStoria delle convenzioni contro la doppia imposizione in Italia.\nIl periodo tra le due guerre mondiali.\nLa prima convenzione contro la doppia imposizione della storia italiana \u00e8 stata sottoscritta il 6 aprile 1922 multilateralmente con gli stati di Austria, Ungheria, Regno di Jugoslavia, Polonia e Romania. Era caratterizzata dal principio secondo il quale la ripartizione del potere di imposizione tra lo stato in cui il reddito veniva prodotto e lo stato in cui risiedeva il beneficiario doveva essere effettuata ponendo una distinzione tra imposte indirette e dirette.\nLe imposte indirette erano considerate di competenza dello stato nel quale si trovava il bene tassato, mentre quelle dirette erano tassate nel paese di residenza fiscale del contribuente, ovvero in quello nel quale era prestata l'attivit\u00e0 nel caso di redditi da lavoro, introducendo cos\u00ec il concetto di \"stabile organizzazione\".\nAl fine di tutelare il contribuente era stabilito che, nel caso di doppia imposizione, questi poteva sporgere reclamo all'autorit\u00e0 fiscale dello stato in cui aveva la cittadinanza. Quando il reclamo veniva accolto, l'amministrazione finanziaria del proprio stato doveva contattare quella in cui il contribuente risiedeva per comporre la controversia.\nSulla base di questa prima convenzione, nel 1925 ne venne stipulata una successiva con la Germania, alla quale seguirono quelle con la Francia del 1930, e con il Belgio del 1931.\nDal secondo dopoguerra.\nDalla fine della seconda guerra mondiale l'Italia ha preso accordi, frutto di lunghi negoziati, con numerosi stati, tra i quali spicca la convenzione con gli USA del 1955. Il principale artefice dei nuovi accordi si rivel\u00f2 l'organismo sovrananzionale OECE (poi diventato OCSE), che fiss\u00f2 un modello standardizzato di convenzione fiscale.\nInoltre, con gli stati con cui non si rese possibile il raggiungimento di accordi fiscali completi, l'Italia stipul\u00f2 diverse intese, sempre in ambito fiscale, nei settore delle navigazioni aerea e marittima, e dal 1989 apr\u00ec i negoziati con i paesi dell'ex blocco sovietico e della ex Jugoslavia, concludendo poi convenzioni maggiormente aderenti al modello OCSE rispetto a quelle risalenti a periodi precedenti.\nSono state sottoscritte convenzioni bilaterali con tutti gli stati appartenenti all'Unione europea e al G8, e complessivamente risultano stipulati 102 accordi, dei quali 83 ratificati e 78 in vigore."}
{"id": "1733134", "revid": "104485", "url": "https://it.wikipedia.org/wiki?curid=1733134", "title": "Messi (disambigua)", "text": ""}
{"id": "1733139", "revid": "254059", "url": "https://it.wikipedia.org/wiki?curid=1733139", "title": "Oratorio di San Giorgio (Padova)", "text": "L'oratorio di San Giorgio si trova in piazza del Santo a Padova. Dal 2021 \u00e8 incluso dall'UNESCO tra i patrimoni dell'umanit\u00e0 nel sito dei cicli di affreschi del XIV secolo di Padova.\nStoria.\nL'oratorio venne fatto costruire dal marchese di Soragna Raimondino Lupi, come cappella sepolcrale di famiglia dopo che si era stabilito a Padova nel 1376.\nLa cappella venne edificata verosimilmente dal 1377, mentre il ciclo pittorico, commissionato dopo la morte del marchese Raimondino Lupi (1379) ad Altichiero, venne concluso nel 1384 dal nipote Bonifacio Lupi, suo erede ed esecutore testamentario. Altichiero aveva dopotutto gi\u00e0 lavorato per il Lupi, nella Cappella di San Giacomo all'interno della vicina basilica del Santo, proprio su commissione dello stesso Bonifacio che in tale cappella fece costruire per s\u00e9 e la consorte, Caterina de' Franzesi di Staggia, l'ultima dimora.\nArchitettura.\nL'edificio \u00e8 caratterizzato da una severa facciata a capanna con mattoni a vista, decorata da tre bassorilievi: sotto un rosone da cui prende luce l'interno dell'oratorio, in un'ampia lunetta, \u00e8 posto un altorilievo in pietra grigia rappresentante \"San Giorgio che uccide il drago\", mentre ai lati due altorilievi pi\u00f9 piccoli rappresentano i cimieri con l'arme dei Lupi di Soragna con il lupo rampante; la sommit\u00e0 del tetto \u00e8 ornato da due pinnacoli.\nLa struttura architettonica interna \u00e8 molto simile alla cappella degli Scrovegni, con un'aula dalle pareti lisce coperta da volta a botte; l'illuminazione \u00e8 garantita da quattro monofore.\nAnticamente il sarcofago del marchese Raimondino Lupi era montato al centro della cappella con un'architettura simile alle arche scaligere di Verona, ed arrivava a toccare quasi il soffitto. Il complesso venne poi smontato in et\u00e0 napoleonica ed oggi resta solo il sepolcro, posto lungo la parete destra.\nPitture.\nGli affreschi sono stati eseguiti da Altichiero da Zevio tra il 1379 ed il 1384. Il soffitto \u00e8 dipinto con un cielo stellato attraversato da fasce con motivi floreali, dove sono inseriti busti di santi e cinque tondi per fascia con i simboli degli Evangelisti, dei Profeti e dei Dottori della Chiesa. Nella fascia superiore della parete sinistra, verso l'altare, si trova il bellissimo affresco raffigurante il marchese Raimondino Lupi di Soragna, preceduto da nipoti, fratelli e genitori, ed accompagnato dai SS. Giorgio e Lucia, patroni della famiglia Lupi, che adora il Bambino Ges\u00f9 in grembo alla Vergine Maria in trono.\nLe due pareti di lato sono divisi in due fasce sovrapposte: a sinistra sono raffigurate scene della \"Vita di San Giorgio\", a destra scene della \"Vita e martirio di Santa Caterina d'Alessandria\" (in alto) e di \"Santa Lucia\" (in basso). La controfacciata presenta scene dell'\"Infanzia di Cristo\" e la parete di fondo \u00e8 dominata da una grande \"Crocefissione\", sovrastata da un\"'Incoronazione di Maria tra cori angelici\".\nCiascuna scena \u00e8 contornata da grandi campiture, che ne mettono in risalto la spettacolarit\u00e0. Lo stato di conservazione non \u00e8 ottimo, ma nelle parti meglio conservate si pu\u00f2 ammirare come la stesura pittorica sia raffinatissima, con giochi di luce e morbide sfumature e brillanti accostamenti, con vertici assoluti per l'arte trecentesca. Gli scorci architettonici sono complessi e perfettamente inseriti nello svolgimento delle scene, con profondi scorci prospettici, come nel \"San Giorgio che beve il veleno\" o nei \"Funerali di Santa Lucia\", dove appare una navata di una chiesa in scorcio piena di astanti perfettamente collocati nello spazio. Se l'orchestrazione delle masse non presenta errori o stanchezza inventiva, ancora pi\u00f9 sorprendente \u00e8 l'attenzione ad individuare con gesti, espressioni e vari dettagli la componente individuale di ciascuna figura. Ma nonostante ci\u00f2 i preziosismi non rubano mai la scena all'azione principale: il pittore controlla tutta la composizione per far cadere l'occhio all'osservatore dove lui vuole che cada. Nella scena di \"Santa Lucia condotta al Lupanare\" per esempio, una serie di linee orizzontali convergono sulla figura della santa, che nonostante si trovi in posizione decentrata appare immediatamente visibile; in un secondo momento poi l'occhio si allontana a percepire la realistica rappresentazione, con i buoi piegati dallo sforzo, l'incredulit\u00e0 delle guardie, l'apprensione di alcuni spettatori.\nL'atmosfera ricorda quella della cappella degli Scrovegni, con la differenza che qui \u00e8 tutto pi\u00f9 grandioso.\nTutto doveva ruotare intorno alla grande e bellissima arca sepolcrale in marmo del marchese, sorretta da quattro colonne con due lupi che toccava quasi il soffitto, finch\u00e8 fu rimossa nel 1797 dai Francesi e di cui oggi rimane solo il sarcofago.\nNel complesso, dunque, il ciclo dell'Oratorio di San Giorgio, si pone come importante ponte tra la grande tradizione trecentesca e i successivi sviluppi rinascimentali. In questi affreschi convivono la potenza espressiva di Giotto con l'atmosfera cortese del Gotico internazionale e i volti ed i caratteri sono impregnati di un forte realismo."}
{"id": "1733142", "revid": "110157", "url": "https://it.wikipedia.org/wiki?curid=1733142", "title": "Bol'\u0161oj Zelen\u010duk", "text": "Il Bol'\u0161oj Zelen\u010duk (anche come \"Bol\u0161oj Zelen\u010duk\" o \"Bolshoy Zelenchuk\") \u00e8 un fiume della Russia europea meridionale (Kraj di Stavropol' e Repubblica Autonoma di Kara\u010daj-Circassia), affluente di sinistra del Kuban'.\nNasce dal versante settentrionale della catena del Grande Caucaso dalla confluenza dei due rami sorgentiferi \"Psy\u0161\" e \"Kizgy\u010d\", scorrendo con direzione nord-nordest in ambiente montano; il principale affluente \u00e8 il \"Kjafar\", che confluisce dalla sinistra idrografica."}
{"id": "1733143", "revid": "339392", "url": "https://it.wikipedia.org/wiki?curid=1733143", "title": "Decreto Ministeriale", "text": ""}
{"id": "1733144", "revid": "228587", "url": "https://it.wikipedia.org/wiki?curid=1733144", "title": "SMPTE 344M", "text": "Lo SMPTE 344M \u00e8 uno standard pubblicato dalla SMPTE che estende lo SMPTE 259M, permettendo bitrate di 540 Mbit/s, permettendo applicazioni di televisione a definizione avanzata (EDTV) con risoluzioni di 480p e 576p.\nQuesto standard fa parte della famiglia che definisce un'interfaccia digitale seriale."}
{"id": "1733149", "revid": "433605", "url": "https://it.wikipedia.org/wiki?curid=1733149", "title": "Tres Zapotes", "text": "Tres Zapotes \u00e8 un sito archeologico mesoamericano situato nella pianura del fiume Papaloapan in Messico. Tres Zapotes viene a volte considerata come la terza citt\u00e0 pi\u00f9 importante della cultura degli Olmechi, dopo San Lorenzo Tenochtitl\u00e1n e La Venta.\nIl sito rimase popolato per circa 2000 anni, un fatto praticamente unico nella zona delle culture mesoamericane.\nIl sito si trova vicino al moderno villaggio di Tres Zapotes, nello stato di Veracruz, presso il limite occidentale della Sierra de los Tuxtlas, sull'Arroyo Hueyapan. L'area \u00e8 un punto di transizione tra le montagne di Tuxtlas e il delta del fiume Papaloapan. A 10\u00a0km verso est vi era il Cerro el Vig\u00eda, un vulcano estinto da cui si estraeva basalto, argilla e altro materiale di origine vulcanica.\nStoria.\nOlmechi.\nFondata nei secoli priori al 1000 a.C., Tres Zapotes emerse come centro importante della regione all'inizio del periodo formativo medio, intorno al 900 - 800 a.C., durante il declino dell'importanza di San Lorenzo Tenochtitl\u00e1n. La prima costruzione architettonica riscoperta \u00e8 datata intorno al 500 a.C.\nSi pensa che le due teste di pietra olmeche siano state costruite in quel periodo. A Tres Zapotes la prima testa di pietra venne scoperta nel 1862 da Jos\u00e9 Melgar. Chiamate \"Monumento A\" e \"Monumento Q\", sono di dimensioni minori rispetto alle teste di San Lorenzo, misurando 1,5 metri in altezza. Le teste di Tres Zapotes mostrano uno stile di scultura diverso da quelle di San Lorenzo e di La Venta.\nA differenza dei siti di La Venta e San Lorenzo, Tres Zapotes non venne abbandonato nel periodo formativo (circa 400 a.C.) e non venne influenzato dal decadimento della cultura nei territori olmechi orientali. Nei secoli successivi la cultura di Tres Zapotes si evolse in quella che \u00e8 stata chiamata cultura degli Epi-Olmechi.\nEpi-Olmechi.\nMolte delle sculture di Tres Zapotes sono Epi-Olmeche, datate intorno al tardo periodo formativo. Le sculture e le ceramiche mostrano distinti cambiamenti ed evoluzioni che portarono a una differenziazione dello stile.\nNonostante la somiglianza con le sculture olmeche precedenti, l'arte di Tres Zapotes non aveva la stessa qualit\u00e0, rifinitura, e il dettaglio posseduto da quella di San Lorenzo e La Venta. Parte di ci\u00f2 \u00e8 attribuibile alla peggiore qualit\u00e0 del basalto di Cerro el Vig\u00eda.\nDurante il periodo degli Epi-Olmechi si svilupp\u00f2 un sistema di scrittura conosciuto come Istmiano, e cominciarono a venire applicate le prime date al calendario a conteggio lungo.\nEt\u00e0 classica.\nTres Zapotes continu\u00f2 a prosperare nell'et\u00e0 classica, iniziata intorno al 300 a.C.; tuttavia, con l'aumentare della potenza della cultura classica di Veracruz, il sito perse importanza gradualmente.\nTres Zapotes venne abbandonata dal 900 d.C., anche se ci fu un ripopolamento minore in seguito.\nStele C.\nNel 1939, l'archeologo Matthew Stirling scopr\u00ec la met\u00e0 inferiore della stele C a Tres Zapotes. La stele era stata incisa e ottenuta dal basalto, con un lato che mostrava intagli tipici dello stile olmeco che sono stati interpretati come rappresentativi di un uomo-giaguaro o di un governatore su un trono. Sul lato opposto viene mostrato il pi\u00f9 antico calendario mesoamericano a lungo conteggio finora scoperto. La data, 7.16.6.16.18, \u00e8 comparabile al 3 settembre del 32 a.C. del calendario gregoriano moderno.\nUn altro calendario a lungo conteggio \u00e8 rappresentato sulla stele 2 di Chiapa de Corzo, nel Chiapas, che mostra la data del 7.16.3.2.13 pari al 36 a.C.\nIl retro della stele C mostra uno dei pochi testi scritti in Epi-Olmeco. Uno studio risalente al 1965 ha concluso che la stele C era stata costruita con il basalto usato per la stele 3 di La Venta, diverso da quello usato per la maggior parte dei manufatti di Tres Zapotes e ottenuto dalla zona di Punta Roca Partida, a nord delle montagne di Tuxtlas."}
{"id": "1733151", "revid": "80339", "url": "https://it.wikipedia.org/wiki?curid=1733151", "title": "Bol\u0161oj Zelen\u010duk", "text": ""}
{"id": "1733152", "revid": "41269151", "url": "https://it.wikipedia.org/wiki?curid=1733152", "title": "Decreto del Presidente della Repubblica", "text": ""}
{"id": "1733153", "revid": "287204", "url": "https://it.wikipedia.org/wiki?curid=1733153", "title": "Bol'soj Zelencuk", "text": ""}
{"id": "1733154", "revid": "80339", "url": "https://it.wikipedia.org/wiki?curid=1733154", "title": "Bolsoj Zelencuk", "text": ""}
{"id": "1733157", "revid": "80339", "url": "https://it.wikipedia.org/wiki?curid=1733157", "title": "Bolshoj Zelenchuk", "text": ""}
{"id": "1733158", "revid": "228587", "url": "https://it.wikipedia.org/wiki?curid=1733158", "title": "SMPTE 372M", "text": "Lo SMPTE 372M \u00e8 uno standard pubblicato dalla SMPTE che espande le specifiche SMPTE 259M, SMPTE 344M e SMPTE 292M, permettendo bitrate dell'ordine dei 2.970 Gbit/s, e 2.970/1.001 Gbit/s su due cavi coassiali separati. Questi bitrate sono sufficienti per il video 1080p.\nQuesto standard \u00e8 noto essenzialmente come dual-link HD-SDI e fa parte della famiglia che definisce un'interfaccia digitale seriale."}
{"id": "1733159", "revid": "80339", "url": "https://it.wikipedia.org/wiki?curid=1733159", "title": "Bolshoy Zelenchuk", "text": ""}
{"id": "1733161", "revid": "1812137", "url": "https://it.wikipedia.org/wiki?curid=1733161", "title": "Marksistskaja", "text": "Marksistskaja () \u00e8 una stazione della Metropolitana di Mosca, situata sulla Linea Kalininskaja-Solncevskaja. Fu inaugurata insieme alla tratta iniziale della linea il 30 dicembre 1979. La stazione prende il nome da via Marksistskaja (via marxista) e il suo tema architetturale \u00e8 la purezza degli ideali marxisti.\nGli architetti Nina Alyo\u0161ina, V.Volovich e N.Samoylova utilizzarono un design standard a tre ambienti (ingegneri Ye. Barsky, I.Zhukov e Yu. Muromtsev) e applicarono un colore dominante sulle tinte del rosso, che comprende il marmo rosso Burov\u0161ina alle colonne e un marmo rosa Gazgan alle mura.\nLa stazione serve da punto d'interscambio tra le stazioni Taganskaja sulla Linea Kol'cevaja e Taganskaja sulla Linea Tagansko-Krasnopresnenskaja, formando un trafficato triplo punto di trasbordo.\nLa stazione si trova al lato orientale di Piazza Taganka, e il suo ingresso sotterraneo \u00e8 situato nel punto in cui le vie Taganskaja e Marksistskaja confluiscono nella piazza."}
{"id": "1733163", "revid": "1776051", "url": "https://it.wikipedia.org/wiki?curid=1733163", "title": "Gaetano Gravina di Santa Elisabetta", "text": "Fu senatore del Regno d'Italia nella XV legislatura."}
{"id": "1733165", "revid": "287204", "url": "https://it.wikipedia.org/wiki?curid=1733165", "title": "Lagginhorn", "text": "Il Lagginhorn (4.010\u00a0m s.l.m.) \u00e8 una vetta alpina svizzera delle Alpi Pennine che si trova nella Catena del Weissmies.\nDescrizione.\nSi trova tra la Saastal e la val Divedro che conduce al passo del Sempione. A sud della montagna si trova la Weissmies mentre a nord il Fletschhorn.\nLa montagna si presenta come una lunga cresta orientata da nord a sud. A sud il \"Lagginjoch\" (3.499\u00a0m) la separa dalla Weissmies mentre a nord il \"Fletschjoch\" (3.688\u00a0m) divide dal Fletschhorn. Verso ovest si prolunga inoltre una notevole cresta.\nLa prima scalata.\nLa montagna fu scalata per la prima volta il 26 agosto 1856 da E.L. Ames, Franz Andenmatten e Johann Josef Imseng.\nRifugi alpini.\nPer facilitare l'ascesa alla vetta e l'escursionismo di alta montagna ai piedi della montagna sorgono i seguenti rifugi alpini:\nSalita alla vetta.\nLa via normale di salita alla vetta parte dalla Weissmiesh\u00fctte e si sviluppa lungo la cresta ovest. Viene classificata PD.\nL'ascesa \u00e8 possibile anche dalla cresta sud partendo dal Lagginjoch. Viene classificata AD-.\nInoltre in data 30 giugno 2013 i fratelli Federico e Nicol\u00f2 Sanna hanno salito una via molto probabilmente nuova sulla parete est.\nTale via ha uno sviluppo di circa 800 metri, difficolt\u00e0 fino al IV grado e pendenze fino a 80\u00b0; la difficolt\u00e0 proposta \u00e8 TD- ed il nome scelto \u00e8 \"Lockness couloir\"."}
{"id": "1733167", "revid": "228587", "url": "https://it.wikipedia.org/wiki?curid=1733167", "title": "SMPTE 424M", "text": "Lo SMPTE 424M \u00e8 uno standard pubblicato dalla SMPTE che espande le precedenti specifiche SMPTE 259M, SMPTE 344M e SMPTE 292M, permettendo bitrate di 2.970 Gbit/s e 2.970/1.001 Gbit/s su un singolo cavo coassiale. Questi bitrate sono sufficienti per il video 1080p a cadenze di 50 o 60 fotogrammi per secondo.\nQuesto standard fa parte della famiglia che definisce un'interfaccia digitale seriale; comunemente, \u00e8 noto come 3G-SDI."}
{"id": "1733171", "revid": "984922", "url": "https://it.wikipedia.org/wiki?curid=1733171", "title": "Bj\u00e4rred", "text": "Bj\u00e4rred \u00e8 una citt\u00e0 costiera nel comune di Lomma, contea di Scania, Svezia meridionale, 20 km a nord di Malm\u00f6 e 10 km a ovest di Lund.\nBj\u00e4rred ha 8.663 abitanti (2005), che la rendono la seconda localit\u00e0 pi\u00f9 popolosa del comune di Lomma. Bj\u00e4rred \u00e8 considerata un sobborgo di Malm\u00f6 e Lund, ed \u00e8 generalmente considerata la pi\u00f9 ricca del comune di Lomma.\nTra i monumenti della citt\u00e0 vi \u00e8 una piscina-bagno termale all'aperto, situata 500 metri fuori su un ponte."}
{"id": "1733179", "revid": "33277", "url": "https://it.wikipedia.org/wiki?curid=1733179", "title": "Amiterno", "text": ""}
{"id": "1733180", "revid": "1776051", "url": "https://it.wikipedia.org/wiki?curid=1733180", "title": "Antioco Loru", "text": "Fu deputato del Regno di Sardegna nella II legislatura e poi senatore del Regno d'Italia a partire dalla XV legislatura.\nTra il 1868 e il 1872, ed ancora tra il 1885 ed il 1886 fu Rettore dell'Universit\u00e0 di Cagliari."}
{"id": "1733182", "revid": "235890", "url": "https://it.wikipedia.org/wiki?curid=1733182", "title": "Matrice di Hessenberg", "text": "In matematica, in particolare in algebra lineare, una matrice di Hessenberg \u00e8 un particolare tipo di matrice quadrata, che \u00e8 \"quasi\" triangolare. Per l'esattezza, una matrice di Hessenberg superiore ha valori pari a zero sotto la prima sottodiagonale, e una matrice di Hessenberg inferiore li ha sopra la prima sovradiagonale. Prendono il nome da Karl Hessenberg.\nEsempi di matrici di Hessenberg superiore e inferiore sono:\nComplessit\u00e0 computazionale.\nMolti algoritmi richiedono uno sforzo computazionale molto minore se vengono applicati a matrici triangolari, ma non sempre i vincoli di un problema di algebra lineare permettono di mettere la matrice in forma triangolare. In questi casi si pu\u00f2 tentare di portare la matrice in forma di Hessemberg, diminuendo in parte lo sforzo computazionale. In particolare, molti algoritmi per il calcolo degli autovalori di una matrice iniziano riducendola in forma di Hessenberg."}
{"id": "1733185", "revid": "527551", "url": "https://it.wikipedia.org/wiki?curid=1733185", "title": "Sinfonia n. 4 (Brahms)", "text": "La Sinfonia n. 4 in mi minore Op. 98 \u00e8 l'ultima delle quattro sinfonie di Johannes Brahms. \u00c8 da molti considerata come uno dei pi\u00f9 grandi capolavori di Brahms. La sua composizione non fu particolarmente lunga e dur\u00f2 circa un anno, dal 1884 (data di completamento della precedente sinfonia) al 1885. Un'esecuzione tipica dura circa quaranta minuti.\nLa prima esecuzione pubblica avvenne a Meiningen il 25 ottobre 1885 con Brahms alla direzione. La sinfonia ebbe subito successo, successo cresciuto col passare degli anni e delle rappresentazioni. Curiosamente la prima esecuzione privata ebbe luogo con Brahms ad uno dei due pianoforti di un duo. Max Kalbeck, amico e biografo del compositore, riport\u00f2 che il critico Eduard Hanslick, all'ascolto del primo movimento in questa prima esecuzione privata, esclam\u00f2: \"Per l'intero movimento ho avuto l'impressione di essere picchiato da due persone incredibilmente intelligenti\". Successivamente Hanslick si espresse con maggior approvazione nei confronti dell'opera.\nArnold Sch\u00f6nberg, nel suo saggio \"Brahms il Progressivo\", ha evidenziato molte relazioni tematiche proprie della partitura, come del resto fa anche Malcolm MacDonald nella sua biografia del compositore: la prima met\u00e0 del tema di passacaglia \u00e8 anticipato dal basso durante la coda di un importante punto del terzo movimento; alle terze discendenti del primo movimento, trasposte di una quinta, appare in contrappunto durante una delle variazioni conclusive della passacaglia.\nOrchestrazione.\nL'opera \u00e8 pensata ed indicata per il seguente organico orchestrale: flauti (uno che raddoppia il piccolo), due oboi, due clarinetti, due fagotti, un controfagotto, quattro corni francesi, due trombe, tre tromboni, timpani, triangolo (esclusivamente nel terzo tempo) e archi.\nMovimenti.\nI quattro movimenti nei quali essa si articola sono i seguenti:\nIl monumentale primo movimento \u00e8 il culmine della drammaticit\u00e0 e della passione di Brahms. Esso si apre con un tema melodico di lunghezza insolita che viene trattato con uno stile magistrale ma intricato. Si tratta di una fantasia a tratti allegra e a tratti seria, che diviene cupa all'approssimarsi del secondo tema. Mentre il movimento si avvicina al termine il suo carattere melodico diventa pi\u00f9 gioioso, forte e drammatico, con uno sviluppo ricco di piacevole variet\u00e0 ed effetti artistici.\nSegue un secondo movimento che ha l'atmosfera di un requiem sinfonico, simile ad un lied nella grazia e nella dolcezza della melodia, nel timbro caldo e nel carattere raffinato e spirituale.\nIl terzo movimento, scritto per ultimo, \u00e8 gioioso ed esuberante; in forma di rond\u00f2, \u00e8 pieno di animazione e buon umore, pur nello stile dignitoso e fortemente espressivo, come si addice alla seriet\u00e0 del compositore, che ha sempre in mente qualche scopo elevato.\nIl quarto ed ultimo tempo \u00e8 un raro esempio sinfonico di passacaglia, simile alla ciaccona. Per il tema ripetuto, Brahms adatt\u00f2 il tema della passacaglia dell'ultimo tempo della cantata \"Nach dir, Herr, verlanget mich (BWV 150)\", di Johann Sebastian Bach. Si apre con una successione di accordi maestosi che introducono un primo tema solenne che riappare frequentemente. Interviene poi un melodioso assolo di flauto, quindi ha inizio lo sviluppo, con idee espresse con chiarezza e tranquillit\u00e0 e trattate con ricchezza di colore e raffinatezza di stile. Alcuni musicologi evidenziano inoltre che nello stesso quarto movimento risuonano e sono prese a modello anche le 32 variazioni in do minore di Ludwig van Beethoven (su un tema originale, WoO 80).\nRegistrazioni.\nDiscografia selettiva"}
{"id": "1733188", "revid": "486946", "url": "https://it.wikipedia.org/wiki?curid=1733188", "title": "Grand Line", "text": ""}
{"id": "1733191", "revid": "110157", "url": "https://it.wikipedia.org/wiki?curid=1733191", "title": "Njuk\u017ea", "text": "La Njuk\u017ea () \u00e8 un fiume della Russia siberiana orientale, affluente di destra dell'Ol\u00ebkma. Scorre nel Tungiro-Ol\u00ebkminskij rajon del Territorio della Transbajkalia e nel Tyndinskij rajon dell'Oblast' dell'Amur.\nDescrizione.\nIl fiume ha origine dalle pendici sud-orientali dei monti Njuk\u017einskij a un'altezza di circa 1\u00a0300\u00a0metri. Sfocia nell'Ol\u00ebkma ad una distanza di 631 chilometri dalla sua foce. La lunghezza del fiume \u00e8 di 583\u00a0km, l'area del suo bacino \u00e8 di 14\u00a0700\u00a0km\u00b2. La copertura del ghiaccio avviene solitamente dalla met\u00e0 di ottobre sino alla fine di maggio. Il suo maggior affluente (da sinistra) \u00e8 il Lop\u010da, lungo 243\u00a0km."}
{"id": "1733192", "revid": "287204", "url": "https://it.wikipedia.org/wiki?curid=1733192", "title": "Njukza", "text": ""}
{"id": "1733193", "revid": "80339", "url": "https://it.wikipedia.org/wiki?curid=1733193", "title": "Njukzha", "text": ""}
{"id": "1733194", "revid": "80339", "url": "https://it.wikipedia.org/wiki?curid=1733194", "title": "Nyukzha", "text": ""}
{"id": "1733196", "revid": "158286", "url": "https://it.wikipedia.org/wiki?curid=1733196", "title": "Storia della Val Camonica (Et\u00e0 preistorica e protostorica)", "text": ""}
{"id": "1733200", "revid": "158286", "url": "https://it.wikipedia.org/wiki?curid=1733200", "title": "Storia della Val Camonica (Et\u00e0 romana)", "text": ""}
{"id": "1733201", "revid": "158286", "url": "https://it.wikipedia.org/wiki?curid=1733201", "title": "Storia della Val Camonica (Et\u00e0 medievale)", "text": ""}
{"id": "1733202", "revid": "158286", "url": "https://it.wikipedia.org/wiki?curid=1733202", "title": "Storia della Val Camonica (Et\u00e0 moderna)", "text": ""}
{"id": "1733212", "revid": "228587", "url": "https://it.wikipedia.org/wiki?curid=1733212", "title": "ITU-R", "text": "L'ITU Radiocommunication Sector (ITU-R) \u00e8 uno dei tre settori (divisioni o unit\u00e0) dell'International Telecommunication Union (ITU) ed \u00e8 responsabile per le comunicazioni radio.\nIl suo ruolo \u00e8 quello di gestire le risorse dello spettro internazionale di radiofrequenze e le orbite dei satelliti, e di sviluppare standard per i sistemi di radiocomunicazione con l'obiettivo di assicurare un uso efficiente dello spettro elettromagnetico.\nL'ITU deve necessariamente, in base alla sua costituzione, allocare lo spettro e registrare assegnazioni di frequenze, posizioni orbitali e altri parametri dei satelliti, \u201cin modo da evitare interferenze nocive tra le stazioni radio di diversi paesi\u201d. La gestione dello spettro elettromagnetico internazionale \u00e8 basata su procedure per la coordinazione, la notifica e la registrazione delle frequenze.\nL'ITU-R ha un segretariato permanente, il Radiocommunication Bureau, presso la sede principale dell'ITU a Ginevra in Svizzera. Il direttore \u00e8 Mario Maniewicz, eletto nel 2018.\nStoria.\nIl CCIR \u2014\"Comit\u00e9 consultatif international pour la radio\", \"Consultative Committee on International Radio\" o \"International Radio Consultative Committee\"\u2014 fu fondato nel 1927.\nNel 1932 il CCIR e parecchie altre organizzazioni (incluso l'ITU originale, fondato come International Telegraph Union nel 1865) vennero fusi in quello che nel 1934 divenne l'International Telecommunication Union. Nel 1992, il CCIR divenne l'ITU-R."}
{"id": "1733216", "revid": "112853831", "url": "https://it.wikipedia.org/wiki?curid=1733216", "title": "Bianco &amp; blu", "text": "Bianco &amp; blu \u00e8 la sesta compilation legata alla trasmissione televisiva \"Amici di Maria De Filippi\", pubblicata il 23 marzo 2007 dall'Atlantic Records e contenente canzoni interpretate dai cantanti arrivati al serale della sesta edizione del programma.\nL'album \u00e8 composto da 12 brani inediti, scritti da diversi compositori. Il nome del disco si rif\u00e0 all'appellativo delle due squadre che si sfidano durante il serale di \"Amici\", ovvero la squadra Bianca e la squadra Blu.\nVendite.\nL'album ha venduto circa 100.000 copie."}
{"id": "1733224", "revid": "110157", "url": "https://it.wikipedia.org/wiki?curid=1733224", "title": "S\u00e3o Jos\u00e9 do Cerrito", "text": "S\u00e3o Jos\u00e9 do Cerrito \u00e8 un comune del Brasile nello Stato di Santa Catarina, parte della mesoregione Serrana e della microregione di Campos de Lages."}
{"id": "1733233", "revid": "124808", "url": "https://it.wikipedia.org/wiki?curid=1733233", "title": "Goodnight moon", "text": ""}
{"id": "1733234", "revid": "110157", "url": "https://it.wikipedia.org/wiki?curid=1733234", "title": "Urubici", "text": "Urubici \u00e8 un comune del Brasile nello Stato di Santa Catarina, parte della mesoregione Serrana e della microregione di Campos de Lages."}
{"id": "1733237", "revid": "729019", "url": "https://it.wikipedia.org/wiki?curid=1733237", "title": "Altuf'evo", "text": "Altuf'evo () \u00e8 il capolinea nord della Linea Serpuchovsko-Timirjazevskaja, la linea 9 della Metropolitana di Mosca; \u00e8 la stazione pi\u00f9 settentrionale dell'intera rete. Fu inaugurata nel 1994, e si trova a bassa profondit\u00e0, a soli 9 metri dal livello del suolo.\nIl suo nome corrisponde a uno dei quartieri della citt\u00e0 di Mosca. Il traffico passeggeri \u00e8 abbastanza intenso, infatti ogni giorno accedono alla stazione circa 70.000 persone, a causa della densit\u00e0 di popolazione dell'area, e anche per il fatto di essere una delle stazioni che servono la citt\u00e0 satellite di Dolgoprudnyj."}
{"id": "1733247", "revid": "287204", "url": "https://it.wikipedia.org/wiki?curid=1733247", "title": "A piedi nudi (romanzo)", "text": "A piedi nudi \u00e8 un romanzo autobiografico di Alessandra Soresina pubblicato nel 2007.\nIl romanzo narra le esperienze dell'autrice come biologa e fotografa nella savana della Tanzania, in particolar modo occupata nello studio dei leoni del Parco nazionale del Tarangire.\nTrama.\nAlessandra scopre l'Africa in un safari in Namibia: scoppia subito l'amore per questo magico continente. Dopo un certo numero di esperienze, tutte molto emozionanti, in diversi territori, Alessandra si stabilisce sei mesi all'anno nel Parco nazionale del Tarangire mentre nei restanti sei ritorna alla sua citt\u00e0 di origine, Milano, per mantenere il contatto con il fidanzato e la famiglia. Il racconto tuttavia si svolge principalmente nel campo tendato nella savana del Tarangire, dove la protagonista lavora con altri ricercatori i primi 2 anni per poi ritrovarsi da sola a dover gestire sia la raccolta dei dati che dei finanziamenti per mandare avanti la ricerca sui leoni del Parco e la loro salvaguardia. Il cuore del romanzo \u00e8 infatti rappresentato proprio dai leoni e da tutto il contesto naturale che circonda i protagonisti, i quali devono tuttavia sostenersi con un budget limitatissimo e devono districarsi tra mille difficolt\u00e0. Nel frattempo Alessandra conosce \"Matthew\", un inglese che si \u00e8 stabilito da tempo in Africa come ricercatore e guida per i safari e non ha alcuna intenzione di tornare in Europa. Alessandra presto si innamora di questo affascinante personaggio, che per\u00f2 accentua il dilemma interno della protagonista riguardo alla scelta di una dimora definitiva in Africa o a Milano.\nNei capitoli conclusivi del romanzo compare per\u00f2 una grande delusione: le autorit\u00e0 del Parco tolgono ad Alessandra la licenza di ricerca, accusandola con il pretesto di aver ucciso un leone e di averne vendute le parti: schiacciata dalla burocrazia viene obbligata ad abbandonare le ricerche, ma non per questo metter\u00e0 da parte il suo grande affetto nei confronti dell'Africa.\nPremi.\nIl romanzo si \u00e8 posizionato al terzo posto nella 9\u00aa edizione del \"Premio Letterario Edoardo Kihlgren Opera Prima\" 2008 (vinto dal romanzo \"Uomini e cani\"). L'autore ha ricevuto il terzo premio il 19 maggio a Milano."}
{"id": "1733251", "revid": "1543377", "url": "https://it.wikipedia.org/wiki?curid=1733251", "title": "Mantellisaurus atherfieldensis", "text": "Il mantellisauro (Mantellisaurus atherfieldensis) \u00e8 un dinosauro erbivoro, vissuto nel Cretaceo inferiore (circa 120 milioni di anni fa). I suoi resti sono stati rinvenuti in Europa, principalmente in Inghilterra. Appartiene al gruppo degli iguanodonti.\nUn parente prossimo dell'iguanodonte.\nAssai simile al ben pi\u00f9 noto \"Iguanodon\", il mantellisauro era di costituzione pi\u00f9 leggera e di taglia meno imponente: di norma un esemplare adulto superava di poco i cinque metri. Il cranio era meno massiccio e le zampe meno robuste, inoltre le vertebre dorsali erano dotate di proiezioni pi\u00f9 allungate rispetto a quelle dell'iguanodonte. In ogni caso, i due animali erano abbondanti nei medesimi luoghi e nel medesimo tempo. Come l'iguanodonte, anche il mantellisauro era dotato di un \"pollice - aculeo\" negli arti anteriori, forse utilizzato a scopo difensivo.\nFossili ridescritti.\nIl genere \"Mantellisaurus\" \u00e8 stato descritto solo nel 2006, ma i resti fossili furono scoperti nel 1917 da Reginald Hooley, nell'Inghilterra meridionale. Hooley denomin\u00f2 i fossili \"Iguanodon atherfieldensis\", dal nome del villaggio vicino al quale erano stati rinvenuti. Solo molti anni dopo, nel 2006, alcune analisi effettuate da Gregory Paul hanno permesso di stabilire che i fossili appartenevano non solo a una specie distinta di iguanodonte, ma addirittura a un genere diverso, pi\u00f9 strettamente imparentato con \"Ouranosaurus\" che con lo stesso iguanodonte. Paul diede all'animale il nome generico di Mantellisaurus in onore di Gideon Algernon Mantell, colui che per primo scopr\u00ec i resti di \"Iguanodon\". Alcuni resti fossili di un iguanodonte meno conosciuto, denominato \"Vectisaurus valdensis\" e noto principalmente per le vertebre allungate, potrebbero appartenere al matellisauro."}
{"id": "1733253", "revid": "1269707", "url": "https://it.wikipedia.org/wiki?curid=1733253", "title": "Urupema", "text": "Urupema \u00e8 un comune del Brasile nello Stato di Santa Catarina, parte della mesoregione Serrana e della microregione di Campos de Lages.\nInsieme a S\u00e3o Joaquim, Urubici, Bom Jardim da Serra e S\u00e3o Jos\u00e9 dos Ausentes, Urupema \u00e8 considerata la citt\u00e0 pi\u00f9 fredda del Brasile prendendo in considerazione le medie della temperatura massima durante l'anno. Inoltre, assiema a Bom Jardim da Serra, \u00e8 la citt\u00e0 con le temperature minime assolute, arrivando a toccare, nel 2013, una temperatura di -6,3 \u00b0C."}
{"id": "1733257", "revid": "599013", "url": "https://it.wikipedia.org/wiki?curid=1733257", "title": "World Series of Poker 1996", "text": "Le World Series of Poker 1996 furono la ventisettesima edizione della manifestazione. Si tennero dal 22 aprile al 18 maggio presso il casin\u00f2 Binion's Horseshoe di Las Vegas.\nIl vincitore del Main Event fu Huck Seed.\nMain Event.\nI partecipanti al Main Event furono 295. Ciascuno di essi pag\u00f2 un buy-in di 10.000 dollari."}
{"id": "1733259", "revid": "52945", "url": "https://it.wikipedia.org/wiki?curid=1733259", "title": "CCIR 709", "text": ""}
{"id": "1733260", "revid": "22356", "url": "https://it.wikipedia.org/wiki?curid=1733260", "title": "Mantellisaurus", "text": ""}
{"id": "1733261", "revid": "339392", "url": "https://it.wikipedia.org/wiki?curid=1733261", "title": "Carcinoma della mammella", "text": ""}
{"id": "1733263", "revid": "400694", "url": "https://it.wikipedia.org/wiki?curid=1733263", "title": "I Gatti di Vicolo Miracoli (album 1972)", "text": "I Gatti di Vicolo Miracoli \u00e8 il primo album in studio del gruppo musicale e cabarettistico italiano I Gatti di Vicolo Miracoli pubblicato nel 1972 da Variety.\nDescrizione.\nIl disco, prodotto da Ezio Leoni e arrangiato da Enrico Intra, \u00e8 frutto della prima formazione de I Gatti di Vicolo Miracoli capitanata da Gianandrea Gazzola e con la presenza di Spray Mallaby, successivamente entrambi fuoriusciti. La maggior parte delle composizioni sono opera di Gianandrea Gazzola, per alcuni brani coadiuvato da Umberto Smaila o da Arturo Corso.\nInizialmente pubblicato su etichetta Variety in formato LP nel 1972, l'album \u00e8 stato ristampato in edizione economica dalla Ri-Fi - Penny nel marzo del 1978 in LP e musicassetta (che presenta due tracce invertite rispetto all'edizione su vinile), al momento del successo del gruppo all'interno del programma televisivo \"Non Stop\"."}
{"id": "1733268", "revid": "1386670", "url": "https://it.wikipedia.org/wiki?curid=1733268", "title": "Berlin-Dahlem", "text": ""}
{"id": "1733271", "revid": "149727", "url": "https://it.wikipedia.org/wiki?curid=1733271", "title": "Berlin-Prenzlauer Berg", "text": ""}
{"id": "1733275", "revid": "1718925", "url": "https://it.wikipedia.org/wiki?curid=1733275", "title": "Scandinavian Airlines", "text": "Scandinavian Airlines, pi\u00f9 comunemente conosciuta e denominata SAS, \u00e8 la compagnia aerea di bandiera di Danimarca, Norvegia e Svezia. SAS \u00e8 l'abbreviazione del nome completo della compagnia, Scandinavian Airlines System o legalmente Scandinavian Airlines System Denmark-Norway-Sweden. Parte del gruppo SAS e con sede presso l'edificio \"SAS Fr\u00f6sundavik\" a Solna, in Svezia, la compagnia aerea opera con pi\u00f9 di 120 aeromobili verso pi\u00f9 di 150 destinazioni (a dicembre 2021). L'hub principale della compagnia aerea \u00e8 l'aeroporto di Copenaghen-Kastrup, con collegamenti verso destinazioni in tutto il mondo. L'aeroporto di Stoccolma-Arlanda \u00e8 il secondo hub pi\u00f9 grande e l'aeroporto di Oslo-Gardermoen \u00e8 il terzo. Esistono anche hub secondari minori presso l'aeroporto di Bergen-Flesland, l'aeroporto di G\u00f6teborg-Landvetter, l'aeroporto di Stavanger-Sola e l'aeroporto di Trondheim-V\u00e6rnes. SAS Cargo \u00e8 una sussidiaria indipendente e interamente controllata da Scandinavian Airlines e la sua sede principale \u00e8 presso l'aeroporto di Copenaghen.[8]\nNel 2017, SAS ha trasportato 28,6 milioni di passeggeri, ottenendo un fatturato di 40 miliardi di corone svedesi. Ci\u00f2 l'ha resa l'ottava compagnia aerea pi\u00f9 grande d'Europa e la pi\u00f9 grande in Danimarca e Svezia. La flotta di SAS \u00e8 composta da pi\u00f9 di 120 aeromobili composti da Airbus A319, Airbus A320, Airbus A320neo, Airbus A321, Airbus A330, Airbus A350 e Boeing 737 Next Generation. SAS possiede in leasing anche ATR 72 e Bombardier CRJ900.\nLa compagnia aerea \u00e8 stata fondata nel 1946 come consorzio per unire le operazioni transatlantiche della compagnia aerea svedese Svensk Interkontinental Lufttrafik, della norvegese Det Norske Luftfartselskap e della danese Det Danske Luftfartselskab. Il consorzio \u00e8 stato esteso a una cooperazione europea e nazionale due anni dopo. Nel 1951, tutte le compagnie aeree furono fuse per creare SAS. SAS \u00e8 stata descritta come \"un'icona della cooperazione norvegese-svedese-danese\". Il 27 giugno 2018, il governo norvegese ha annunciato di aver venduto tutte le sue azioni in SAS.\nNel 1997, SAS \u00e8 stato uno dei membri fondatori di una delle principali alleanze di compagnie aeree, Star Alliance.\nStoria.\nFondazione.\nLa compagnia aerea venne fondata il 1\u00b0 agosto 1946, quando Svensk Interkontinental Lufttrafik AB (una compagnia aerea di propriet\u00e0 della famiglia svedese Wallenberg), Det Danske Luftfartselskab A/S e Det Norske Luftfartselskap AS (le compagnie di bandiera di Danimarca e Norvegia) strinsero una partnership per gestire il traffico aereo intercontinentale di questi tre paesi scandinavi. Il primo presidente della SAS fu Per A. Norlin. Il 17 settembre 1946 iniziarono le operazioni sotto la nuova entit\u00e0, il primo servizio internazionale fu condotto tra Stoccolma e New York. Nel giro di sei mesi, SAS stabil\u00ec un nuovo record per il trasporto del pi\u00f9 pesante carico aereo attraverso l'Atlantico su un aereo di linea passeggeri, trasportando un quadro elettrico da 1.400 libbre da New York alla compagnia Sandvik in Svezia.\nNel 1948, la compagnia di bandiera svedese AB Aerotransport si un\u00ec a SAS, coordinando rapidamente le sue operazioni europee con quest'ultima. Tre anni dopo, le societ\u00e0 si fusero formalmente per formare il Consorzio SAS. Una volta stabilita, la propriet\u00e0 della compagnia aerea venne divisa tra SAS Danmark (28,6%), SAS Norge (28,6%) e SAS Sverige (42,8%), tutte di propriet\u00e0 del 50% da investitori privati \u200b\u200be del 50% dai loro governi.\nRotta transpolare.\nNel 1954, SAS divenne la prima compagnia aerea a iniziare voli di linea su una rotta polare, operando con un Douglas DC-6B da Copenaghen a Los Angeles con scali a S\u00f8ndre Str\u00f8mfjord (ora Kangerlussuaq) in Groenlandia e Winnipeg in Canada. Nell'estate del 1956, il traffico sulla rotta aveva giustificato l'aumento della frequenza a tre voli a settimana. Il servizio si rivel\u00f2 relativamente popolare tra le celebrit\u00e0 di Hollywood e i membri dell'industria cinematografica. Grazie a una struttura tariffaria che consentiva il transito gratuito verso altre destinazioni europee via Copenaghen, questa rotta transpolare divenne sempre pi\u00f9 popolare tra i turisti americani negli anni cinquanta.\nNel 1957, SAS divenne la prima compagnia aerea a offrire un servizio intorno al mondo attraversando il Polo Nord tramite una seconda rotta polare servita da Douglas DC-7C che volavano da Copenaghen a Tokyo attraverso l'aeroporto Internazionale di Anchorage in Alaska. Il volo attraverso l'Alaska era una soluzione di compromesso poich\u00e9 l'Unione Sovietica non avrebbe permesso a SAS, tra gli altri vettori aerei, di volare attraverso la Siberia tra l'Europa e il Giappone, e anche lo spazio aereo cinese era chiuso.\nEra dei jet.\nNel 1959, SAS entr\u00f2 nell'era dei jet, dopo aver acquistato un certo numero di Sud Aviation Caravelle di costruzione francese come primo aereo di linea della compagnia. Durante l'anno successivo, anche un altro aereo di linea, il Douglas DC-8, fu inserito nella flotta.\nOltre ai moderni aerei di linea, SAS adott\u00f2 anche pratiche e sistemi operativi innovativi per migliorare l'esperienza dei clienti. Nel 1965 divent\u00f2 la prima compagnia aerea a introdurre un sistema di prenotazione elettronico. Nel 1971, SAS introdusse in servizio il suo primo jumbo jet Boeing 747. Nel 1982 venne riconosciuta come la compagnia aerea pi\u00f9 puntuale operante in Europa in quel momento.\nDurante i suoi primi decenni, la compagnia costru\u00ec due grand hotel nel centro di Copenaghen, il \"SAS Royal Hotel\" (5 stelle) e l'ancora pi\u00f9 grande \"SAS Hotel Scandinavia\" (4 stelle, con un casin\u00f2 al 26\u00b0 piano). Nel 1980, SAS apr\u00ec il suo primo hotel al di fuori della Scandinavia, il \"SAS Kuwait Hotel\". Nel 1989, la divisione alberghi di SAS possedeva una quota del 40% nell'Intercontinental Hotels Group. A seguito della deregolamentazione dell'aviazione commerciale in Europa e delle pressioni concorrenziali dei nuovi rivali, SAS incontr\u00f2 difficolt\u00e0 economiche (cos\u00ec come molte compagnie aeree di bandiera storiche), ci\u00f2 contribu\u00ec fortemente alla decisione della compagnia di vendere la sua catena di hotel al Radisson Hotel Group nel 1992.\nConsolidamento, acquisizioni e partnership.\nNel 1981 Jan Carlzon venne nominato CEO di SAS; durante il suo mandato, la societ\u00e0 sub\u00ec una svolta finanziaria di successo e che prevedeva la propriet\u00e0 di SAS in pi\u00f9 compagnie aeree in tutto il mondo. SAS acquis\u00ec gradualmente il controllo dei mercati domestici in tutti e tre i paesi; ci\u00f2 fu ottenuto acquisendo il controllo totale o parziale di varie compagnie aeree locali concorrenti, tra cui Braathens e Wider\u00f8e in Norvegia; Linjeflyg e Skyways Express in Svezia; e Cimber Air in Danimarca. Nel 1989, SAS acquis\u00ec il 18,4% della Texas Air Corporation, la societ\u00e0 madre di Continental Airlines, nel tentativo di formare un'alleanza globale. Tuttavia ci\u00f2 non avvenne e la partecipazione nella Texas Air Corporation fu successivamente venduta. Durante gli anni novanta, SAS entr\u00f2 in possesso di una partecipazione del 20% in British Midland, oltre ad acquistare il 95% di Spanair, la seconda compagnia aerea spagnola, oltre ad Air Greenland.\nDurante i primi anni novanta, SAS tent\u00f2 senza successo di fondersi con la compagnia aerea olandese KLM, insieme ad Austrian Airlines e Swissair, in una proposta di entit\u00e0 combinata comunemente chiamata Alcazar. Tuttavia, mesi di negoziati per questa ambiziosa fusione alla fine fallirono a causa di molteplici questioni irrisolte; questo fallimento strategico contribu\u00ec pesantemente alla partenza di Carlzon quello stesso anno e alla sua sostituzione con Jan Rein\u00e5s. La compagnia festeggi\u00f2 il suo 50\u00b0 anno di attivit\u00e0 il 1\u00b0 agosto 1996 con l'armonizzazione e il nome della societ\u00e0 madre di SAS in \"SAS Danmark A/S\", \"SAS Norge ASA\" e \"SAS Sverige AB\". Nel maggio 1997, SAS divenne un membro fondatore della rete globale Star Alliance, unendosi a compagnie aeree come Air Canada, Lufthansa, Thai Airways International e United Airlines.\nNel giugno 2001 la struttura proprietaria di SAS venne modificata, con la creazione di una holding in cui le partecipazioni dei governi divennero: Svezia (21,4%), Norvegia (14,3%) e Danimarca (14,3%), mentre il restante 50% detenute e negoziate in borsa. Nel corso del 2004, SAS venne nuovamente ristrutturata, suddivisa in quattro societ\u00e0 separate: \"SAS Scandinavian Airlines Sverige AB\", \"SAS Scandinavian Airlines Danmark A/S\", \"SAS Braathens AS\" e \"SAS Scandinavian International AS\". SAS Braathens venne ribattezzata \"SAS Scandinavian Airlines Norge AS\" nel 2007. Tuttavia, nell'ottobre 2009, le quattro societ\u00e0 vennero nuovamente unite in un'unica entit\u00e0, denominata \"SAS Scandinavian System AB\".\nRistrutturazione.\nCon la crescita delle compagnie aeree a basso costo e la diminuzione delle tariffe in Scandinavia, l'azienda entr\u00f2 in difficolt\u00e0 finanziaria. Entro il 2009, le pressioni concorrenziali avevano costretto la compagnia aerea a lanciare un'iniziativa di riduzione dei costi. Nella prima fase, l'azienda ha venduto le sue partecipazioni in altre societ\u00e0, come British Midland International, Spanair e airBaltic, e ha iniziato a ristrutturare le sue operazioni. Nel gennaio 2009 \u00e8 stato firmato un accordo per la cessione di oltre l'80% delle partecipazioni in Spanair con un gruppo catalano di investitori guidati da Consorci de Turisme de Barcelona e Catalana d'Inciatives.\nNel mese di novembre 2012, la societ\u00e0 \u00e8 stata sottoposta a forti pressioni da parte dei suoi proprietari e delle banche per l'attuazione di misure di riduzione dei costi ancora pi\u00f9 pesanti come condizione per un sostegno finanziario continuo. La trattativa con i rispettivi sindacati si \u00e8 svolta per pi\u00f9 di una settimana, superata la scadenza originaria; alla fine \u00e8 stato raggiunto un accordo tra SAS e sindacati che avrebbe aumentato l'orario di lavoro, riducendo gli stipendi dei dipendenti tra il 12 e il 20 per cento, insieme a riduzioni dei piani prepensionistici e pensionistici. SAS ha sollevato critiche per il modo in cui aveva gestito i negoziati, avendo secondo quanto riferito negato agevolazioni alle delegazioni sindacali.\nNel 2017, SAS ha annunciato che stava formando una nuova compagnia aerea, Scandinavian Airlines Ireland, operante dall'aeroporto di Heathrow e dall'aeroporto di Malaga per effettuare rotte europee per conto della societ\u00e0 madre utilizzando nove Airbus A320neo. SAS ha cercato di sostituire i propri aerei con alcuni pi\u00f9 economici e basati al di fuori della Scandinavia per competere meglio con altre compagnie aeree.\nNel corso del 2018, SAS ha annunciato di aver effettuato un ordine per 50 Airbus A320neo per facilitare la creazione di una flotta \"a tipo singolo\". Nello stesso anno, il governo norvegese ha ceduto la sua partecipazione nella compagnia aerea.\nNel luglio 2021, la Commissione europea ha approvato una misura di aiuto svedese e danese di circa 356 milioni di dollari a sostegno di SAS. Nel settembre 2021, SAS ha annunciato che avrebbe costituito due filiali operative: SAS Connect, derivante dalla ridenominazione di SAS Ireland, e SAS Link, una nuova entit\u00e0 operante con Embraer 195.\nFlotta.\nFlotta attuale.\nA gennaio 2022 la flotta di Scandinavian Airlines \u00e8 cos\u00ec composta:\nFlotta storica.\nOltre a vari aerei d'epoca, Scandinavian Airlines operava in precedenza con:"}
{"id": "1733276", "revid": "453768", "url": "https://it.wikipedia.org/wiki?curid=1733276", "title": "Sawney Bean", "text": "Alexander \"Sawney\" Bean \u00e8 stato un serial killer e capo di un clan di 48 persone della Scozia del XVI secolo, giustiziato per aver commesso un enorme numero di omicidi (fino ad oltre un migliaio) in serie e aver compiuto atti di cannibalismo sulle sue vittime.\nLa sua storia \u00e8 riportata sul \"Newgate Calendar\", un registro dei crimini commessi redatto nel carcere di Newgate a Londra. Gli storici tendono a credere che in realt\u00e0 Sawney Bean non sia mai esistito, ma nel frattempo la storia \u00e8 diventata leggendaria e il suo sfruttamento contribuisce a sostenere l'industria del turismo della zona di Edimburgo.\nLa leggenda di Sawney Bean.\nSecondo il \"Newgate Calendar\", Alexander Bean nacque nell'East Lothian nel corso del XVI secolo. Suo padre era uno scavatore di fossati e un potatore di siepi e Bean tent\u00f2 di continuarne l'opera, realizzando per\u00f2 ben presto di non essere affatto portato per guadagnarsi il pane con un lavoro onesto. Per questo motivo, egli si allontan\u00f2 da casa insieme ad una donna dalle abitudini dissolute, Agnes Black, che apparentemente ne condivideva le inclinazioni, e la coppia si stabil\u00ec in una caverna lungo la costa a Bannane Head nel Galloway (ora chiamato Ayrshire Meridionale), dove visse per 25 anni senza contatti con la civilt\u00e0 esterna. La caverna era profonda circa 183 metri e quando c'era l'alta marea il suo ingresso era bloccato dall'acqua; si dice che si sia trattato dell'attuale Bannane Cave, che si trova nell'Ayrshire tra Girvan e Ballantrae.\nEbbero molti figli e nipoti, frutto di incesti e dissolutezza. La loro discendenza arriv\u00f2 a comprendere 8 figli, 6 figlie, 18 nipoti maschi e 14 nipoti femmine. Dal momento che non avevano alcuna intenzione di procurarsi un lavoro onesto il clan prosper\u00f2 invece tendendo imboscate e agguati notturni a singoli viaggiatori o a piccoli gruppi, uccidendoli e depredandoli. I corpi delle vittime venivano riportati alla caverna, dove erano smembrati e divorati. Alcune parti erano conservate in salamoia, mentre gli scarti venivano talvolta sparsi per le spiagge circostanti. Gli abitanti dei villaggi vicini si accorgevano delle sparizioni e dei resti di corpi, ma la famiglia durante il giorno se ne stava rintanata nella caverna, effettuando le proprie incursioni soltanto di notte. Mantenevano la propria esistenza cos\u00ec segreta che i locali rimasero a lungo ignari della presenza dei 48 assassini che vivevano vicino a loro.\nNel disperato tentativo di fare giustizia gli abitanti dei villaggi linciarono diversi innocenti, incolpandoli dei crimini dei Bean, ma le persone continuavano a sparire. Spesso i sospetti cadevano sui gestori delle locande, perch\u00e9 erano gli ultimi a vedere vive molte delle persone che sparivano. Una fatidica notte il clan dei Bean assal\u00ec una coppia di coniugi che tornava a cavallo da una fiera, ma l'uomo oppose una strenua resistenza, tenendo a bada con la spada e la pistola gli aggressori, che per\u00f2 riuscirono a tagliare la gola alla donna. Prima che potessero aver ragione anche del marito sopraggiunse un nutrito gruppo di viandanti e i Bean fuggirono via.\nDopo che l'esistenza dei Bean venne finalmente scoperta, non ci volle molto prima che re Giacomo I venisse a conoscenza delle loro atrocit\u00e0 e decidesse di dar loro la caccia con uno squadrone di 400 uomini e con mute di cani, riuscendo presto a trovare la caverna di Bannane Head, piena di resti umani. I membri del clan furono catturati vivi e portati in catene nel carcere di Edimburgo; furono quindi trasferiti a Leith o a Glasgow, dove furono giustiziati in fretta e senza alcun processo. Agli uomini vennero amputati i genitali e mozzati mani e piedi, lasciandoli morire dissanguati, mentre le donne e i bambini, dopo che assistettero al supplizio degli uomini, furono bruciati vivi. La pena richiam\u00f2, nella sostanza se non nel dettaglio, la punizione dello squartamento, che all'epoca veniva comminata per i colpevoli di tradimento, mentre le donne accusate dello stesso reato erano appunto messe al rogo.\nNella cittadina di Girvan, che si trova nelle vicinanze dei luoghi incriminati, circola anche un'altra leggenda riguardante il mostruoso clan. Si dice che una delle figlie di Sawney Bean avesse lasciato la famiglia e si fosse stabilita in paese, dove aveva piantato un albero chiamato \"Hairy Tree\". Dopo la cattura della sua famiglia la sua identit\u00e0 venne scoperta e gli abitanti del paese, inferociti, la impiccarono a un ramo dell'albero stesso.\nFonti e verosimiglianza.\nSawney Bean \u00e8 spesso considerato una figura immaginaria. La zona dell'Ayrshire \u00e8 nota per il carattere tenebroso del suo folclore, e la scarsa verosimiglianza del fatto che una cinquantina di persone possano aver evitato la cattura per un quarto di secolo ha diffuso il seme dello scetticismo tra molti storici.\nIl gran numero di sparizioni nella zona avrebbe dovuto spingere a indagini ben pi\u00f9 sollecite; e, se furono davvero condotte ampie ricerche delle persone scomparse, \u00e8 strano che nessuno abbia mai pensato di guardare dentro la caverna. Inoltre c'\u00e8 un'evidente carenza di fonti scritte; una simile sequenza di atrocit\u00e0, che avrebbero richiesto persino l'intervento del re, dovrebbe essere stata registrata in vari testi storici, ma non se ne \u00e8 trovata traccia.\nLa leggenda di Sawney Bean comparve per la prima volta in riviste inglesi scandalistiche di basso livello, il che ha portato alcuni a sospettare che la storia sia stata una forma di propaganda politica per denigrare gli scozzesi in seguito all'insurrezione giacobita."}
{"id": "1733278", "revid": "118031", "url": "https://it.wikipedia.org/wiki?curid=1733278", "title": "Sawney Beane", "text": ""}
{"id": "1733281", "revid": "118031", "url": "https://it.wikipedia.org/wiki?curid=1733281", "title": "Alexander Bean", "text": ""}
{"id": "1733283", "revid": "22356", "url": "https://it.wikipedia.org/wiki?curid=1733283", "title": "Gideon Algernon Mantell", "text": ""}
{"id": "1733292", "revid": "729019", "url": "https://it.wikipedia.org/wiki?curid=1733292", "title": "Kukri", "text": "Il kukri o khukuri (\u0916\u0941\u0915\u0941\u0930\u0940 - \"khukur\u012b\") \u00e8 un coltello nepalese di grandi dimensioni (ca. 30-40 cm) usato sia come attrezzo da lavoro che come arma, facente parte dell'equipaggiamento dei \"soldati Gurkha\", da cui il nome \"Coltello dei Gurka\". Ha lama pesante e ricurva, tagliente sul lato concavo (quindi quello interno alla curva), con angolo di circa 20\u00b0, larga dai 3 ai 10 centimetri.\nL'arma ha fortissimo significato simbolico nella cultura nepalese: rappresenta il coraggio e il valore del guerriero \"gurka\" (sia nell'esercito nepalese che nei Royal Gurkha Rifles o altro contingente operativo presso paesi diversi dal Nepal), figura negli oggetti rituali delle festivit\u00e0 (lo sposo porta il \"kukri\" durante la cerimonia di nozze) ecc.\nCostruzione.\nIl coltello \"kukri\" \u00e8 un'arma dalla foggia molto particolare:\nTradizionalmente realizzata in acciaio da fusione, viene oggi fucinata partendo da componenti meccaniche in acciaio di elevate caratteristiche (es. balestra delle sospensioni degli autocarri). Il codolo attraversa tutta l'impugnatura e ne fuoriesce per esservi ribattuto, onde garantire maggior solidit\u00e0 dell'impugnatura stessa, al momento di vibrare il colpo;\nIl largo successo dell'arma tra gli Occidentali ha portato allo sviluppo di due tipologie:\nEntrambe le tipologie sono comunque largamente utilizzate in Nepal.\nLa manifattura del \"kukri\" era compito precipuo di due apposite caste della civilt\u00e0 nepalese: i Kami ed i Biswakarma.\nStoria.\nCome altre armi originate nelle contrade centro-asiatiche quali ad esempio lo \"yatagan\" dei turchi ottomani, il \"kukri\" richiama molto da vicino l'arcaio profilo del \"kopis\" in uso agli Antichi Greci che si sarebbe poi diffuso nelle terre orientali a seguito delle vittoriose campagne militari dell'esercito macedone di Alessandro Magno. Pare per\u00f2 che nella regione dell'Uzbekistan, coltelli dalla linea simile al \"kukri\" fossero in uso gi\u00e0 durante l'Et\u00e0 del Bronzo.\nQuale che sia stata la data di reale progettazione del coltello \"kukri\", gli esemplari pi\u00f9 antichi ad oggi disponibili per la comunit\u00e0 scientifica internazionale rimandano al XVI secolo (ca. 1559 per il reperto pi\u00f9 antico, conservato al \"Nepal National Museum\" di Kathmandu), cio\u00e8 il medesimo periodo di origine e diffusione dello \"yatagan\" ottomano. Gli Occidentali fecero la conoscenza del \"kukri\" solo nel biennio 1814-1816, quando la Compagnia britannica delle Indie orientali trascin\u00f2 la Gran Bretagna in un sanguinoso conflitto con il Regno del Nepal dei \"Gurka\". L'efficacia dell'arma e la prodezza dei suoi portatori convinsero l'Esercito britannico ad istituire una Brigata Gurkha di fanteria ed a diffondere l'uso del \"kukri\" in altri corpi dell'esercito coloniale del \"Commonwealth\" tramite appositi periodi di addestramento sul suolo indiano: durante la seconda guerra mondiale, il \"kukri\" era arma d'ordinanza anche dei \"Chindits\" indiani e degli schermagliatori canadesi (esploratori e cecchini), tanto quanto degli US Merrill's Marauders.\nIn anni recenti, il \"kukri\" ha servito i \"gurka\" nella Guerra delle Falkland (1982). Il 2 settembre 2010 un \"gurka\" di nome Bishnu Shrestha ha affrontato armato solo del suo \"kukri\" una banda di banditi che avevano assaltato il treno su cui viaggiava, mettendoli in fuga.\nMedia.\nLa particolarissima foggia del \"kukri\" ha garantito all'arma un discreto successo iconografico nella cultura mediatica:"}
{"id": "1733293", "revid": "329581", "url": "https://it.wikipedia.org/wiki?curid=1733293", "title": "Scuola del Santo", "text": "La Scuola del Santo o Scoletta, sede storica dell'Arciconfraternita di sant'Antonio da Padova, aggetta sul sagrato della Basilica di Sant'Antonio a Padova, proprio di fianco all'oratorio di San Giorgio.\nLa Scoletta, eretta dalla Confraternita nel 1427, venne sopraelevata nel 1504 con la Sala Priorale decorata da un ciclo di quindici affreschi e tre tele, al quale tra il 1510 ed il 1511 lavor\u00f2 anche il giovane Tiziano Vecellio.\nNel 1510, a Tiziano vennero affidati tre episodi dei Miracoli di sant'Antonio da Padova, il \"Miracolo del neonato\", il \"Miracolo del piede risanato\" e il \"Miracolo del marito geloso\". I tre grandi affreschi eseguiti dal giovane artista da aprile a dicembre 1511, nella sala principale della Scuola del Santo, rappresentano il primo vero grande lavoro autonomo di Tiziano.\nSorprendentemente, un attento esame della descrizione pittorica dell'affresco il \"Miracolo del marito geloso\" rivela un passaggio in cui il giovane Tiziano ha descritto il volume del braccio alzato della moglie, nel centro dell'azione, da scolpire in rilievo reale, piuttosto che descriverlo illusionisticamente, chiaramente visibile in una fotografia scattata in luce radente.\nStoria.\nL'Arciconfraternita di sant'Antonio sorse pochi anni dopo la morte del Santo ed acquis\u00ec ben presto una viva floridezza; nel corso del Duecento i confratelli era soliti usare la \"Sala del Capitolo\" per le loro adunanze, per poi passare alla \"Cappella della Madonna Mora\". Nel corso del Quattrocento presero la decisione di erigere una nuova costruzione ai margini del sagrato della basilica.\nCos\u00ec come si presenta oggi, la Scuola \u00e8 formata da due ambienti sovrapposti: quello a pianterreno, edificato tra il 1437 ed il 1431, era la chiesa; quello superiore, edificato nel 1504, aveva la funzione di sala per le adunanze.\nNel 1736 l'architetto Giovanni Gloria costru\u00ec il piccolo corpo di fabbrica che unisce la Scuola all'oratorio di San Giorgio, con l'elegante scalone d'accesso alla sala delle adunanze.\nChiesa.\nNella chiesa, a sinistra dell'entrata, \u00e8 presente la \"Stele marmorea di Gasparo Gozzi\", morto nel 1786 e qui sepolto; l'opera \u00e8 un lavoro neoclassico di Giuseppe Petrelli, eseguito nel 1834.\nLo scalone realizzato dall'architetto \"Giovanni Gloria\" mette in comunicazione la chiesa del piano inferiore con la sala al piano superiore. Sul pianerottolo \u00e8 presente un dipinto a tempera su legno di autore ignot, risalente al XV secolo, che raffigura \"Sant'Antonio sul noce intento a scrivere\"; il dipinto \u00e8 assai deteriorato a causa delle incurie dei secoli.\nDalla loggia che si affaccia sulla Piazza del Santo si affacciarono i papi in visita a Padova per benedire la folla radunata; come tramandano due lapidi apposte, questo avvenne nel 1782 con papa Pio VI e nel 1800 con papa Pio VII. In tempi pi\u00f9 recenti lo fece nel 1982 anche papa Giovanni Paolo II.\nLa sala priorale.\nLa spaziosa sala ha un soffitto a cassettoni intagliato da \"Giovanni Cavalieri\" e dipinto da Domenico Bottazzo, tra il 1506 e il 1510, contemporaneamente alla realizzazione del dossale ligneo, degli armadi e dei cassettoni ad opera di Girolamo da Piacenza.\nLe scene pittoriche delle pareti sono suddivise in quadri da parastine in legno dorato e dipinto.\nElenco delle opere.\nDalla parete nord, in senso antiorario"}
{"id": "1733297", "revid": "818832", "url": "https://it.wikipedia.org/wiki?curid=1733297", "title": "Esclusione del minimo vitale", "text": "Il minimo vitale \u00e8 quel minimo di mezzi economici che servono all'individuo per avere un'esistenza dignitosa sua e della sua famiglia. L'esenzione del minimo vitale, che si ricollega al concetto di capacit\u00e0 contributiva come capacit\u00e0 economica, fa s\u00ec che non tutta la capacit\u00e0 economica sia assunta a capacit\u00e0 contributiva. Al soggetto quindi al netto delle imposte dovr\u00e0 comunque sempre rimanere una capacit\u00e0 economica tale da poter condurre un'esistenza dignitosa e di poterla assicurare alla sua famiglia (non quindi solo il minimo per assicurare al soggetto i beni di prima necessit\u00e0). L'esclusione del minimo vitale \u00e8 attuata attraverso diverse tecniche di politica tributaria come esenzioni, agevolazioni o aliquote IVA ridotte per i beni di prima necessit\u00e0.\nRiferimenti.\nI. Manzoni \u2013 G. Vanz, Il diritto tributario, Giappichelli, 2007"}
{"id": "1733300", "revid": "838137", "url": "https://it.wikipedia.org/wiki?curid=1733300", "title": "Microregione di Campos de Lages", "text": "Campos de Lages \u00e8 una microregione dello Stato di Santa Catarina in Brasile.\n\u00c8 composta da dodici comuni, che nel 2006 avevano una popolazione stimata di 29.9571 abitanti. La superficie \u00e8 di 15.726\u00a0km\u00b2, che ne fanno la pi\u00f9 grande microregione dello Stato.\nAccoglie le citt\u00e0 pi\u00f9 fredde del Brasile che, durante i mesi invernali, conoscono spesso neve e gelate."}
{"id": "1733301", "revid": "1386670", "url": "https://it.wikipedia.org/wiki?curid=1733301", "title": "Berlin-Tiergarten", "text": ""}
{"id": "1733302", "revid": "179578", "url": "https://it.wikipedia.org/wiki?curid=1733302", "title": "Chiesa di Santa Croce (Parma)", "text": "La chiesa di Santa Croce \u00e8 un luogo di culto cattolico dalle forme romaniche e barocche, situato in piazzale Santa Croce 1 nel quartiere Oltretorrente a Parma, in provincia e diocesi di Parma.\nStoria.\nLa chiesa venne eretta nei primi decenni del XII secolo a lato della prima \"statio\" sulla via di Monte Bardone, il tratto della via Francigena che da Parma conduceva i al passo della Cisa e, attraverso l'Appennino, a Roma; un'antica iscrizione, non pi\u00f9 presente, attestava che il vescovo Grazia la consacr\u00f2 il 21 agosto 1222.\nDescrizione.\nL'edificio originario, in forme romaniche, era suddiviso in tre navate e terminava con un'abside semicircolare. Sub\u00ec una prima modifica nel 1415 a opera di Iorio da Erba, e poi una pi\u00f9 sensibile tra il 1635 e il 1666, per volere della confraternita di San Giuseppe, che promosse l'elevazione delle navate, la costruzione del presbiterio e della cupola e l'aggiunta nel lato sud di un'ampia cappella dedicata al titolare della congrega: le prime tre campate vennero demolite e la facciata arretrata, accorciando notevolmente l'edificio. Della fabbrica antica si conservano i capitelli sui pilastri della navata centrale e alcune tracce all'esterno.\nAlla prima met\u00e0 del XVII secolo risalgono anche gli affreschi della navata centrale (con episodi dell'infanzia di Ges\u00f9 e della vita di san Giuseppe), realizzati da Giovanni Maria Conti della Camera e dai suoi aiutanti Francesco Reti e Antonio Lombardi; sugli altari si conservano pregevoli dipinti del XVI e XVII secolo e alcune sculture in legno policromo raffiguranti la sacra Famiglia, forse di Angelo Fontana, e quelle delle sante Apollonia e Lucia, realizzate da Giovanni Battista Merano. Nella controfacciata si conserva anche un frammento di affresco con la Madonna con il Bambino, oggetto di particolare devozione popolare.\nAgli inizi del '900 l'architetto Edoardo Collamarini ne ripristin\u00f2 l'originario aspetto romanico intervenendo sulla facciata e sulla fiancata settentrionale."}
{"id": "1733304", "revid": "41933", "url": "https://it.wikipedia.org/wiki?curid=1733304", "title": "Liquido di Lugol", "text": ""}
{"id": "1733305", "revid": "599013", "url": "https://it.wikipedia.org/wiki?curid=1733305", "title": "Giovanny Espinoza", "text": " "}
{"id": "1733306", "revid": "149727", "url": "https://it.wikipedia.org/wiki?curid=1733306", "title": "Lubnjow", "text": ""}
{"id": "1733307", "revid": "287204", "url": "https://it.wikipedia.org/wiki?curid=1733307", "title": "Maria Luisa di Borbone", "text": ""}
{"id": "1733308", "revid": "1313191", "url": "https://it.wikipedia.org/wiki?curid=1733308", "title": "Antonio Brilla", "text": "Biografia.\nAntonio Brilla nacque a Savona nel 1813 da Giacomo Brilla e Concessa Nervi. Nella sua lunga carriera ha prodotto numerose pitture, incesellature, intagli e sculture, in particolare in ceramica, gesso, stucco e legno, che ornano chiese, oratori e palazzi di tutta la Liguria. La sua produzione si stima superi i 1500 pezzi. Gran parte delle notizie relative alla sua vita ci sono giunte grazie ad una biografia scritta dalla nipote Maria Gustavino, la quale ricopr\u00ec il ruolo di sua segretaria durante gli ultimi venti anni di attivit\u00e0 artistica.\nAntonio, pur rimanendo fondamentalmente autodidatta, fu apprendista prima presso il padre, poi in una fabbrica locale di ceramica a partire dall'et\u00e0 di otto anni e infine in modo discontinuo nel laboratorio del pittore savonese Agostino Oxilia (discepolo di Paolo Gerolamo Brusco).\nUna delle sue prime opere fu realizzata insieme al padre nel 1836. Si tratta della \"flagellazione di Cristo\", commissionata dalla Confraternita dei penitenti rossi di Cortemilia. Due anni dopo si spos\u00f2 con Francesca Forzano, sorella del musicista Antonio Forzano. Poco pi\u00f9 tardi si rec\u00f2 a Firenze in compagnia del marchese Gerolamo Gavotti e dello storico Tommaso Torteroli, entrambi savonesi. Rimase nella citt\u00e0 di Dante circa tre mesi, durante i quali ebbe occasione di conoscere Lorenzo Bartolini e Giovanni Dupr\u00e8, con il quale rimase in contatto per tutta la vita.\nRientrato a Savona, apr\u00ec uno studio in citt\u00e0 nella ottocentesca via Caboto, adiacente alla piazza del Duomo. Decor\u00f2 personalmente la facciata delle casa con statue dedicate ad artisti locali del recente passato. L'abitazione fu poi demolita insieme a gran parte del quartiere nel 1938 per fare posto ad un ambizioso progetto che prevedeva la costruzione del palazzo della Prefettura. Tali interventi non furono mai realizzati a causa dello scoppio della seconda guerra mondiale. Le quattro statue che ornavano la facciata della casa del Brilla furono risparmiate e si trovano oggi (2013) collocate nei giardini di piazza del Popolo.\nA partire dagli anni quaranta del XIX secolo, intensific\u00f2 la sua attivit\u00e0 occupandosi principalmente di restauro di opere lignee settecentesche per la varie confraternite e chiese di Savona. In questo periodo produsse altres\u00ec numerose polene per i vascelli che venivano costruiti nei vicini cantieri navali di Varazze.\nNel 1842 realizz\u00f2 il gruppo ligneo \"la consegna delle chiavi a san Pietro\" per la chiesa di Finale Marina. Successivamente realizz\u00f2 altre due statue di santi richiestegli a Spotorno Loano e a Pietra Ligure.\nNegli anni 1850-1852 fu incaricato di realizzare le statue per il timpano del Teatro Gabriello Chiabrera di Savona. Ha qui inizio il periodo di maggior successo e pi\u00f9 prolifico per l'artista, che arriver\u00e0 a realizzare le sue opere pi\u00f9 famose e riuscite, tra cui la \"Deposizione nel sepolcro\" (1866) per la Confraternita del Cristo Risorto.\nSi occup\u00f2 anche di arte ceramica, collaborando attivamente con la fabbrica di Sebastiano Ricci a Savona. Ci\u00f2 gli consent\u00ec di partecipare a varie esposizioni: a Genova nel 1872 e nel 1880, a Milano nel 1881 e a Torino nel 1883.\nFu anche uno dei pi\u00f9 celebri artefici di figurine per i presepi liguri, ai quali diede un'impronta caratteristica, con la sua capacit\u00e0 di ideare personaggi sempre nuovi e diversi. I rudimenti di tale arte gli furono trasmessi dal padre, di mestiere muratore, che si occupava anche di scultura e modellazione di figurine per presepi, secondo un'antica tradizione di famiglia.\nPoche opere invece sopravvivono o sono conosciute della sua attivit\u00e0 di intagliatore di avorio e cesellatore d'argento, in particolare per decorazioni dei crocifissi. Una di queste opere dovrebbe ancora sopravvivere nella Chiesa dei Santi Vittore e Carlo di Genova.\nDal matrimonio con Francesca Forzano ebbe tre figli:"}
{"id": "1733312", "revid": "599013", "url": "https://it.wikipedia.org/wiki?curid=1733312", "title": "Neicer Reasco", "text": ""}
{"id": "1733313", "revid": "149727", "url": "https://it.wikipedia.org/wiki?curid=1733313", "title": "Luebbenau/Spreewald", "text": ""}
{"id": "1733315", "revid": "838137", "url": "https://it.wikipedia.org/wiki?curid=1733315", "title": "Microregione di Florian\u00f3polis", "text": "La Microregione di Florian\u00f3polis \u00e8 una microregione dello Stato di Santa Catarina in Brasile.\nComprende nove comuni, tra cui la capitale dello Stato, Florian\u00f3polis, su una superficie di 2.489\u00a0km\u00b2. Nel 2006 gli abitanti erano stimati in 842.627."}
{"id": "1733316", "revid": "154326", "url": "https://it.wikipedia.org/wiki?curid=1733316", "title": "Maria Luisa di Parma", "text": ""}
{"id": "1733321", "revid": "599013", "url": "https://it.wikipedia.org/wiki?curid=1733321", "title": "Edwin Tenorio", "text": ""}
{"id": "1733324", "revid": "1318658", "url": "https://it.wikipedia.org/wiki?curid=1733324", "title": "Specola", "text": "Una Specola \u00e8 un antico osservatorio astronomico:"}
{"id": "1733326", "revid": "36426", "url": "https://it.wikipedia.org/wiki?curid=1733326", "title": "Specola di Firenze", "text": ""}
{"id": "1733332", "revid": "78273", "url": "https://it.wikipedia.org/wiki?curid=1733332", "title": "Chiesa di Santa Maria in Foro", "text": ""}
{"id": "1733333", "revid": "767487", "url": "https://it.wikipedia.org/wiki?curid=1733333", "title": "Luis Saritama", "text": ""}
{"id": "1733336", "revid": "599013", "url": "https://it.wikipedia.org/wiki?curid=1733336", "title": "Christian Ben\u00edtez", "text": "Biografia.\nSoprannominato \"Chucho\", era il figlio di Ermen Ben\u00edtez, anch'egli calciatore professionista.\nIl 29 luglio 2013, all'et\u00e0 di 27 anni, viene colpito da un infarto nella sua casa in Qatar, dove si era da poco trasferito. L'attacco cardiaco \u00e8 stato fatale per il calciatore, il quale ha lasciato una moglie e due figli.\nLa sua morte ha suscitato numerose dimostrazioni di solidariet\u00e0 da parte di alcuni grandi protagonisti del calcio internazionale, come Radamel Falcao e Luis Antonio Valencia, anch'egli ecuadoriano e compagno di Nazionale di Ben\u00edtez.\nCarriera.\nClub.\nSantos Laguna.\nPassate tre stagioni in Ecuador nell'El Nacional, si trasfer\u00ec al Santos Laguna nel 2007. Sempre nel 2007 fu premiato come migliore giocatore ecuadoriano militante in un campionato esterno all'Ecuador, e nella seconda stagione segn\u00f2 10 gol contribuendo alla vittoria del Clausura 2008. Inoltre era stato il quarto giocatore ecuadoriano ad aver vinto il campionato messicano dopo \u00cdtalo Estupi\u00f1\u00e1n, \u00c1lex Aguinaga e Agust\u00edn Delgado.\nBirmingham City.\nIl 3 giugno 2009 il Birmingham City ufficializz\u00f2 il suo ingaggio in prestito con diritto di riscatto per una cifra compresa tra i 6 e i 9 milioni di sterline. Il 16 agosto 2009 debutta con la nuova maglia, nella sconfitta per 0-1 contro il Manchester United. Il 9 novembre seguente segna il suo primo gol in Premier League, nel pareggio per 2-2 contro il Liverpool, raccogliendo un assist di Scott Dann.\nA fine stagione il club non riscatta il suo cartellino ed il giocatore fa quindi ritorno al Santos Laguna.\nClub Am\u00e9rica e Al-Jaish.\nIl 1\u00ba luglio 2011 viene acquistato dal Club Am\u00e9rica per otto milioni di euro. Con la maglia delle \"Aquile\" disputa tre campionati, realizzando 52 reti in 79 partite, e la squadra torna a vincere un torneo dopo otto anni nel 2013 ma Ben\u00edtez esprime la sua volont\u00e0 di trasferirsi altrove.\nIl 7 luglio 2013 passa al club qatariota dell'Al-Jaish, che lo acquista per 12 milioni di euro, tuttavia riesce a disputare solo uno spezzone di partita con la nuova squadra a causa della sua morte prematura.\nNazionale.\nCon la nazionale maggiore ecuadoriana esord\u00ec nel 2005 e partecip\u00f2 al . Segn\u00f2 il suo primo gol in nazionale il 6 settembre 2006 in un'amichevole contro il Per\u00f9 terminata 1-1. Complessivamente ha totalizzato 58 presenze e 24 reti con la maglia dell'Ecuador.\nIn seguito alla sua prematura scomparsa, la federazione calcistica dell'Ecuador ha deciso di omaggiare la sua memoria con il ritiro della maglia numero 11 della nazionale."}
{"id": "1733338", "revid": "76963", "url": "https://it.wikipedia.org/wiki?curid=1733338", "title": "Giovanni Pastorelli", "text": "Biografia.\nNato a Nizza da famiglia brigasca poco prima del passaggio di gran parte della provincia sarda alla Francia, tranne Briga e Tenda, si arruol\u00f2 nel Regio Esercito e divenne colonnello. Partecip\u00f2 alla Guerra italo-turca in Libia e mor\u00ec nella battaglia di Ain Zara a soli 10\u00a0km da Tripoli il 6 dicembre 1911.\nNel suo paese d'origine gli venne dedicato un monumento. Nel 1947 in seguito al Trattato di Parigi, il comune pass\u00f2 alla Francia, che francesizz\u00f2 forzatamente il comune.\nIl suo monumento opera del torinese Davide Calandra \u00e8 stato inaugurato nel 1914 e fino all'annessione alla Francia nel 1947 si trovava in \"Piazza San Martino\", davanti al comune di Briga Marittima, poi venne spostato alla periferia del paese lungo il Levenza e il nome nella targa del monumento del colonnello venne francesizzato in Jean Pastorelli, mentre Ain Zara, dove \u00e8 caduto, venne sostituita con un indefinito \"champ d'honneur\". A Giovanni Pastorelli sono dedicate una via nel quartiere periferico Barona di Milano, una piazza nel comune di Briga Alta, una via nel centro di Nizza (Rue Jean Pastorelli), una via a Briga Marittima presso la RD 43 / Avenue G\u00e9n\u00e9ral De Gaulle (Rue Jean Pastorelli) e una palazzina di alloggi presso la Scuola di fanteria dell'Esercito Italiano a Cesano (Roma).\nLa salma di Giovanni Pastorelli venne portata dal cimitero di Ain Zara nel nuovo Sacrario Militare Italiano presso il Cimitero Cristiano di Tripoli costruito nel 1955 e dal 1967 riposa nel Sacrario dei caduti d'oltremare di Bari in seguito all'esodo degli italo-libici."}
{"id": "1733340", "revid": "149727", "url": "https://it.wikipedia.org/wiki?curid=1733340", "title": "Berliner Stadtbahn", "text": ""}
{"id": "1733342", "revid": "307923", "url": "https://it.wikipedia.org/wiki?curid=1733342", "title": "Francesco di Paola di Borbone-Spagna", "text": "Appassionato di arti, era un membro onorario della Real Academia de Bellas Artes de San Fernando (1816).\nFu Gran Maestro della Massoneria spagnola (Grande Oriente Nazionale di Spagna). Nel 1839 fu eletto Sovrano Gran Commendatore del Supremo Consiglio del 33\u00ba grado per la Spagna del Rito Scozzese Antico ed Accettato, carica che occup\u00f2 fino al 1844.\nBiografia.\nNato al al Palazzo Reale di Aranjuez, l'infante Francesco di Paola era il quattordicesimo figlio die Carlo IV di Spagna, e di sua moglie, Maria Luisa di Borbone-Parma, nipote del re Luigi XV di Francia. Francesco era l'ultimo figlio della coppia. Essendo il pi\u00f9 giovane di una famiglia numerosa, era il preferito di sua madre. Suo padre aveva una passione per la caccia e per gli orologi, ma poco interessato agli affari politici. Assunse un ruolo passivo nella direzione del proprio regno, lasciando il governo a sua moglie e al suo primo ministro, Manuel Godoy. La regina Maria Luisa dominava completamente il re. Mancando dell'acume politico necessario per mantenere il potere da sola, Maria Luisa depose la sua fiducia e il dominio di governo a Godoy. Voci di corte attribuivano la paternit\u00e0 di Francesco e di sua sorella Maria Isabella, non al re, ma a Godoy. Tuttavia, biografi e storici recenti hanno trovato queste affermazioni non veritiere. \nDa bambino, Francesco aveva i capelli biondi, gli occhi castani e un'espressione tenera. La sua educazione fu diversa da quella dei suoi fratelli maggiori. Il piano di studi a lui assegnato si ispirava alle teorie pedagogiche di Johann Heinrich Pestalozzi. Cercando di implementare questo sistema di educazione in tutta la Spagna, Godoy convinse la coppia reale ad applicarlo al loro figlio pi\u00f9 giovane. Sebbene i suoi genitori desideravano che Francesco intraprendesse una carriera nella marina spagnola, l'educazione dell'infante fu bruscamente interrotta dall'invasione napoleonica in Spagna.\nCon il pretesto di risolvere le divergenze tra Carlo IV e suo figlio maggiore, Ferdinando VII, che assunse il governo dopo l'ammutinamento di Aranjuez, Napoleone invit\u00f2 padre e figlio a un incontro a Bayonne, spingendoli entrambi a rinunciare alla corona spagnola e dagliela. Dopo aver raggiunto il suo obiettivo, Napoleone diede la Spagna a suo fratello Giuseppe Bonaparte e ordin\u00f2 ai restanti membri della famiglia reale spagnola di lasciare il paese. \nMentre i suoi genitori e fratelli maggiori erano a Bayonne con Napoleone, Francesco, allora quattordicenne, fu lasciato al Palazzo Reale di Madrid con sua sorella, la deposta regina d'Etruria, e i suoi figli. Il 2 maggio 1808, alla partenza dell'Infante, ultimo maschio rimasto della famiglia reale in terra spagnola, una folla si radun\u00f2 davanti al Palazzo Reale nel tentativo di impedirne l'allontanamento. L'apparizione di Francesco, pallido e sopraffatto dall'emozione, ha toccato la folla. Scarsamente armata, la popolazione si scontr\u00f2 con le truppe francesi. La rivolta popolare spontanea contro gli invasori francesi si diffuse in tutta Madrid, ma il generale Murat represse brutalmente la ribellione.\nEsilio.\nPer i successivi sei anni tutti i membri della famiglia reale spagnola vissero in esilio. Ferdinando VII, suo fratello l'Infante Don Carlo e il loro zio, il vecchio Infante Don Antonio, furono confinati sotto stretta sorveglianza al castello di Valen\u00e7ay. Francesco, ancora adolescente, era l'unico figlio autorizzato ad accompagnare i suoi genitori in esilio in Francia.\nIl re Carlo IV, la regina e l'infante Francisco de Paula, sempre seguiti da Godoy, si installarono al castello di Compi\u00e8gne. Alla ricerca di un clima pi\u00f9 caldo, si trasferirono a Marsiglia nell'ottobre 1808. Trascorsero l\u00ec i successivi quattro anni, in circostanze sempre pi\u00f9 tese. La sorella dell'Infante, l'ex regina d'Etruria, fu imprigionata in un convento a Roma da Napoleone. Per essere pi\u00f9 vicini a lei \u2013 e con bei ricordi dei loro primi anni a Napoli e Parma \u2013 i genitori di Francesco si trasferirono con lui a Roma nel luglio 1812. Si stabilirono a Palazzo Borghese. Durante i Cento Giorni, in seguito alla fuga di Napoleone dall'Elba, Murat, re di Napoli dal 1808, marci\u00f2 su Roma in nome dell'imperatore. La famiglia fugg\u00ec a Verona. Dopo la definitiva sconfitta di Napoleone, la famiglia reale torn\u00f2 a Roma, trasferendosi a Palazzo Barberini. \nDurante l'esilio, l'educazione di Francesco fu trascurata. Godoy, che condivideva la stessa casa con la famiglia reale deposta, gli diede alcune lezioni. A Roma, i genitori di Francesco cercarono di condurlo a una carriera ecclesiastica. Ricevette ordini minori, indoss\u00f2 quotidianamente abiti religiosi e il Papa si offr\u00ec di farlo cardinale. Tuttavia Francesco non aveva una vera inclinazione per la vita clericale. Senza fratelli vicini alla sua et\u00e0, la compagnia costante di Francesco era la figlia di Godoy, Carlota de Godoy Borbon, duchessa di Sueca. Nel 1814 Francesco de Paula aveva vent'anni e Carlota quattordici. Siccome si volevano bene, la regina Maria Luisa volle che si sposassero. Francesco de Paula era riluttante. Scontento della presenza opprimente di Godoy e della corruzione che lo circondava, l'Infante scrisse a suo fratello il re, chiedendogli di poter rinunciare ai suoi ordini religiosi e di poter invece seguire una carriera nell'esercito spagnolo. Ferdinando VII, restaurato sul trono spagnolo dopo la caduta di Napoleone, richiam\u00f2 suo fratello in Spagna per vanificare la prospettiva di un matrimonio con la figlia di Godoy. Nell'agosto 1816, sia Carlos IV che la regina Maria Luisa permisero al figlio pi\u00f9 giovane di partire poich\u00e9 il suo comportamento a Roma aveva creato preoccupazione. \nL'Infante lasci\u00f2 Roma il 22 novembre 1816. Mentre era a Lione in viaggio per la Spagna, rimase coinvolto in uno scandalo che fece deragliare il viaggio. Si scopr\u00ec che aveva preso come amante l'amante di uno dei suoi servi, che approfitt\u00f2 finanziariamente della situazione. L'Infante chiese perdono. Ferdinando VII perdon\u00f2 il fratello ma ritard\u00f2 il suo ritorno a Madrid, ordinandogli di viaggiare per le corti europee. Per i successivi diciassette mesi l'Infante visit\u00f2 Parigi, Bruxelles, Amsterdam, Francoforte, Berlino, Weimar, Lipsia, Dresda, Praga e Vienna. C'erano piani per farlo sposare con una principessa di Sassonia. Nel dicembre 1817, Carlo IV propose di sposare Francesco con una delle figlie gemelle del re di Baviera. Nessuno di questi due progetti \u00e8 andato a buon fine. L'Infante voleva sposare sua nipote, la Principessa Maria Luisa Carlota di Parma, allora quattordicenne. Tuttavia, la madre della principessa, Maria Luisa (ex regina d'Etruria), si oppose all'unione, ritenendo il fratello ventiduenne troppo temerario per la giovane figlia. Nel marzo 1818, Ferdinando VII, pressato dalla moglie Isabella di Braganza, ordin\u00f2 infine al fratello di tornare in Spagna.\nMatrimoni.\nPrimo Matrimonio.\nL'infante Francesco torn\u00f2 in Spagna nell'aprile 1818. Ferdinando VII non permise a suo fratello una posizione di comando nell'esercito spagnolo come aveva desiderato Francesco, ma per il resto lo inond\u00f2 di onori e privilegi. L'Infante fu nominato Cavaliere degli ordini di Santiago, Calatrava, Alc\u00e1ntara e Montesa, oltre ad avere il controllo e le rendite di alcune delle grandi propriet\u00e0 che questi ordini detenevano in Spagna. Divenne anche un cavaliere anziano degli ordini di San Giovanni di Gerusalemme che port\u00f2 benefici simili. Ha ricevuto l'ordine francese di Santo Spirito ed \u00e8 stato nominato membro onorario della Real Academia de Bellas Artes de San Fernando. \nQuando l'infante Francesco si stabil\u00ec nel Palazzo Reale, suo padre, Carlos IV, poco prima della sua morte, negozi\u00f2 il matrimonio di Francesco con la principessa Luisa Carlotta di Borbone-Due Sicilie. Ci\u00f2 avvenne con il consenso di Ferdinando VII. Luisa Carlotta era la figlia maggiore di Francesco I delle Due Sicilie e di Maria Isabella di Borbone-Spagna, sorella dell'infante Francesco. Questa era un'unione tra zio e nipote. La coppia si spos\u00f2 per procura il 15 aprile 1819. Il 14 maggio Luisa Carlotta arriv\u00f2 a Barcellona. Il matrimonio ebbe luogo il 9 giugno 1819 al Palazzo Reale di Madrid. Francesco aveva venticinque anni e Luisa Carlotta solo quindici. Era vivace, spiritosa, volitiva, irascibile e ambiziosa. Luisa Carlotta domin\u00f2 rapidamente suo marito, conquist\u00f2 il cuore del re e inizi\u00f2 a produrre figli a cui fu concesso il grado e lo status di Infanti di Spagna. La coppia ebbe undici figli: \nLa famiglia viveva in un'ala del palazzo reale di Madrid e trascorreva periodi anche nei palazzi della Granja, Aranjuez e Siviglia. La posizione di Francesco di Paola e di sua moglie a corte era, tuttavia, modesta. L'Infante era solo il quinto nella linea di successione. Sperando di avere discendenti, Ferdinando VII, che non ebbe figli dalle sue prime due mogli, si spos\u00f2 per la terza volta quattro mesi dopo il matrimonio di Francesco. Durante il 1820 la Spagna era un paese in costante tumulto politico, affrontando difficolt\u00e0 economiche. L'economia era stata devastata dalla guerra d'indipendenza dalla Francia e dalla perdita delle colonie spagnole nelle Americhe continentali. Una rivoluzione nel 1820 impose a Ferdinando VII la costituzione liberale del 1812. Questo periodo dur\u00f2 tre anni. Nel 1823, con l'approvazione di Gran Bretagna, Francia, Russia, Prussia e Austria, un esercito francese invase la Spagna e ripristin\u00f2 il potere assoluto del re. Continuarono le continue tensioni politiche tra liberali e conservatori, che avevano il sopravvento. In questa lotta politica, Francesco, grato, leale e sottomesso a suo fratello il re, sostenne le politiche conservatrici di Ferdinando VII.. Tuttavia, poich\u00e9 le opinioni politiche dell'infante erano moderate, il partito ultra-realista a corte lo considerava un liberale.\nDi carattere placido, l'infante era pi\u00f9 interessato all'arte che alla politica. L'Infante, che nella sua infanzia aveva ricevuto lezioni di disegno dal pittore e miniatore di corte Antonio Carnicero, era egli stesso un pittore dilettante. Alcune delle sue opere, tra cui un dipinto ad olio di San Girolamo, sono sopravvissute. La passione principale dell'Infante era la musica. Fino a quando non fu costretto a lasciare la Spagna per l'esilio nel 1808, ricevette lezioni di musica da Pedro Anselmo Marchal e lezioni di violino da Francesco Vaccari. L'Infante era un abile cantante con una buona voce da basso. Le sue stanze a Palazzo Reale erano un luogo di ritrovo per musicisti e cantanti e lui cantava con loro. L'Infante cantava anche durante le serate musicali al palazzo reale in compagnia di cantanti professionisti. Dalla sua giovinezza fino alla fine della sua vita, Francesco raccolse una vasta collezione di spartiti. Questa collezione, acquisita dalla Biblioteca Nacional de Espa\u00f1a, \u00e8 stata conservata fino ad oggi. Quando Ferdinando VII cre\u00f2 il Conservatorio Reale di Madrid nel 1830, l'infante fu nominato membro onorario.\nSecondo Matrimonio.\nSpos\u00f2, il 19 dicembre 1852, Teresa de Arredondo y Ramirez de Arellano. Ebbero un figlio:\nLotte politiche.\nFerdinando VII rimase senza figli durante il 1820. La sua terza moglie, Maria Giuseppa Amalia di Sassonia, era sterile. Ci si aspettava che gli succedesse il fratello, l'infante Carlo. Religioso e conservatore, Carlo era sposato con l'infanta portoghese Maria Francesca di Braganza. La coppia ebbe tre figli. L'infante Francesco sostenne le opinioni politiche assolutistiche dei suoi fratelli anche se le sue erano liberali pi\u00f9 moderate, ma la sua energica moglie lo trascinava costantemente in infinite lotte politiche. Luisa Carlotta, sebbene costantemente incinta, era impicciata di un vivo interesse per gli affari di governo. Poich\u00e9 nutriva rancore verso Maria Francesca e la sorella di Maria Francesca, Maria Teresa, Principessa di Beira (vedova del cugino di Francesco, l'Infante Pietro Carlo), Luisa Carlotta era determinata ad evitare che Carlo diventasse re dopo la morte di Ferdinando VII. L'occasione si present\u00f2 con la morte della regina Maria Giuseppa nel maggio 1829. In buoni rapporti con il cognato, Luisa Carlotta convinse il re a sposare sua sorella Maria Cristina delle Due Sicilie. Il loro matrimonio ebbe luogo nel dicembre dello stesso anno. La maggiore delle due figlie di Ferdinando VII e Maria Cristina, Isabella, divenne erede della corona grazie in gran parte all'intervento di Luisa Carlotta. Carlo e la sua famiglia si opposero al cambio di successione e dovettero lasciare il paese. Ferdinando VII mor\u00ec poco dopo, il 29 settembre 1833.\nAll'ascesa al trono di Spagna di Isabella II di Spagna, sotto la reggenza della regina Maria Cristina, l'infante Francesco rimase deluso per non essere stato incluso nel nuovo governo. Tre mesi dopo la morte di Ferdinando VII, Maria Cristina contrasse segretamente un matrimonio morganatico con un sergente della guardia reale. Luisa Carlotta litig\u00f2 con la sorella per questo matrimonio. Nel giro di pochi mesi, Francesco e sua moglie cominciarono a cospirare contro la reggente con l'appoggio dei liberali. La Spagna precipit\u00f2 nel tumulto quando Carlo e i suoi seguaci ultra-realisti hanno tentato di prendere il potere con la forza, scatenando una guerra civile (1833 -1839). Maria Cristina mantenne il potere con l'aiuto dei moderati. Diffidava della sua ambiziosa sorella e quando nel 1837 Francesco rivendic\u00f2 un posto in senato, Maria Cristina rifiut\u00f2 di approvare la sua nomina. Questo non solo svent\u00f2 la nomina dell'Infante, ma cement\u00f2 l'inimicizia tra Luisa Carlotta e sua sorella, la Regina reggente. La loro relazione non si riprese mai. Per i successivi cinque anni Francesco e sua moglie intrigarono contro Maria Cristina, minando il suo potere. Questi intrighi politici erano tali che Maria Cristina ordin\u00f2 all'infante Francesco e alla sua famiglia di trasferirsi all'estero.\nSecondo esilio.\nNella primavera del 1838 l'infante Francesco, sua moglie e i loro figli si stabilirono in esilio in Francia accompagnati dal segretario personale dell'infante, il conte di Parcent. Trovarono una posizione di rilievo alla corte di Luigi Filippo, la cui moglie, la regina Maria Amelia, era zia dell'infanta Luisa Carlotta. La duchessa di Dinoche conobbe don Francesco e la sua famiglia alla corte francese, li descrisse cos\u00ec: \"L'Infanta \u00e8 molto bella, con un viso che, sebbene slavato, \u00e8 nondimeno severo, con un modo di parlare rude. Molto a disagio con lei, sebbene fosse molto cortese. Suo marito ha i capelli rossi e brutto, e l'intera trib\u00f9 dei piccoli infanti, ragazzi e ragazze, \u00e8 assolutamente detestabile\". Nel frattempo, in Spagna, il generale Espartero, accreditato per la vittoria sui carlisti nel 1839, prese la carica di primo ministro. Ben presto divenne praticamente un dittatore e costrinse la regina Maria Cristina a dimettersi dalla reggenza, mandandola in esilio in Francia nell'ottobre 1840. La caduta di Maria Cristina apr\u00ec le porte al ritorno in Spagna dell'infante Francesco.\nUna volta tornati in Spagna, Francesco e Luisa Carlotta si stabilirono inizialmente a Burgos poich\u00e9 Espartero vietava loro di avvicinarsi alla capitale. Alla fine, il reggente cedette e permise loro di vivere a Madrid, ma non nel Palazzo Reale. La coppia sperava di esercitare un'influenza sulla regina e promuovere il loro piano di sposare Isabella II e sua sorella, l'Infanta Luisa Ferdinanda, con i loro figli l'Infante Don Francesco d'Assisi e Don Enrico. Quando cercarono di fare pressione su Espartero per autorizzare i doppi matrimoni, li band\u00ec a Saragozza nell'agosto 1842.\nGiunto a Saragozza nell'ottobre 1842, l'Infante e sua moglie furono al centro dell'opposizione del governo di Espartero. A novembre, i sostenitori dell'Infante tentarono di provocare un colpo di stato rovesciando la reggenza in favore di don Francesco. Quando il piano fu scoperto, Espartero espulse nuovamente l'infante e sua moglie dalla Spagna. Tuttavia il suo nuovo esilio fu di breve durata. Nel luglio 1843, un'insurrezione militare combinata con una congiura dei moderati rovesci\u00f2 la reggenza. I ribelli dichiararono la regina Isabella maggiorenne ed Espartero and\u00f2 in esilio in Inghilterra.\nL'infante Francesco torn\u00f2 a Madrid con la sua famiglia. Da allora vissero nella loro residenza, il Palazzo di San Juan, costruito nel 1815 da Ferdinando VII, vicino al parco di El Retiro. Avevano anche una casa nelle immediate vicinanze del Palazzo Reale. Il 29 gennaio 1844, Luisa Carlotta mor\u00ec improvvisamente di morbillo, all'et\u00e0 di 39 anni. Rimasto vedovo, Francesco continu\u00f2 a vivere nel palazzo di San Juan. Desider\u00f2 risposarsi e fece una proposta alla cognata e nipote la principessa Maria Carolina delle Due Sicilie, ma il progetto non and\u00f2 a buon fine. Ha rinnovato i suoi sforzi nel suo piano di far sposare le sue nipoti ai suoi due figli, ma non ebbe successo. Tuttavia, sotto la pressione della diplomazia francese, Maria Cristina, che personalmente non amava suo nipote Francesco d'Assisi, accett\u00f2 di sanzionare il matrimonio di sua figlia, la regina Isabella, con suo cugino. Antonio, duca di Montpensier, il figlio pi\u00f9 giovane del re Luigi Filippo di Francia, fu scelto come marito dell'infanta Luisa Ferdinanda. L'infante Don Enrico rifiutato fu coinvolto in una cospirazione e dovette andare in esilio.\nMorte.\nQuando suo figlio, Francesco d'Assisi, divenne re consorte il 10 ottobre 1846, il profilo di Francesco di Paula a corte crebbe. Era benvoluto da Isabella II e una delle sue figlie, l'Infanta Giuseppina, divenne la migliore amica della regina. Tuttavia, il matrimonio tra suo figlio e sua nipote fu infelice. Nel 1849, l'infante tent\u00f2 di intervenire nel tentativo di riconciliare i coniugi. Si schier\u00f2 con la regina, ma poich\u00e9 allo stesso tempo le suggeriva di formare un gabinetto con membri del partito progressista, il governo moderato lo espulse dalla Spagna. Nel 1850 gli fu permesso di tornare.\nTornato in Spagna, l'infante fu coinvolto in uno scandalo. \u00c8 stato trovato mentre giocava a giochi sessuali con due donne con gli occhi bendati. Le donne furono allontanate dalla polizia. Vissero una vita discreta nel palazzo di San Juan. Appariva spesso agli eventi di corte, ma sempre senza sua moglie. Nel suo testamento, l'infante Francesco cerc\u00f2 di proteggere l'eredit\u00e0 del figlio pi\u00f9 giovane e lo mise sotto la custodia della regina Isabella II. Meno di un anno dopo la sua seconda vedovanza, l'infante mor\u00ec di cancro al colon il 13 agosto 1865. Avrebbe voluto essere sepolto nella chiesa di San Francisco, ma fu sepolto all'Escorial come era dovuto a una persona del suo rango. "}
{"id": "1733343", "revid": "110157", "url": "https://it.wikipedia.org/wiki?curid=1733343", "title": "Ant\u00f4nio Carlos (Santa Catarina)", "text": "Ant\u00f4nio Carlos \u00e8 un comune del Brasile nello Stato di Santa Catarina, parte della mesoregione della Grande Florian\u00f3polis e della microregione di Florian\u00f3polis."}
{"id": "1733344", "revid": "599013", "url": "https://it.wikipedia.org/wiki?curid=1733344", "title": "Pa\u00fal Ambrosi", "text": ""}
{"id": "1733345", "revid": "1226", "url": "https://it.wikipedia.org/wiki?curid=1733345", "title": "Basilica di San Lorenzo (Vicenza)", "text": ""}
{"id": "1733346", "revid": "599013", "url": "https://it.wikipedia.org/wiki?curid=1733346", "title": "Geno Auriemma", "text": "Biografia.\nFiglio di Donato e Marcella Auriemma, dopo aver passato i primi sette anni della sua vita a Montella, in Irpinia, Auriemma emigra con la sua famiglia negli Stati Uniti a Norristown in Pennsylvania.\nNel 1977 completa gli studi presso la West Chester University of Pennsylvania.\nNel 1978 e nel 1979 \u00e8 assistant coach (vice allenatore) alla Saint Joseph's University e nel 1981 alla University of Virginia.\nDal 1985 a tutt'oggi \u00e8 head coach (primo allenatore) nella squadra femminile di basket pi\u00f9 vincente in assoluto, i Connecticut Huskies comunemente conosciuti come UConn, che ha condotto a 11 titoli NCAA, 14 Final Four con cinque \"perfect seasons\".\n\u00c8 stato nominato 5 volte coach dell'anno.\nHa vinto 13 tornei della Big East\nOnorificenze.\n\u00c8 stato inserito nel Naismith Memorial Basketball Hall of Fame, che raccoglie i pi\u00f9 prestigiosi nomi del basket internazionale di ogni tempo.\nNel settembre 2015 viene accolto da Barack Obama alla Casa Bianca insieme alla squadra di basket femminile della University of Connecticut, che Auriemma allena."}
{"id": "1733347", "revid": "599013", "url": "https://it.wikipedia.org/wiki?curid=1733347", "title": "Christian Lara", "text": "Carriera.\nNazionale.\nHa partecipato ai Mondiali del 2006 dove, con i suoi 162\u00a0cm di altezza, \u00e8 risultato essere il calciatore pi\u00f9 basso della competizione."}
{"id": "1733348", "revid": "599013", "url": "https://it.wikipedia.org/wiki?curid=1733348", "title": "Cristian Mora", "text": "Mora ha giocato come portiere nella nazionale ecuadoriana, dal 2006 al 2008, dove fu sostituito da Marcelo Elizaga. Aveva la maglia numero 12."}
{"id": "1733349", "revid": "599013", "url": "https://it.wikipedia.org/wiki?curid=1733349", "title": "Marlon Ayov\u00ed", "text": ""}
{"id": "1733351", "revid": "124728277", "url": "https://it.wikipedia.org/wiki?curid=1733351", "title": "Luis Su\u00e1rez (calciatore 1959)", "text": ""}
{"id": "1733353", "revid": "110157", "url": "https://it.wikipedia.org/wiki?curid=1733353", "title": "Bigua\u00e7u", "text": "Bigua\u00e7u \u00e8 un comune del Brasile nello Stato di Santa Catarina, parte della mesoregione della Grande Florian\u00f3polis e della microregione di Florian\u00f3polis."}
{"id": "1733355", "revid": "599013", "url": "https://it.wikipedia.org/wiki?curid=1733355", "title": "Mariusz Jop", "text": "Carriera.\nClub.\nJop cresce nella squadra di Ostrowiec \u015awi\u0119tokrzyski, sua citt\u00e0 natale. Dopo diverse promozioni e retrocessioni, nel 1999, appena diciannovenne, va a giocare con il Wis\u0142a Cracovia, nelle giovanili. Gioca la stagione 2000-01 in prestito al , squadra classificatasi settima la stagione precedente: il campionato \u00e8 molto positivo con 26 presenze e 2 reti, tale che il Wis\u0142a lo richiama alla base. Approdatovi, si laurea campione di Polonia due volte consecutivamente, nel 2002-03 e nel 2003-04; vince anche la Coppa di Polonia nel 2002 e nel 2003, a discapito di Amica Wronki prima (8-2 complessivo), e Wis\u0142a P\u0142ock poi (3-1 complessivo), giocando al centro della difesa in ambedue le doppie finali. Resta a Cracovia fino al 2004, quando si trasferisce in Russia con l'FC Mosca, con cui tuttora milita. Qui stabilisce anche un record: \u00e8 il primo polacco a realizzare un gol nel campionato russo (21 luglio 2004, FC Mosca-FC Shinnik Yaroslavl 1-0).\nNazionale.\nEsordisce con la Nazionale polacca il 30 aprile 2003 a Bruxelles in amichevole contro il (1-3). Entra definitivamente nel giro della nazionale per le qualificazioni al , ma perde il posto nella fase finale, in seguito alla sconfitta 2-0 patita contro l'. \u00c8 stato convocato per il ."}
{"id": "1733357", "revid": "828781", "url": "https://it.wikipedia.org/wiki?curid=1733357", "title": "Gilberto Noletti", "text": "Carriera.\nClub.\nCresciuto nelle giovanili del , con cui esordisce in Serie A nella stagione 1959-1960, disputa con la maglia della il campionato di Serie B 1961-1962, quindi passa, sempre in prestito, alla (14 presenze ed una rete nel campionato 1962-1963, chiuso dai bianconeri al secondo posto), per tornare al nell'estate 1963.\nIn rossonero disputa 4 stagioni formando con Pelagalli la coppia dei terzini, disputando fra l'altro l'edizione 1963 della Coppa Intercontinentale, persa dai rossoneri contro il Santos di Pel\u00e9 e aggiudicandosi la Coppa Italia 1966-1967. \nLa sua carriera subisce un brusco stop nel gennaio 1967 quando in occasione di una sfida col Bologna subisce la rottura del tendine di Achille. Viene ceduto alla ma per i postumi dell'infortunio non riesce mai a scendere in campo.\nPassa quindi al Lecco con cui riprende l'attivit\u00e0 in Serie B, e successivamente al , dove resta per tre stagioni contribuendo alla prima storica promozione dei campani in Serie B e disputando il campionato di Serie B 1971-1972. Chiude quindi la carriera in Serie C con Casertana e .\nIn carriera ha totalizzato complessivamente 89 presenze e 3 reti in Serie A e 75 presenze ed una rete in Serie B.\nNazionale.\nHa disputato, con la Nazionale Olimpica, le Olimpiadi di Roma 1960, chiuse dagli azzurri al quarto posto."}
{"id": "1733358", "revid": "1573940", "url": "https://it.wikipedia.org/wiki?curid=1733358", "title": "Chiesa di Santa Corona", "text": "Il complesso di Santa Corona a Vicenza \u00e8 costituito da una delle pi\u00f9 importanti chiese della citt\u00e0 - costruita nella seconda met\u00e0 del XIII secolo e arricchita nel corso dei secoli da numerose opere d'arte - e dai chiostri dell'ex convento dei Domenicani, attualmente sede del Museo naturalistico archeologico civico.\nStoria.\nSecoli XIII-XIV: luogo-simbolo della citt\u00e0.\nLa chiesa fu eretta per volont\u00e0 del Comune di Vicenza che nell'ottobre del 1260 decise di far erigere un grande tempio per custodire una delle spine della corona di Cristo che il beato Bartolomeo da Breganze, vescovo di Vicenza dal 1259 al 1270, aveva ricevuto in dono dal re Luigi IX di Francia a Parigi e si era posto l'obiettivo di un profondo rinnovamento, politico e religioso, della citt\u00e0. Dopo il periodo della signoria di Ezzelino III da Romano, infatti, era rinato il libero Comune di Vicenza e il vescovo intendeva contrastare, con l'azione dei Domenicani, ordine di cui faceva parte, le eresie - in citt\u00e0 era ben radicata la chiesa catara - e i mali cittadini, in particolare le discordie tra famiglie e l'usura dilagante. Per questo motivo il vescovo Bartolomeo decise di assegnare ai suoi frati Domenicani la gestione della chiesa.\nLa costruzione della chiesa fu sostenuta dall'entusiasmo di tutta la popolazione. Fu decisa la sua ubicazione, carica di significati, nella \"contr\u00e0 del Collo\", dove aveva avuto sede la chiesa catara ed Ezzelino la sua sede fortificata, il \"Castrum Thealdum\". Il Comune acquist\u00f2 terreni e diritti sul pendio che digradava verso il Bacchiglione, privati cittadini donarono case e palazzi. Cos\u00ec la chiesa fu costruita - molto grande per quel tempo e in forme che presentano una chiara derivazione dai prototipi lombardi delle abbazie cistercensi - a cominciare dal 1261 e fu completata in meno di un decennio, almeno nella sua parte essenziale.\nIn pochi anni, per\u00f2, il clima politico cambi\u00f2: nel 1264 Vicenza fu soggiogata da Padova, Bartolomeo perse gran parte del suo potere e visse i suoi ultimi anni nello sconforto e nella delusione, chiedendo persino al papa Clemente IV di essere esonerato dal governo della diocesi, senza che per\u00f2 questi accettasse le sue dimissioni. Mor\u00ec nel 1270 a Vicenza, dopo aver lasciato come erede universale di quanto possedeva il costruendo convento domenicano di Santa Corona; fu sepolto nella sua chiesa, ormai ultimata.\nL'anno successivo fu costruito il primo chiostro - quello minore, andato in larga parte distrutto in seguito ai bombardamenti angloamericani del 1944 - adiacente al lato settentrionale della chiesa. Il prestigio dei domenicani in citt\u00e0 and\u00f2 aumentando specialmente da quando, nel 1303, il papa Bonifacio VIII affid\u00f2 loro l'Ufficio dell'Inquisizione, sostituendoli ai francescani che si erano resi colpevoli di gravi abusi. Tale Ufficio si insedi\u00f2 nel convento di Santa Corona al quale, nel 1327 quando ormai Vicenza era passata sotto la signoria scaligera, il Comune cedette un appezzamento di terreno - ulteriore conferma dell'importanza anche civile che l'autorit\u00e0 dava agli ordini mendicanti - per crearvi una apposita casa. In essa il Tribunale dell'Inquisizione rimase fino alla soppressione napoleonica del 1797; ricostituitosi sotto il governo austriaco venne definitivamente abolito nel 1820. I risvolti della sua azione non erano solo di carattere spirituale: poich\u00e9 l'Inquisizione perseguiva anche gli usurai, spesso questi, in luogo di restituire il maltolto alle persone danneggiate, riparavano con offerte alla chiesa e alle opere pie. Ma gi\u00e0 nel Trecento alcune famiglie nobili, come i da Sarego e i Thiene, cominciarono a costruire in Santa Corona propri altari e cappelle.\nSanta Corona fu in quell'epoca il cuore della vita religiosa e civile della citt\u00e0: la festa e la processione della Sacra Spina erano celebrate con il massimo della solennit\u00e0 - le modalit\u00e0 dello svolgimento erano addirittura prescritte dagli statuti comunali - e la partecipazione di tutte le fraglie cittadine, in testa quelle dei giudici e dei notai. Anche durante la generale decadenza religiosa che colp\u00ec i conventi a partire dalla met\u00e0 del XIV secolo, i domenicani - riformati dalla corrente dell'osservanza, sostenuta anche dalle autorit\u00e0 comunali e da Venezia - e la chiesa mantennero il loro prestigio in citt\u00e0.\nI domenicani avevano anche la direzione delle monache che, quasi contemporaneamente a loro, si erano stabilite in citt\u00e0 - nell'antico borgo presso la chiesa delle Roblandine - nel monastero di San Domenico, che ben presto si arricch\u00ec di una grande quantit\u00e0 di beni portati in dote dalle postulanti, in buona parte provenienti da famiglie nobili o ricche del territorio. Una parte di questi beni furono donati dalle monache al convento di Santa Corona, che comunque godeva di notevoli privilegi, tra cui l'esenzione da decime e da imposizioni della curia romana e quindi si trovava in una condizione economica di relativo benessere.\nSanta Corona fu anche un centro di cultura: nel 1372 i domenicani, in segno di riconoscenza verso i vicentini che avevano contribuito generosamente alla buona riuscita del loro Capitolo generale, aprirono nel convento una scuola pubblica di filosofia, ma forse una scuola esisteva gi\u00e0 dal XIII secolo, come gi\u00e0 esisteva una biblioteca che custodiva la notevole raccolta di libri lasciati in eredit\u00e0 dal vescovo Bartolomeo.\nNel 1463 un breve del papa Pio II decise la cessione del convento di Santa Corona agli Osservanti - verso i quali sia la popolazione che le autorit\u00e0 cittadine e veneziane si erano sempre mostrate favorevoli - dopo di che la comunit\u00e0 conventuale ebbe un notevole incremento.\nSecoli XV-XVIII: luogo-simbolo delle famiglie.\nDurante il Quattrocento, sotto il dominio della Repubblica di Venezia, la citt\u00e0 politicamente non contava pi\u00f9 nulla. I luoghi simbolo dell'identit\u00e0 cittadina furono allora occupati dalle famiglie nobili che, in base al patto di dedizione con Venezia, governavano il territorio. Furono quindi esse che per motivi di prestigio ma anche sensibili, dapprima al gusto dello stile tardo gotico mutuato dalla Serenissima, poi di quello rinascimentale proveniente dal centro Italia, abbellirono la citt\u00e0 di palazzi e arricchirono le chiese di splendide opere d'arte. Spesso in questo mecenatismo gioc\u00f2 un ruolo anche il desiderio di avere un posto privilegiato ove salvarsi l'anima: molti testamenti di persone nobili registravano la volont\u00e0 di essere tumulati in Santa Corona, insieme con la concessione di un lascito alla chiesa.\nNel corso del XV secolo furono costruite molte cappelle laterali e, tra il 1481 e il 1489, la chiesa di Santa Corona fu profondamente modificata da Lorenzo da Bologna con la costruzione della grande abside, della cripta e del transetto, strutture che nei decenni seguenti furono impreziosite da manufatti sempre pi\u00f9 ricchi, perdendo cos\u00ec l'austerit\u00e0 che aveva caratterizzato la primitiva costruzione. Al finanziamento di questa notevole opera di rimaneggiamento concorsero, oltre alle famiglie nobili cui venivano intestate le cappelle, il Comune e la popolazione vicentina, generosa in offerte, come quando il vescovo cardinale Zeno, in base un privilegio di papa Alessandro VI, concesse l'indulgenza plenaria. Quanto alle famiglie, esse fecero a gara nel costruire cappelle e altari: i Nievo e i Monza eressero le due cappelline che nel Seicento furono sostituite da quella del Rosario, i Barbaran la grande cappella del transetto, i Pagello, i Monza e i Garzadori gli altari della navata sinistra.\nLa costruzione della cripta fu concessa nel 1481 ai nobili Valmarana, in cambio della loro ex-cappella (che ora \u00e8 denominata della Sacra Spina). In essa fu trasferito nel 1520 il prezioso reliquiario e fu consacrata come Santuario della Sacra Spina dall'arcivescovo vicentino Lodovico Chiericati nel 1550. Nella seconda met\u00e0 del Cinquecento il lato destro della cripta fu aperto con la costruzione, su disegni di Andrea Palladio, della cappella Valmarana. Dal 1613 al 1642 fu costruita la grandiosa cappella del Rosario, per ricordare la vittoriosa battaglia di Lepanto contro i Turchi.\nSanta Corona fu anche sede di confraternite, che a quel tempo rappresentavano la maggior espressione della vita religiosa cittadina. Intorno al 1450 la Confraternita di san Pietro Martire fece costruire la seconda cappella della navata destra, dove continu\u00f2 a radunarsi fino al momento della soppressione napoleonica. Nel 1520 la Confraternita della Misericordia rinnov\u00f2 l'altare della \"Madonna delle stelle\" e nel 1562, fiorente perch\u00e9 tra le sue fila erano presenti molti confratelli di ceto abbiente, costru\u00ec un primo oratorio, detto dei Turchini, ora scomparso, addossato al chiostro e un secondo oratorio in campo aperto nel cimitero della chiesa. La Confraternita del Rosario, costituita nella seconda met\u00e0 del Cinquecento e rinnovatasi dopo la battaglia di Lepanto, potente per la presenza di ricchi mercanti; ebbe la sua sede in Santa Corona, dove finanzi\u00f2 la costruzione dell'omonima cappella, che divenne cos\u00ec il centro di quella devozione che si diffuse rapidamente su tutto il territorio. A queste si aggiungevano le Confraternite del Terz'Ordine di san Domenico.\nA sottolineare l'importanza dei domenicani in citt\u00e0 in quel periodo, intorno al 1477 furono costruiti il dormitorio e tre lati del chiostro maggiore - il secondo in ordine di tempo - e, qualche anno pi\u00f9 tardi, con il generoso contributo di Cristoforo Barbaran - che contemporaneamente aveva fatto costruire la grande cappella della famiglia nel transetto destro della chiesa - iniziarono i lavori di costruzione del refettorio e della biblioteca, nella quale fino al Seicento vennero collocati anche i documenti del Comune cittadino. Nei primi anni del Cinquecento, anche per i pericoli che venivano dalla guerra di Cambrai, il numero dei frati che vivevano a Santa Corona si ridusse, ma riprese ad accrescersi subito dopo il conflitto; nel 1532, con l'aggiunta del quarto lato del chiostro maggiore, il complesso conventuale era completato.\nNel Seicento la vita del convento conserv\u00f2 il normale svolgimento del secolo precedente, accentuando le attivit\u00e0 di carattere religioso, come la fondazione di moltissime confraternite del Rosario in quasi tutte le parrocchie del territorio e una migliore organizzazione della scuola interna del convento. Altri interventi di rifacimento della chiesa e del complesso conventuale si susseguirono anche nel Seicento e agli inizi del Settecento.\nSecoli XIX-XX: decadenza.\nDurante tutto il XVIII secolo la comunit\u00e0 conventuale di Santa Corona si mantenne in uno stato di notevole efficienza: vi erano presenti 25 religiosi circa, con un corpo insegnante e scolari. Ogni anno venivano solennemente celebrate le festivit\u00e0 di papa san Pio V, il papa domenicano della battaglia di Lepanto e quelle della Madonna della Neve e della Sacra Spina.\nNel 1797 per\u00f2, all'arrivo delle truppe francesi, il convento fu parzialmente occupato; cessato il governo democratico, i domenicani ritornarono nel convento dal 1801 al 1810 ma, in seguito al decreto napoleonico di Compi\u00e8gne che dispose lo scioglimento degli ordini religiosi e delle confraternite, i domenicani lo dovettero lasciare definitivamente. In seguito alle aggregazioni parrocchiali della citt\u00e0, Santa Corona divenne la chiesa sussidiaria principale della parrocchia di Santo Stefano. Nel 1812 la Confraternita del Rosario fu sciolta e il suo oratorio demolito.\nCon la Restaurazione, Vicenza fu ricompresa nel Regno Lombardo-Veneto, parte del cattolicissimo Impero asburgico. Ma era irreversibilmente finita un'epoca, in particolare quella di una societ\u00e0 ancora medievale fondata sul potere delle famiglie cittadine; insieme con essa Santa Corona aveva perduto il suo ruolo di simbolo e non ritorn\u00f2 pi\u00f9 quella di prima.\nTutto il complesso era divenuto nel 1810 demanio comunale; gli edifici conventuali furono occupati da istituzioni ospedaliere e scolastiche. Nel 1811 una parte divenne sede del nuovo Ginnasio e successivamente, nel 1877, dell'Istituto tecnico industriale fondato da Alessandro Rossi.\nNel 1872-1874 furono fatti importanti interventi agli edifici ex conventuali per adattarli alle nuove esigenze scolastiche e in particolare per permettere la costruzione dei laboratori.\nL'incursione aerea alleata del 14 maggio 1944 colp\u00ec gravemente i due chiostri, provocando gravi danni a quello minore, contiguo alla chiesa, e all'antica biblioteca che esso conteneva. Nel 1962 l'Istituto \"A. Rossi\" si trasfer\u00ec nella nuova sede di via Legione Gallieno; gli edifici del convento, parzialmente restaurati, ospitano dal 1991 il Museo naturalistico archeologico di Vicenza.\nDescrizione e opere d'arte.\nFacciata e fianco destro.\nLa facciata \u00e8 a capanna, in laterizio scoperto come tutto l'edificio, suddivisa verticalmente da lesene nel settore centrale. \u00c8 coronata da un'alta cornice a fasce multiple decorate, che si basa su una teoria di archetti ciechi e, a sua volta, sostiene cinque pinnacoli con croci metalliche.\nSulla facciata \u00e8 presente un grande rosone affiancato da due oculi, che si apre sopra il portale di ingresso caratterizzato da forte strombatura.\nSui settori laterali, al di sopra delle navate laterali, vi sono due monofore e, sotto, due altissime finestre che includono bifore sottili.\nInterno.\nLa pianta dell'interno si rif\u00e0 nettamente all'impostazione propria degli ordini mendicanti, di derivazione cistercense. \u00c8 a croce latina con alto transetto e suddivisa in tre navate; le due laterali terminano in absidi rettangolari, rispettivamente la Cappella della Sacra Spina a sinistra e la Cappella Thiene a destra, mentre l'abside centrale termina nella cappella maggiore arrotondata e allungata a fine Quattrocento. I primi pilastri sono rotondi con capitelli \"a cubo\" , dagli angoli smussati da una foglia e dai caratteristici faldoni ricadenti a semicerchio.\nControfacciata.\nSulla destra un interessante affresco del primo Cinquecento, raffigurante la Madonna della Misericordia che protegge i fedeli della Confraternita dei Turchini, attribuito a Marcello Fogolino ma probabilmente di Alessandro Verla, autore anche del vicino affresco con l'effigie del domenicano beato Isnardo da Chiampo. A sinistra della porta, un'urna funebre di Giulia moglie di Simone da Porto, dello stesso periodo storico; in alto due grandi tele di met\u00e0 Settecento, raffiguranti la \"Madonna che protegge gli affiliati alla confraternita dei Turchini\" - che testimonia la persistenza di questa associazione a distanza di tre secoli - e l\"'Uccisione di san Pietro Martire\".\nCripta e cappella Valmarana.\nLa cripta \u00e8 opera di Lorenzo da Bologna che la costru\u00ec contemporaneamente alla cappella maggiore che la sovrasta. Vi si accede scendendo per due strette scale, che si trovano ai lati della gradinata del presbiterio; in quella di sinistra \u00e8 murata la lapide della tomba di famiglia di Andrea Palladio. La volta della cripta a padiglione ribassato si appoggia su capitelli pensili: su quattro di questi - cos\u00ec come al centro della volta, dipinto in oro, rosso e blu - lo stemma dei Valmarana, che ne finanziarono la costruzione.\nIn un secondo settore della cripta il soffitto si articola in sette spicchi con costoloni piani ricadenti su capitelli pensili. Sul fondo la cornice in pietra della nicchia in cui era conservato, dal 1520 al 1850, il reliquiario della Sacra Spina. Sull'altare vi sono le statue in pietra - di gusto neoclassico e probabilmente eseguite da Girolamo Pittoni intorno al 1530 - del Redentore al centro, affiancato da san Luigi IX re di Francia e dal beato Bartolomeo da Breganze.\nLa Cappella Valmarana \u00e8 attribuita ad Andrea Palladio che la progett\u00f2 probabilmente nel 1576, in occasione della morte di Antonio Valmarana, anche se sarebbe stata realizzata solo nel 1597, dopo la morte dell'architetto, dal fratello Leonardo Valmarana; ma, secondo altri, la data 1597, incisa su una lapide del pavimento, non si riferisce alla costruzione della cappella, quanto piuttosto alla traslazione delle spoglie di genitori e fratelli, avvenuta ad opera di Leonardo, che nel proprio testamento avoca a s\u00e9 la responsabilit\u00e0 della costruzione.\nPure in uno spazio estremamente ridotto, il Palladio seppe creare un'opera monumentale, ispirata ai monumenti funerari romani e che rivela strette affinit\u00e0 con la chiesa del Redentore che negli stessi anni egli ide\u00f2 a Venezia.\nPer dare respiro alla cappella, egli costru\u00ec ai lati due alte absidi - nelle quali si aprono quattro oculi e due grandi finestre - armonizzate con lo spazio centrale dalla fascia di base e dalla cornice, sopra la quale si eleva la volta a crociera.\nNe risulta una sofisticata citazione del tablino della casa degli antichi romani.\nPressoch\u00e9 negli stessi anni, Palladio disegna le cappelle laterali della chiesa del Redentore a Venezia, mettendo in sequenza una serie di spazi sostanzialmente identici alla cappella Valmarana, quasi l'esempio vicentino ne fosse una sorta di prototipo.\nNella pala dell'altare \u00e8 raffigurata \"l'Apparizione della Madonna a san Giacinto\", santo al quale Leonardo Valmarana volle dedicare la cappella.\nCappella Sarego o di san Domenico.\nLa prima cappella destra fu costruita, nella prima met\u00e0 del Quattrocento, per volont\u00e0 di Cortesia da Sarego e in seguito dedicata a san Vincenzo Ferreri, un domenicano spagnolo; nel corso del Seicento (1656) venne invece intitolata a san Domenico e colmata di opere che riguardano questo santo e altri dell'ordine domenicano.\nAi lati dell'altare - sormontato da una modesta pala seicentesca raffigurante la \"Madonna che solleva l'immagine di san Domenico\" sono, a sinistra, il beato \"Isnardo da Chiampo con il crocifisso e il libro\" e, a destra, una tela attribuibile forse a Giovanni Bellini, che raffigura \"Giovanni da Schio\". Alle pareti quattro tele attribuite a Costantino Pasqualotto, con i \"Miracoli di san Domenico\".\nSul pilastro tra la prima e la seconda cappella un dipinto, attribuito a Francesco Maffei, originale per la tecnica di olio su pietra, raffigurante il \"Beato Matteo Carrerio\", frate predicatore, che costru\u00ec il convento domenicano di Santa Corona.\nCappella Angaran o di san Pietro.\nDella seconda met\u00e0 del Quattrocento, la seconda cappella destra fu fondata dalla Congregazione di san Pietro Martire; un secolo dopo passava sotto il patronato della famiglia Angaran.\nL'ottocentesca pala dell'altare - qui trasportato nel 1858 dalla sconsacrata chiesa di san Faustino - rappresenta la \"Vergine bambina che apprende la lettura da sant'Anna, presente san Gioacchino\", del veronese Domenico Zorzi.\nLa porta della chiesa, che si apre fra la seconda e la terza cappella e d\u00e0 accesso all'antico cimitero dei frati, ora giardino, \u00e8 presumibilmente della met\u00e0 del Trecento. Sopra la porta un'iscrizione ricorda Luigi IX di Francia che don\u00f2 la reliquia della croce, il beato Bartolomeo da Breganze fondatore della chiesa e il vescovo Chiericati che la consacr\u00f2 nel 1504. Ai lati due ritratti di papi domenicani.\nCappella di san Giuseppe.\nLa cappella - terza a destra - fu costruita nell'ultima decade del Settecento, dopo aver sfondato la parete sulla quale era murata l'urna con le spoglie del beato Bartolomeo da Breganze, ora nella Cappella della Sacra Spina. Durante i restauri di met\u00e0 Ottocento venne qui collocato un altare, con colonne scanalate e timpano triangolare, eretto intorno al 1570 e opera di artisti della bottega di Pedemuro San Biagio; assieme all'altare venne traslata l\"'Adorazione dei Magi\" della maturit\u00e0 di Paolo Veronese, una tela di altissima qualit\u00e0 e di grande suggestione, che esercit\u00f2 una notevole influenza sull'ambiente vicentino e in particolare sulla formazione di Francesco Maffei. La composizione dell'opera, ad andamento verticale, vede nel registro inferiore una sorta di carovana che procede da sinistra ed accompagna lo sguardo del fedele verso la Sacra Famiglia posta a destra della scena tra cui spicca per bellezza la Madonna con una svettante colonna alle spalle. Nella parte superiore si evidenzia un metafisico squarcio di luce, segno tangibile dell'Epifania e contrapposto ad un cielo scuro con striature di blu. La luce, da protagonista, sapientemente mette in risalto le strutture architettoniche e le ricche vesti dei personaggi.\nCappella della Vergine del Rosario.\nCome ringraziamento della vittoria alla battaglia di Lepanto, alla quale Vicenza aveva contribuito con due navi, la Confraternita del Rosario fece erigere questa grande cappella - la quarta cappella a destra - terminata nel 1619, sul luogo occupato in precedenza da due cappelle quattrocentesche, pi\u00f9 piccole, dei Nievo e dei Monza. Per dare slancio in altezza e per saldare la cappella alla chiesa fu abbattuta la volta della navata destra, sostituendola con un pi\u00f9 alto soffitto dal grande effetto scenografico; imponente \u00e8 l'arco di ingresso verso la navata, ripetuto all'interno.\nDieci anni dopo fu eretto il maestoso altare di marmi chiari e grigi, su cui sono collocate le statue policrome di San Tommaso e di santa Caterina da Siena - i titolari delle due precedenti cappelle - che affiancano la Vergine del Rosario, dalla cui corona di stelle partono raggi luminosi che percorrono tutte la nicchia. Nell'intradosso della nicchia quindici ottagoni dipinti con i \"Misteri del Rosario\". Sopra la ghiera dell'arco, i tre angioletti simboleggiano la \"Verginit\u00e0 di Maria Misericordiosa\" (con l'attributo del cedro), la \"Grazia divina\" (con la cornucopia) e la \"Prudenza\" (con lo specchio e il serpente). Le due statue sulla trabeazione sono allegorie della \"Mansuetudine\" (stringe fra le braccia un agnello) e della \"Temperanza\" (affiancata da un cammello). Sopra l'attico tre putti simboleggiano la \"Purezza\" (con la colomba), lo \"Spirito Santo\" (la colomba si poggia con le ali spiegate sul capo), la \"Provvidenza\" (con il timone).\nAi lati della cappella, quattro grandi statue poste su piedistalli, tutte di Giambattista Albanese o della sua scuola, come quelle poste sopra l'altare e l'impianto architettonico complessivo.\nInteressante la ricca decorazione - attualmente in fase di restauro - sottostante alla volta, caratteristico esempio della piet\u00e0 mariana nel clima religioso della Controriforma nel Veneto; in essa pitture ispirate ai vangeli apocrifi e al \"Cantico dei cantici\", realizzate per la maggior parte da Alessandro Maganza e dalla sua bottega. Sulle pareti scene della vita di Maria e la battaglia di Lepanto (\"La Lega contro il Turco\" di Giambattista Maganza e \"Trionfo di Sebastiano Venier\" di Alessandro Maganza). Il soffitto \u00e8 suddiviso in quattro fasce da lacunari lignei, entro cui sono disposte le tele, che spesso rappresentano in basso i ritratti o gli stemmi dei committenti della Confraternita del Rosario. Nella prima fascia, partendo dal fondo, sono rappresentati gli attributi della Vergine ispirati alle litanie lauretane. Nelle altre fasce Sibille, Santi, allegorie delle Virt\u00f9, Evangelisti.\nCappella Barbarano o di san Vincenzo.\nIl braccio destro del transetto \u00e8 costituito dalla cappella commissionata nel 1482 da Cristoforo Barbaran a Lorenzo da Bologna, realizzata nello stesso periodo in cui l'architetto rinascimentale stava costruendo la cappella maggiore e la cripta della chiesa, anche se di questa primitiva struttura resta visibile solo, all'esterno, l'abside poligonale, mentre l'interno fu rimaneggiato un secolo pi\u00f9 tardi o dall'Albanese o, pi\u00f9 probabilmente, da Vincenzo Scamozzi.\nNel Settecento la primitiva dedicazione alla Vergine e ai santi Vincenzo e Girolamo fu mutata in quella di san Vincenzo Ferreri, cui furono dedicati il nuovo altare e la pala che lo sovrasta, in cui il santo domenicano viene raffigurato mentre gli appare Maria venerata dai due santi precedenti, probabile opera di Antonio De Pieri o della sua bottega.\nSulla parete sinistra un crocifisso in legno della fine del XIII secolo e la lastra tombale di Ognibene dei Mironi da Barbaran, opera del 1298, con lo stemma della famiglia. Sempre sulle pareti, due ritratti settecenteschi di papi appartenenti all'ordine domenicano.\nCappella Thiene o dei santi Pietro e Paolo.\nConclude la navata destra, mantenendo ancora l'originale pianta duecentesca rettangolare. Essa fu concessa nel 1390 a Giovanni Thiene che nel 1415 fu sepolto nell'arca, da lui stesso predisposta, collocata sulla parete sinistra della cappella. Sulla parete destra invece \u00e8 l'arca di Marco Thiene, prozio di Giovanni. I due sarcofagi sono tra le opere pi\u00f9 significative della scultura veneta tra la fine del Trecento e i primi anni del Quattrocento. La cappella, a suo tempo chiamata aurea, aveva le pareti dipinte con figure di santi \"miste a oro\" e il soffitto azzurro seminato di stelle e illuminato da un grande raggio dorato, tipica decorazione tardogotica. Ne rimangono solo le due lunette sopra le arche, in cui i due defunti sono raffigurati inginocchiati davanti alla Madonna in trono con il Bambino e santi, probabili opere di Michelino da Besozzo.\nL'intera cappella fu ristrutturata agli inizi del Settecento, perch\u00e9 versava in cattive condizioni, rinnovata secondo il gusto rococ\u00f2 di Francesco Muttoni, che diede assistenza al rimaneggiamento; fu posto un nuovo altare, sul quale spicca la pala con la \"Madonna in trono col Bambino venerata da san Pietro e san Pio V\", il papa domenicano della Lega contro i turchi e della battaglia di Lepanto, opera di Giambattista Pittoni.\nCappella maggiore e presbiterio.\nAbbattuta la parete di fondo della navata principale, nel 1478 iniziarono i lavori per costruire il presbiterio e l'abside della cappella maggiore - che venne concessa in patronato alla famiglia Sesso e realizzata dall'architetto Lorenzo da Bologna - lavori che si conclusero con la consacrazione della cappella nel 1504.\nLa cappella - cui si accede da un'ampia scalinata a gradini di marmo bianchi e rossi alternati - si compone di due settori: il primo \u00e8 il presbiterio rettangolare, introdotto da un arco rivestito di formelle in cotto e ricoperto da una volta a botte; il secondo settore, quello del coro, cui si accede dopo un secondo arco, \u00e8 dato dall'abside poligonale a sette lati. I due settori vengono collegati dall'alto cornicione in cotto; ai lati, alcune arche contengono le spoglie di appartenenti alla famiglia Sesso il cui stemma gentilizio \u00e8 presente in molti punti della cappella. Tipico delle chiese vicentine \u00e8 il pavimento a quadrati di pietra bianchi e rossi.\nLungo il perimetro dell'abside il bel coro ligneo, intarsiato con vedute di edifici e nature morte attribuito a Pier Antonio degli Abbati da Modena, finanziato da Palmerio Sesso e costruito alla fine del XV secolo, con bancone e leggio del 1544. Esso consiste di 51 stalli disposti in due ordini, e nelle tarsie lignee inserite nei pannelli degli schienali si possono osservare l'abilit\u00e0 e l'esperienza dell'artista nello sfruttare colori e venature dei legni impiegati, insieme alla grande perizia della resa prospettica.\nAddossato alla parete sinistra vi \u00e8 un organo costruito nel 1854-56 dall'artefice Giovan Battista De Lorenzi, strumento noto per il raro sistema di trasmissione tasto-canna \"fonocromico\" inventato dal medesimo nel 1851.\nL'altare \u00e8 invece del 1667-1669, opera di intarsiatori in pietre dure, i fiorentini Corbarelli, che nel 1670-1671 costruirono anche il tempietto sovrastante l'altare. Il grandioso complesso sorge isolato su tre gradini, ornati di intarsi e motivi geometrici e floreali. Il tempietto si innalza da una base fregiata da cherubini ed \u00e8 composto da due ordini di colonnine corinzie di marmo rosso. La cupoletta \u00e8 sormontata dall'immagine del Redentore. Nella porticina del tabernacolo inferiore \u00e8 dipinta la \"Resurrezione\"; in quella del tabernacolo posteriore, il \"Cristo morto con l'Addolorata, san Giovanni evangelista e il Padre Eterno cui un angelo porge il calice\". Ai lati delle porticine stanno belle cornucopie. Le vetrate dell'abside provengono da Monaco di Baviera e sono della fine del XIX secolo.\nOgni superficie dell'altare \u00e8 impreziosita da intarsi policromi di marmi pregiati, di lapislazzuli, di coralli, cornioli, madreperle. Nelle cornici ci sono animaletti, fiori, angioletti, oggetti legati alla Passione, ma anche case, casolari, chiese, piccole vedute.\nNel paliotto della mensa anteriore sono raffigurate da sinistra: \"la Resurrezione, l'Ultima Cena, l'Apparizione della Madonna a san Vincenzo e a Vincenza Pasini sul Monte Berico\" (sullo sfondo panorama di Vicenza). Nella decorazione del fianco sinistro, la \"Vergine offre il Bambino all'adorazione della beata Margherita d'Ungheria\" e il \"Cristo che appare alla medesima\"; in quella del fianco destro, \"Apparizione della Vergine a santa Caterina da Siena\" e \"La stessa santa che riceve le stimmate\".\nLa mensa posteriore mostra, nel paliotto, \"l'Incoronazione di spine\" al centro, fiancheggiata dalla \"Donazione della Sacra Spina da parte di Luigi IX re di Francia al vescovo Bartolomeo da Breganze\" e da \"l'ingresso del vescovo Bartolomeo a Vicenza\". Nella decorazione del fianco sinistro, l\"'Uccisione di san Pietro martire\", in quella del fianco destro, \"san Domenico con un altro frate domenicano fa uscire illesa la Bibbia dalle fiamme\".\nSui pilastri dell'arco d'ingresso alla Cappella maggiore sono posizionate in cornice dorata neogotica due tavole di Battista da Vicenza raffiguranti \"San Sebastiano\" e \"San Martino\".\nDavanti all'altare due balaustre con angeli musicanti nelle facce anteriori, nelle posteriori le Virt\u00f9 cardinali (da sinistra: Forza, Prudenza, Giustizia, Temperanza).\nCappella della Sacra Spina.\nIn un'abside rettangolare e coperta da volta a crociera, in fondo alla navata sinistra, agli inizi del Trecento fu costruita la cappella della Sacra Spina, il cui arredo originario \u00e8 andato perduto. La cappella fu chiusa nel 1521 e riaperta solo dopo il 1850, per riportarvi il reliquiario con la Sacra Spina - opera di oreficeria vicentina del XIV secolo ora presso il Museo diocesano di Vicenza - il preziosissimo Piviale dei Pappagalli, opera del XII-XIII secolo che tradizione vuole dono di san Luigi al beato Bartolomeo e l'urna con le ossa del beato.\nCappella Caldogno (braccio sinistro del transetto).\nAperto il transetto nel 1604, Luca Antonio Caldogno fece aggiungere una cappella analoga a quella antistante dei Barbarano; vi \u00e8 l'altare seicentesco di san Raimondo di Pe\u00f1afort, con una pala di Alessandro Maganza raffigurante il santo domenicano. A lato un \"Cristo incoronato di spine\", opera cinquecentesca di Giacomo Tentorello.\nAltare Garzadori.\nAppoggiato alla parete della quinta campata sinistra sta il grandioso altare Garzadori, il pi\u00f9 sontuoso della citt\u00e0, costruito agli inizi del XVI secolo dalla bottega di Tommaso da Lugano e Bernardino da Como con apporti di Rocco da Vicenza, impostato verticalmente su un ordine misto di colonne, lesene e pilastri. Inquadrano l'arco quattro colonne inanellate, nella parte inferiore adorne di festoni; superiormente il fusto delle due pi\u00f9 sporgenti ha capitelli corinzi; quello delle due pi\u00f9 arretrate con capitelli ionici s'avvita a spirale.\nAi lati due strette lesene incassate con gli stemmi dei Garzadori ornati di aquila imperiale e nei capitelli teste di animali. Alle estremit\u00e0 affiorano due pilastri pi\u00f9 larghi con la sfinge nei capitelli: insieme portano la trabeazione su cui, in corrispondenza delle colonne, quattro pilastrini reggono un largo frontone ad arco ribassato, dall'intradosso a cassettoncini e rosette e dall'estradosso arricchito da nereidi bicaudate e sormontato dal Redentore.\nEntro il timpano, sotto una ghirlanda di fiori e frutta, \u00e8 il medaglione con la Vergine che allatta il Bambino; ai lati dell'attico due coppie di delfini affrontati reggono vasi fiammeggianti. Dovunque sono incastonate piccole e grandi patere di marmi policromi portate dal Graziani dalla Palestina, come le pietre nere del paragone inserite nei piedistalli o quelle che formano una croce ed abbelliscono il paliotto della mensa.\nSull'altare \u00e8 conservato il capolavoro di Giovanni Bellini, il dipinto del \"Battesimo di Cristo\", realizzato intorno al 1500-1502.\nAltare della Madonna delle stelle.\nNel 1519 la Compagnia della Misericordia eresse qui, nella quarta campata sinistra, un altare molto semplice nella struttura architettonica, in biancone di Pove, che fu probabilmente eseguito da una scuola veneziana oppure dalla bottega dei maestri di Pedemuro, che stavano sviluppando in quel momento un filone classicistico.\nLa pala posta sull'altare \u00e8 il risultato di due momenti e mani diversi. La parte centrale, di autore sconosciuto, \u00e8 trecentesca e raffigura la \"Madonna delle stelle\", in manto azzurro stellato che porge il seno al Bambino; la parte inferiore, invece, viene attribuita a Marcello Fogolino: un panorama della citt\u00e0 di Vicenza, vista da monte Berico, in cui si riconoscono il ponte Furo e il fiume Retrone, campo Marzo, il torrione di Porta Castello, la Cattedrale e il Palazzo della Ragione nel suo aspetto quattrocentesco, le Torri di piazza e, a sinistra, il campanile e la basilica di San Felice; sullo sfondo le vette delle montagne che stanno a nord della citt\u00e0.\nAltare Monza o di sant'Antonio.\nNella terza campata sinistra l'altare fatto costruire nel 1474 da Gasparo Monza, che intendeva edificare la cappella di famiglia. Sopra all'altare, la tela \"Sant'Antonino assistito dai frati distribuisce l'elemosina ai poveri\" realizzata da Leandro Bassano.\nAltare Pagello o di santa Maria Maddalena.\nIl maestoso altare della seconda campata sinistra fu realizzato - verosimilmente dalla bottega di Pedemuro - agli inizi del Cinquecento e porta, al centro della trabeazione, lo stemma della famiglia Pagello che lo fece costruire. Nel 1529 il letterato vicentino Luigi da Porto - autore della novella che ispir\u00f2 la tragedia scespiriana \"Romeo e Giulietta\" - dispose nel suo testamento di essere sepolto davanti a questo altare.\nLa pala - dipinta tra il 1514 e il 1515 da Bartolomeo Montagna - rappresenta \"Santa Maria Maddalena con i santi Girolamo e Paola, alla sua sinistra, sant'Agostino e santa Monica, alla sua destra.\" L'effigie di quest'ultima santa, la vedova madre di sant'Agostino, \u00e8 probabilmente quella della committente Piera da Porto, vedova di Bernardino Pagello.\nAltare Nievo o della santissima Trinit\u00e0.\nNella prima campata sinistra, un primo altare fu eretto da Fiordalisa Nievo nel 1426; quello attuale \u00e8 invece cinquecentesco, prodotto in ambito veneziano o, pi\u00f9 probabilmente, nella bottega di Pedemuro, che si stava affermando con una produzione di tipo classico.\nEntro la nicchia, tra nuvole che sembrano ribollire, in candido marmo di Carrara \u00e8 rappresentata la Trinit\u00e0, con le figure disposte secondo il modello iconografico che va sotto il nome di \"Trono di Grazia\", in cui il Padre, dalla cui spalla scende la colomba dello Spirito Santo, solleva in alto il Figlio crocifisso tra angeli e cherubini tripudianti. Il gruppo \u00e8 attribuito a Giambattista Krone, scultore seicentesco di cui non si conoscono ulteriori opere, se non le tre statue oggi nella lunetta sopra la porta laterale della chiesa dei Carmini.\nCampanile.\nViene definita una delle pi\u00f9 belle torri campanarie venete, dove \"un concetto architettonico romanico si volge in linguaggio gotico\".\nLa prima parte del campanile, infatti, costruita contemporaneamente alla chiesa, \u00e8 tipicamente romanica: il fusto quadrato in mattoni \u00e8 diviso in verticale da quattro paraste che si concludono con due fasce, ornate di archetti, sulle quali si alza la cella campanaria, aperta in ciascun lato da una bifora con colonnine in pietra. Intorno al 1347 fu aggiunta la struttura sommitale: un corpo ottagonale che si conclude con una corona di archetti ciechi, sopra la quale si alza il cono della cuspide in mattoni e punta di pietra."}
{"id": "1733359", "revid": "1226", "url": "https://it.wikipedia.org/wiki?curid=1733359", "title": "Cappella Valmarana", "text": ""}
{"id": "1733362", "revid": "1226", "url": "https://it.wikipedia.org/wiki?curid=1733362", "title": "Santa Corona (Vicenza)", "text": ""}
{"id": "1733365", "revid": "1805885", "url": "https://it.wikipedia.org/wiki?curid=1733365", "title": "Euler Hermes Italia", "text": "Euler Hermes Italia \u00e8 un'azienda italiana operante nel settore dell\u2019assicurazione dei crediti, con una quota di mercato pari al 48%.\nEuler Hermes Italia fa parte del Gruppo multinazionale Euler Hermes, con sede a Parigi. Euler Hermes \u00e8 una societ\u00e0 di Allianz, \u00e8 quotata all'Euronext Parigi (ELE.PA).\nL'azienda ha raggiunto nel 2016 un giro d'affari consolidato di 2,6 miliardi di euro.\nStoria.\nIl 3 agosto del 1927, nasce SIAC Societ\u00e0 Italiana Assicurazione Credito.\nNel 1998, l'Ina Assitalia cede parte del proprio pacchetto azionario alla francese Euler, controllata dalla societ\u00e0 Assurances Generales de France (AGF), a sua volta nell'orbita Allianz, che acquisisce il controllo della compagnia. Da qui la ragione sociale Euler SIAC.\nNegli anni 2000 il gruppo Euler si quota in Borsa e rileva anche la parte rimanente del capitale, divenendo proprietaria al 100% della societ\u00e0.\nNel 2010 il Gruppo Euler Hermes si divide in sei macro regioni e l'Italia entra a far parte dell'area dei Paesi Mediterranei/Africa."}
{"id": "1733369", "revid": "1305772", "url": "https://it.wikipedia.org/wiki?curid=1733369", "title": "Governador Celso Ramos", "text": "Governador Celso Ramos \u00e8 un comune del Brasile nello Stato di Santa Catarina, parte della mesoregione della Grande Florian\u00f3polis e della microregione di Florian\u00f3polis.\nNel suo territorio amministrativo \u00e8 compresa l'isola d'Anhatomirim."}
{"id": "1733371", "revid": "287204", "url": "https://it.wikipedia.org/wiki?curid=1733371", "title": "Consuelo Velazquez", "text": ""}
{"id": "1733373", "revid": "61051", "url": "https://it.wikipedia.org/wiki?curid=1733373", "title": "Clerget", "text": ""}
{"id": "1733376", "revid": "536103", "url": "https://it.wikipedia.org/wiki?curid=1733376", "title": "San Giorgio Ionico", "text": "San Giorgio Ionico \u00e8 un comune italiano di abitanti della provincia di Taranto in Puglia, situato a circa 13\u00a0km da Taranto.\nGeografia fisica.\nTerritorio.\nLa citt\u00e0 \u00e8 ubicata a 75 metri sul livello del mare e ha una superficie territoriale di 23,56\u00a0km\u00b2. La densit\u00e0 di popolazione \u00e8 di 689,6 abitanti per km\u00b2. Confina con i Comuni di Monteiasi, Monteparano, Carosino, Roccaforzata, Faggiano e Taranto. \u00c8 situata a 10\u00a0km al Sud-Ovest di Grottaglie. \u2018All'interno del territorio del Comune di San Giorgio Jonico non \u00e8 consentito l'insediamento di centrali nucleari n\u00e9 lo stazionamento o il transito di ordigni bellici nucleari e scorie radioattive'.\nAspetti del suolo.\nSan Giorgio Ionico sorge sulle pendici di un affioramento calcareo della Serra Belvedere, ultima propaggine delle murge tarantine, parzialmente ricoperta da pineta, che prosegue verso Roccaforzata (Serra di Sant'Elia o Monte Doro) e si estende fino a San Crispieri. Anticamente questa serra era conosciuta con il nome di colline dell'Aulone, tanto decantate dal poeta Orazio. In direzione Nord, Nord-Ovest, nella zona compresa tra l'ex tronco ferroviario \u201c\"Circum Mare Piccolo Taranto\"\u201d e il borgo San Giovanni, il territorio presenta una conformazione altimetrica lievemente digradante. Notevole \u00e8 la vallata che si estende tra San Giorgio Ionico e la vicina citt\u00e0 di Grottaglie, come estesa \u00e8 la pianura che giunge fino a Pulsano e Leporano.\nNel complesso, il paesaggio mostra quei tipici lineamenti delle coste originatesi dal sollevamento geologico che hanno ampie superfici pianeggianti situate ad altezze che variano dai 20 agli 80\u00a0m sul livello del mare. \nDal punto di vista geologico e litologico, il suolo \u00e8 costituito da aree dove la successione stratigrafica dei luoghi si compone, dal basso verso l'alto, di: \nZona Sismica.\nSecondo la nuova classificazione sismica dei comuni italiani il territorio di San Giorgio Ionico, rientra nella \"Zona sismica 4\". Zona con pericolosit\u00e0 sismica molto bassa, dove le possibilit\u00e0 di danni sismici sono basse e l'accelerazione con probabilit\u00e0 di superamento del 10% in 50 anni \u00e8 di ag &lt; 0,05g.\nClima.\nIl clima \u00e8 quello tipico mediterraneo, caratterizzato da inverni miti ed estati calde e secche. Le precipitazioni atmosferiche sono in genere scarse e mal distribuite e principalmente concentrate nel periodo autunno-invernale; assolutamente rare sono le precipitazioni a carattere nevoso. I venti dominanti sono quelli di tramontana, maestrale e scirocco. Le caratteristiche termiche sono quelle dei Lauretum, 2\u00ba tipo, sottozona calda.\nOrigini del nome.\nEsistono due teorie ben strutturate circa l'origine del toponimo San Giorgio: la prima \u00e8 collegata ai monaci basiliani, fuggiti dalla persecuzione iconoclasta dell'imperatore bizantino Leone III Isaurico e arrivati sulle coste ioniche e nel Salento (754-775 d.C.); la seconda legata al flusso migratorio dei popoli albanesi al seguito del condottiero Giorgio Castriota Scanderbeg, principe di Croia. Entrambe le teorie hanno in comune l'Oriente e la devozione al santo martire di Lidda, San Giorgio. Entrambe le teorie sono messe in discussione da alcuni storici.\nI monaci basiliani.\nLa violenta persecuzione senza precedenti perpetrata contro i monaci, colpevoli secondo l'imperatore Leone III di abusare delle immagini sacre, alla stregua degli idolatri, port\u00f2 in Puglia un flusso di religiosi costretti a nascondersi in luoghi solitari come grotte, foreste e sulle pendici delle colline, che divennero luogo d'alloggio e di preghiera. Laddove non poterono adattare grotte naturali, scavarono nella roccia pi\u00f9 friabile, creando rifugi simili a pozzi. Tracce di questi insediamenti si trovano in alcune cave di tufo, nel calcare della Serra Belvedere (tra San Giorgio Jonico, Faggiano e San Crispieri), dove sono presenti alcune cripte. Come \u00e8 ben noto, la devozione a San Giorgio fu diffusa agli ordini monastici da san Teodoro il Siceota, del cui culto fu propagatore durante tutta la vita.. Terminata la persecuzione iconoclasta i monaci abbandonarono a mano a mano i loro rifugi e innalzarono, nei paesi pi\u00f9 importanti, chiese e monasteri di rito greco per lo pi\u00f9 dedicate alla Madre di Dio, la Theot\u00f3kos, la Madonna di Costantinopoli, San Basilio, Sant\u2019Antonio Abate e San Giorgio. Questi luoghi divennero ben presto importanti centri culturali e sociali: si occupavano dell'istruzione dei fanciulli e degli adulti, insegnavano le tecniche della pesca e dell'agricoltura, dissodavano la terra, rendevano fertili le paludi e le affidavano alla gente del posto per coltivarle. Dunque il nome di San Giorgio, al piccolo agglomerato agricolo, sarebbe stato dato dai monaci basiliani. La scomparsa dei monaci, avvenuta non oltre il secolo XIV, provoc\u00f2 la graduale distruzione dell'insediamento primitivo. Durante il periodo normanno, il sito di San Giorgio venne donato ai monaci benedettini, diventando uno dei tanti possedimenti cavensi, amministrato dall'abate Orsi del Monastero di Taranto. \nI profughi albanesi.\n'Le migrazioni storiche degli albanesi verso l'Italia si sono susseguite lungo un arco di tre secoli, ossia dalla met\u00e0 del XV secolo alla met\u00e0 del XVIII secolo'. I primi arrivi, lungo le coste ioniche sarebbero avvenute tra il 1399 e il 1409, la maggior parte si concentr\u00f2 in Calabria nel periodo delle aspre lotte tra feudatari. La seconda ondata si ebbe tra il 1416 e il 1442, quando il nobile albanese Demetrio Reres, avendo reso alcuni servigi ad Alfonso I di Aragona, ottenne in ricompensa alcuni terreni in Calabria e in Sicilia. La terza migrazione si ebbe dal 1461 al 1470, quando Giorgio Castriota Scanderbeg venne in aiuto di Ferrante I d'Aragona nella guerra contro i baroni alleati degli Angioini. Al principe di Croia furono concessi come compenso dei territori pugliesi, tra questi anche alcune terre della murgia tarantina. Altre migrazioni avvennero tra il 1470 e il 1478 e tra il 1533 e 1534. L'origine del nome di San Giorgio Ionico sarebbe legata a Scanderbeg. Uno scrittore e religioso albanese, ecclesiastico di Scutari, Marino Barlezio, nel 1510 influenzer\u00e0 la cultura delle comunit\u00e0 \"Arb\u00ebreshe\", con la storia, forse inventata, del sogno di Scanderbeg e dell'apparizione del megalomartire Giorgio difensore dell'Albania. Secondo il Barlezio: \"Scanderbeg diceva a tutti che San Giorgio, difensore dell'Albania, gli era apparso in splendide vesti e gli aveva consegnato una spada di fuoco, con la quale sterminare i nemici della cristianit\u00e0\". La fantasia popolare di quel tempo ha poi ricamato sulle gesta del valoroso cavaliere albanese un abito leggendario, confondendo queste gesta con quelle del santo cappadoceo.\nSan Giorgio sotto Taranto e San Giorgio Jonico.\nLa presenza dell'antico casale di San Giorgio \u00e8 comunque attestata in un documento angioino del 1272 che attribuisce la propriet\u00e0 del feudo ad un duca di origine francese, Simone de Belvedere (o di Bellovidere) giustiziere della Terra di Bari sotto Carlo I d'Angi\u00f2, il quale gli assegn\u00f2 quel feudo nel 1272. Altri documenti del 1522 riportano il nome di San Giorgio (casale di San Giorgio). Dal 1522 al 1862 San Giorgio Ionico mantenne il toponimo di San Giorgio. Dal 1862 al 1926 si chiam\u00f2 San Giorgio sotto Taranto, dal 1926 fino ad oggi San Giorgio Jonico (con la lettera J).\nStoria.\nLa preistoria, i Greci e l'et\u00e0 romana.\nTestimonianze per lo pi\u00f9 incomplete e frammentarie, costituite da reperti venuti alla luce nel corso di scavi eseguiti in diversi tempi e in diversi luoghi, permettono di ricostruire, seppur con molta approssimazione, il passato della cittadina ionica.\nI segni di una costante frequentazione antropica, del periodo preistorico e paleostorico, sono affiorati con il ritrovamento di porzioni di villaggi del neolitico, dell'et\u00e0 del Bronzo e del Ferro. Nel calcare delle colline sangiorgesi si possono osservare alcune grotte senza dubbio frequentate in et\u00e0 preclassica e riutilizzate successivamente dai monaci basiliani. In queste grotte l'archeologo e biologo marino Pietro Parenzan, durante un'esplorazione, raccolse ossi di fauna quaternaria e qualche strumento litico. La vasta necropoli rinvenuta nei pressi del monte Sant'Elia testimonia invece i resti di una fortificazione ellenistica (strutture abitative, fosse e tratti di un muro di fortificazione a semicerchio; sepolcreto di datazione VI secolo a.C. - I secolo a.C.). Non a caso la citt\u00e0 di San Giorgio, insieme ad altri centri come Leporano, Pulsano, Carosino, Monteiasi, Crispiano e Statte, \u00e8 situata nella chora tarantina, cio\u00e8 la zona di sfruttamento agricolo della Taranto magnogreca. La zona in passato fu abitata anche in epoca romana come si evince da ritrovamenti di basamenti di case e ville romane di et\u00e0 imperiale, rinvenuti in diversi luoghi intorno alla citt\u00e0, e in particolare nella necropoli del Feudo. Dal suo territorio passava anche il tratto Taranto\u00a0\u2013 Brindisi dell'Appia antica.\nIl basso medioevo.\nLo sviluppo del borgo, invece, si fa risalire al X secolo, quando profughi cristiani di Taranto, che veniva saccheggiata dai Saraceni, si stabilirono nei pressi dell'attuale Chiesa Madre (Maria Santissima del Popolo).\nUn antico documento del 1269 d\u00e0 notizia circa l'assegnazione di un feudo nella terra d'Otranto, da parte del re Carlo I d'Angi\u00f2, al barone francese Simone de Belvedere.\nNuove migrazioni, nel XV secolo al seguito del condottiero albanese Giorgio Castriota Scanderbeg, popolarono San Giorgio e altri comuni del tarantino orientale (oggi individuati come \u201cAlbania tarantina\u201d).\nUn'altra ipotesi, contestata, sull'origine di San Giorgio, si basa sulla lettura di un documento del 1072 conservato nel Monastero benedettino della Trinit\u00e0 di Cava, dove si legge che il conte di Taranto, Petrone, dona all'abate Orso, del monastero benedettino di Taranto, un\"'Ecclesia Sancti Georgi intus in Gualdam\" con tutte le sue pertinenze.\nDa qui, per alcuni storici, la conclusione che, gi\u00e0 nell'XI secolo, intorno all'attuale Chiesa Madre di San Giorgio vi fosse un nucleo abitato.\nAltri storici, per\u00f2, datano la fondazione dell'attuale nucleo di San Giorgio tra il XV e il XVI secolo.\nInfatti, il nome di casale compare per la prima volta nei documenti nel 1522.\nLa popolazione di San Giorgio inizia a crescere rapidamente grazie a molti immigrati albanesi e a quegli abitanti che abbandonavano i casali di Belvedere e Pasone.\nLe vicende storiche di San Giorgio nel XVII secolo, sono legate soprattutto alle controversie interne della famiglia Muscettola, che crearono un effetto di rallentamento nella crescita del paese, che riprender\u00e0, poi, nella seconda met\u00e0 del XVIII secolo, quando Ferdinando IV limiter\u00e0 i privilegi feudali e proceder\u00e0 a scorporare i latifondi.\nSan Giorgio verr\u00e0 suddiviso cos\u00ec in 350 quote, e da questo ha inizio la cultura contadina (della coltivazione e degli scambi dei prodotti agricoli) che sar\u00e0 alla base dello sviluppo economico del centro.\nMa gli strascichi feudali vengono di fatto abbandonati solo nel XIX secolo; questo sar\u00e0 per San Giorgio il preludio per una forte crescita civile ed economica, che \u00e8 continuata fino ai nostri giorni.\nDall'Unit\u00e0 d'Italia a oggi.\nNel censimento del 1861, dove il Comune risulta trascritto con il nome di San Giorgio sotto Taranto, si contava una popolazione di 2024 abitanti, di questi 967 maschi e 1057 femmine. La sua guardia nazionale era costituita da una compagnia di 143 militari. \nIl 'villaggio', come riportavano i dizionari corografici italiani dell'epoca, era inserito nel circondario di Taranto e faceva parte della provincia della Terra d'Otranto, unitamente ai Comuni di Carosino, Faggiano, Leporano, Lizzano, Monteparano (comuni facenti parte dell'omonimo circondario). Nel 1865 era presente una pretura di mandamento e il territorio apparteneva alla diocesi di Taranto.\nNel 1923, San Giorgio Jonico, insieme agli altri 26 comuni del circondario di Taranto, sar\u00e0 parte integrante della nuova Provincia dello Ionio, istituita con Regio Decreto, fino al 1951.\nA San Giorgio Ionico, durante la seconda guerra mondiale, era presente un Ospedale militare secondario di guerra, dipendente dalla Direzione Ospedale militare principale di Taranto, ricavato dall'Edificio scolastico Maria Pia di Savoia, in via IV Novembre. Durante la guerra l'attivit\u00e0 didattica nella scuola fu sospesa e gli alunni vennero dislocati presso abitazioni civili requisite dalle autorit\u00e0, dove continuarono a ricevere l'istruzione scolastica. In questo ospedale venivano curati i militi feriti provenienti dalle zone di guerra. \nNel settembre del 1943, in agro di San Giorgio Ionico, (molto probabilmente in contrada Baronia) il maresciallo Badoglio parl\u00f2 agli Ufficiali del neo costituito Esercito del Regno del Sud, nato dall'armistizio, dove cerc\u00f2 di convincerli che il fascismo era definitivamente caduto.\nLa notte di Natale del 1968, papa Paolo VI, mentre transitava sul territorio sangiorgese, incontr\u00f2 brevemente la popolazione. Era proveniente dall'aeroporto di Grottaglie e si recava a Taranto, per celebrare la Santa Messa della Nativit\u00e0 tra gli operai del nuovo centro siderurgico di Taranto. A ricordo dell'avvenimento fu posta una lapide con su scritto: \nDagli anni settanta il comune, che ha sempre risentito della forte vicinanza e influenza del capoluogo, ha avuto un notevole sviluppo nell'edilizia e nell'industria (ampliamento della zona industriale), con un conseguente e ulteriore aumento della popolazione.\nSimboli.\nLo Statuto comunale della Citt\u00e0 di San Giorgio Ionico afferma che:\nMonumenti e luoghi d'interesse.\nArchitetture religiose.\nLa Chiesa di Santa Maria del Popolo.\nLa chiesa madre di Santa Maria del Popolo del XVI secolo, sede della parrocchia omonima, fu eretta su antico luogo di preghiera, forse una chiesa del X-XI secolo, in stile barocco, presenta un'unica navata con facciata neoclassica. Il frontone e il timpano sono stretti tra due campanili, uno a vela e uno a torre. L'altare centrale \u00e8 ricco di marmi policromi e, come risulta da un contratto datato 1\u00ba maggio 1776, fu costruito dai fratelli Ferrara maestri marmorari di Napoli. Anche i due altari laterali sono in marmi policromi. Degni di nota sono i dipinti sugli altari, tele di pregevole fattura risalenti al settecento, dedicate alla Madonna del Popolo, alla Vergine del Rosario, alla Vergine del Purgatorio. Il coro, opposto all'altare, ha un antico organo a canne. \u00c8 di pregevole fattura anche la scultura lignea del santo protettore San Giorgio. All'esterno, ai lati dell'ingresso principale, sono visibili due edicole dedicate ai Principi degli Apostoli (santi Pietro e Paolo). La collocazione sulla facciata principale delle statue caratterizzava anticamente l'appartenenza della chiesa e della sua comunit\u00e0 ecclesiale al rito cattolico in lingua latina. Rito che fu consigliato e poi introdotto dall'Arcivescovo Lelio Brancaccio, passato alla storia (1577-1578) perch\u00e9 cerc\u00f2, non riuscendoci, di sostituire il rito greco, di alcuni casali albanesi presenti nella sua diocesi, con quello latino. \nLa cappella adiacente alla chiesa madre ed all'annesso e pregevole oratorio del Santissimo Rosario (secolo XV) \u00e8 il monumento pi\u00f9 antico del comune, che \u00e8 venuto alla luce durante alcuni lavori di restauro.\nChiesa di Maria Santissima Immacolata (eretta fra il XIX e il XX secolo).\nLa chiesa di Maria Santissima Immacolata, sede della parrocchia omonima, fu edificata in due periodi per mancanza di fondi: tra il 1891 ed il 1930, e tra il 1932 e il 1934. Fu grazie a Rosa Robaud, nipote del beato Bartolo Longo, che si riuscirono a reperire i fondi necessari alla finalizzazione dell'opera. Lo stile \u00e8 quello neoclassico, con l'interno a tre navate e abside semicircolare. Il campanile, alto circa 20 metri, fu ultimato nel 1935, come ricorda un'incisione sotto l'alloggiamento delle campane che \u00e8 ben visibile da terra.\nFu eretta a parrocchia nel 1934, dopo la pubblicazione sulla Gazzetta Ufficiale del Regno d'Italia, del Regio Decreto 15 marzo 1934, n. 724, che riconosceva, agli effetti civili, il decreto dell'arcivescovo di Taranto, Orazio Mazzella, del 20 aprile 1933. L'erezione a parrocchia fu possibile, come ricorda una lapide all'ingresso della chiesa (lato destro), grazie al contributo dei coniugi Giuseppe Sergio e Maria Moscatelli che donarono alla curia la cifra di centomila lire. Il primo parroco fu il nipote dei coniugi Sergio, l'arciprete Mons. Cosimo Moscatelli, che ricevette la nomina a luglio del 1934 e fece il suo ingresso solenne in parrocchia il 16 agosto del 1934. \nChiesa dei Santi Patroni d'Italia.\nLa chiesa \u00e8 sede della parrocchia omonima che fu istituita nel 1986 con decreto dell'arcivescovo di Taranto Guglielmo Motolese e dedicata ai santi Francesco d'Assisi e Caterina da Siena, patroni d'Italia.\nIl progetto architettonico della chiesa \u00e8 stato realizzato dall'architetto Angelo Trani, coadiuvato dagli ingegneri Franco Festa e Domenico Mancini \nLa chiesa \u00e8 stata consegnata al culto dei sangiorgesi il 31 ottobre 2011, con la solenne consacrazione a cui ha officiato l'arcivescovo di Taranto Benigno Luigi Papa e il parroco Cosimo Campanella. Per 25 anni la chiesa e le annesse strutture parrocchiali erano state adattate all'interno di un ampio garage.\nCappella della Madonna della Croce.\n\u00c8 il luogo di culto cristiano pi\u00f9 antico della citt\u00e0. La cappella, a camera unica di circa 15\u00a0m\u00b2, \u00e8 intitolata alla Madonna della Croce. Anticamente al posto di questa struttura forse sorgeva l'antica chiesa di Santa Maria della Presentazione, di rito greco, una chiesa di cui si ha traccia in alcuni documenti della diocesi e che, secondo le testimonianze di papas Todaro Xafilo (1569), presbitero di origini albanesi, osservava sia il rito latino che quello greco. Chiesa che era in San Giorgio (Casale Belvedere) e che potrebbe essere stata demolita intorno al 1683, quando sembr\u00f2 estinguersi il rito greco. All'interno \u00e8 presente un altare a parete, una statua raffigurante la Madonna con in braccio il bambino Ges\u00f9, che reca tra le mani un globo crucigero, e due sepolture ubicate sotto il pavimento, rispettivamente dell'arciprete Pasquale Zingaropoli e di una nobil donna, Francesca Palmisano. La cappella, non pi\u00f9 adibita al culto per un lungo periodo, \u00e8 stata restaurata e restituita al culto e alla devozione popolare, per interesse di Mons. Pierino Galeone, parroco della Chiesa madre.\nPalazzi e case di interesse storico.\nLa centrale piazza San Giorgio (gi\u00e0 piazza Margherita) ha un interessante mosaico pavimentale. Nel centro storico si trovano anche alcuni palazzi nobiliari (il settecentesco palazzo Imperio, palazzo Alberini-De Siati, palazzo Alberini-Caramia), la villa Parabita e il castello dei conti D'Ayala Valva (XX secolo) con la vicina cappella del Calvario, nonch\u00e9 varie ed antiche edicole votive.\nAppena fuori dal centro abitato, in direzione Pulsano, si trova il complesso delle cave tufacee \"Le Tagghjate\", di rilevante valore antropologico per la comunit\u00e0 locale.\nSiti archeologici.\nElenco dei siti archeologici individuati nel territorio di San Giorgio Ionico\nScavo di una necropoli greca di et\u00e0 ellenistica e di parte di una villa romana di et\u00e0 imperiale, anno 1994.\nRinvenimento di una tomba con corredo arcaico, anno 1907; rinvenimento di due tombe contenenti ceramica attica e figure nere, anno 1920;\nrinvenimento di otto tombe; ceramica arcaica ed ellenistica fu recuperata fuori contesto, anno 1958; scavo sistematico di un settore di necropoli di circa 220 tombe arcaiche ed ellenistiche, anno 1990-1991.\nRinvenimento in area di frammenti ceramici a vernice nera, anno 1981; presenza di tombe manomesse da clandestini, anno 1985.\nArea con tegole, ceramiche a vernice nera, tombe a fossa rettangolare e resti di fondazione di edifici, anno 1981.\nRinvenimento di una tomba infantile con corredo funerario di et\u00e0 ellenistica, anno 1998.\nFondazioni in opera quadrata riferibili ad epoca ellenistica sovrapposte a materiali ceramici di V secolo a.C., anno 1964; presenza di tombe, anni 1926, 1930, 1934.\nTracce di frequentazione greca di et\u00e0 ellenistica, anno 1997.\nArea di necropoli saccheggiata da clandestini, anno 1994; scavo archeologico su parte di un impianto rurale greco di IV secolo a.C., anno 1994.\nRinvenimento di una tomba a fossa terragna coperta da un lastrone con una deposizione, anno 1928.\nArea con resti di abitato e tegole, anno 1981;\n'Da acquisto, sigillo cilindrico in calcedonio collegato a catena in oro, fine V o inizi IV secolo a.C., anno 1912; Masseria Amosso, fondazioni di un edificio a pianta rettangolare di grosse dimensioni, in blocchi squadrati, forse di et\u00e0 classica, anno 1981.\nTutti i reperti sono stati trasportati, catalogati e conservati al Museo archeologico nazionale di Taranto.\nSociet\u00e0.\nLingue e dialetti.\nIl dialetto locale \u00e8 il \"sangiorgese\", un dialetto salentino di variante brindisina.\nCultura.\nIstruzione.\nSono presenti tre scuole dell'infanzia pubbliche e diverse private, tre scuole elementari, una scuola media e un istituto d'istruzione superiore, sede staccata dell'ITIS \"Falanto\" di Talsano-Taranto.\nUniversit\u00e0.\nA circa 13\u00a0km, nel quartiere Paolo VI di Taranto, \u00e8 presente la II Facolt\u00e0 di Ingegneria (ora Centro Interdipartimentale \"Magna Grecia\") del Politecnico di Bari. Gli studenti, provenienti da tutta la provincia tarantina e, sovente, anche da Lecce, Bari, Brindisi, Foggia, Matera e Potenza, conseguono le seguenti lauree triennali:\n- ingegneria civile e ambientale \n- ingegneria dei sistemi aerospaziali \ne le seguenti lauree magistrali: \n- Ingegneria per l'ambiente e il territorio \n- Ingegneria Meccanica.\nInfrastrutture e trasporti.\nStrade.\nI collegamenti stradali principali sono rappresentati da (vedi):\nAeroporti.\nL'Aeroporto di Taranto-Grottaglie \"Marcello Arlotta\" dista 3,5\u00a0km dal centro cittadino ma effettua solo servizi di solo cargo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nUnione dei comuni di Montedoro.\nL'Unione dei comuni di Montedoro \u00e8 composta dall'insieme dei territori dei Comuni di San Giorgio Ionico - Carosino - Faggiano - Monteiasi - Montemesola - Monteparano - Roccaforzata - San Marzano di San Giuseppe - Sava."}
{"id": "1733377", "revid": "52076", "url": "https://it.wikipedia.org/wiki?curid=1733377", "title": "S. Moscati", "text": ""}
{"id": "1733378", "revid": "287204", "url": "https://it.wikipedia.org/wiki?curid=1733378", "title": "Galassia cometa", "text": "La galassia cometa \u00e8 una galassia a spirale nell'ammasso di galassie Abell 2667, distante 3,2 miliardi di anni luce, con una massa appena superiore a quella della nostra galassia.\nIl telescopio spaziale Hubble, grazie ad un lavoro di un team di astronomi internazionali, tra i quali Giovanni Covone dell'osservatorio astronomico di Capodimonte di Napoli, ha posizionato il proprio sguardo sull'ammasso di galassie Abell 2667 osservando la trasformazione delle strutture di una galassia mentre transita in un ammasso di galassie, il quale grazie alla forza del proprio campo gravitazionale e alla forte pressione del gas caldo e denso le fa raggiungere una temperatura che si aggira fra i 10-100 milioni di gradi e le conferisce un'accelerazione di circa 3,5 milioni di km/h.\nIl fenomeno, che \u00e8 stato osservato per la prima volta, d\u00e0 vita a una specie di coda formata da molte stelle che le danno l'aspetto di una cometa.\nJean-Paul Kneib del laboratorio d'Astrophysique de Marseille dice che la galassia in questione ha una scia estesa di noduli blu brillanti e ciuffi di stelle giovani che sono state strappate via dalle forze di marea ed ora si trovano a vagare sradicate dalla galassia madre e per questo porter\u00e0 la stessa verso un precoce invecchiamento; perder\u00e0 la maggior parte del gas e delle polveri necessari per la formazione di nuove generazioni di stelle, diventando quindi povera di gas, ma ricca di vecchie stelle rosse; il corso di questi eventi viene stimato che durer\u00e0 circa un miliardo di anni e noi ora stiamo osservando ci\u00f2 che si riferisce a circa 200 milioni di anni dall'inizio del processo."}
{"id": "1733379", "revid": "1602064", "url": "https://it.wikipedia.org/wiki?curid=1733379", "title": "Coach", "text": "Televisione.\nCoach - serie televisiva del 1989"}
{"id": "1733380", "revid": "110157", "url": "https://it.wikipedia.org/wiki?curid=1733380", "title": "S\u00e3o Jos\u00e9 (Santa Catarina)", "text": "S\u00e3o Jos\u00e9 \u00e8 un comune del Brasile nello Stato di Santa Catarina, parte della mesoregione della Grande Florian\u00f3polis e della microregione di Florian\u00f3polis."}
{"id": "1733381", "revid": "79454", "url": "https://it.wikipedia.org/wiki?curid=1733381", "title": "Coach (sport)", "text": ""}
{"id": "1733382", "revid": "128334", "url": "https://it.wikipedia.org/wiki?curid=1733382", "title": "Savoia-Marchetti S.M.89", "text": "Il Savoia-Marchetti S.M.89 era un bimotore da attacco al suolo ad ala bassa e bideriva, sviluppato dall'azienda italiana Savoia-Marchetti nei primi anni quaranta e rimasto allo stadio di prototipo.\nSviluppo del bombardiere ed aerosilurante trimotore Savoia-Marchetti S.M.84, fu il modello pi\u00f9 pesantemente armato a disposizione della Regia Aeronautica ma, bench\u00e9 rivelatosi promettente, a causa delle vicende legate alla firma dell'armistizio di Cassibile, venne prodotto solamente il prototipo.\nStoria.\nSviluppo.\nL'S.M.89 era sostanzialmente la versione bimotore dell'S.M.84. Il prototipo, che effettu\u00f2 il suo primo volo nell'autunno 1941, era stato concepito come aereo da attacco. Nel muso montava 2 cannoncini da Breda 37/54 da 37\u00a0mm e 3 mitragliatrici Breda-SAFAT da 12,7\u00a0mm, un'altra mitragliatrice da 12,7\u00a0mm era montata in postazione ventrale e manteneva la torretta dorsale con una mitragliatrice da 12,7\u00a0mm. Lo sviluppo dell'S.M.89 venne arrestato poco dopo, per l'armistizio.\nImpiego operativo.\nL'unico esemplare venne assegnato, nell'aprile 1943, alla 173\u00aa Squadriglia basata presso l'aeroporto di Cerveteri che fu incaricata di testarlo in condizioni operative. Come caccia-intercettore risult\u00f2 completamente insufficiente, vista la velocit\u00e0 modesta, la scarsa maneggevolezza e l'impossibilit\u00e0 a far quota in tempi rapidi. Risult\u00f2 per\u00f2 una discreta e stabile piattaforma di fuoco, che, se ci fosse stata la superiorit\u00e0 aerea, lo avrebbe potuto trasformare in un discreto aereo d'appoggio tattico ravvicinato."}
{"id": "1733390", "revid": "830939", "url": "https://it.wikipedia.org/wiki?curid=1733390", "title": "Procleia", "text": "Procleia () o Proclia \u00e8 un personaggio della mitologia greca. Fu una principessa di Troia.\nGenealogia.\nFiglia di Laomedonte o di Clizio, spos\u00f2 Cicno ed ebbe i figli Tenete ed Emitea.\nMitologia.\nFu la prima moglie di Cicno al tempo in cui era re di Colone nella Troade e dopo la sua morte l'ex marito si rispos\u00f2 con Filonome."}
{"id": "1733394", "revid": "287204", "url": "https://it.wikipedia.org/wiki?curid=1733394", "title": "Besame mucho", "text": ""}
{"id": "1733397", "revid": "31092", "url": "https://it.wikipedia.org/wiki?curid=1733397", "title": "Nanoreef", "text": ""}
{"id": "1733406", "revid": "426472", "url": "https://it.wikipedia.org/wiki?curid=1733406", "title": "H\u00e4sselby Strand", "text": ""}
{"id": "1733412", "revid": "1745361", "url": "https://it.wikipedia.org/wiki?curid=1733412", "title": "Clitodora", "text": "Clitodora () \u00e8 un personaggio della mitologia greca. Fu una regina dei Dardani.\nGenealogia.\nFiglia di Laomedonte, ebbe dallo zio Assaraco il figlio Capi.\nMitologia.\nClitodora, sposando re Assarco, divenne regina del popolo dei Dardani.\nDionigi di Alicarnasso \u00e8 l'unico autore che scrive di questo personaggio, mentre Apollodoro invece cita Ieromnene come moglie di Assarco e madre di Capi."}
{"id": "1733414", "revid": "798140", "url": "https://it.wikipedia.org/wiki?curid=1733414", "title": "Acquario marino", "text": "L'acquario marino \u00e8 un acquario d'acqua salata, volto a riprodurre in cattivit\u00e0 un angolo di mare o di oceano. A seconda del biotopo che si vuole ricreare, poi, serviranno attrezzature pi\u00f9 o meno complesse e costose. Principalmente sotto il gruppo acquario marino rientrano i pi\u00f9 diffusi acquari di barriera (volto a ricreare un angolo di barriera corallina, introducendo coralli e pesci esotici), acquario di soli pesci, e l'acquario mediterraneo, che come denuncia il nome \u00e8 volto a riprodurre un angolo di Mar Mediterraneo.\nLe forme di acquario marino pi\u00f9 semplici e meno costose sono quelle che ospitano solo pesci o pesci e coralli provenienti dal mar Mediterraneo. Queste due soluzioni, infatti, richiedono attrezzature che si possono paragonare, per complessit\u00e0 e costo, a quelle degli acquari di acqua dolce. In genere si consiglia di non scegliere vasche inferiori ai 70-100 litri. Altra raccomandazione \u00e8 quella di limitare il numero di pesci, e di scegliere quelli di tipo pi\u00f9 robusto.\nTipologie di acquario marino.\nRispetto alla chiusura, gli acquari si distinguono in:\nTecnica.\nPer il mantenimento di un acquario marino sono validi i seguenti metodi:"}
{"id": "1733417", "revid": "287204", "url": "https://it.wikipedia.org/wiki?curid=1733417", "title": "H\u00e4sselby-V\u00e4llingby", "text": "H\u00e4sselby-V\u00e4llingby \u00e8 un sobborgo localizzato nella parte occidentale di Stoccolma, costituente una delle 14 circoscrizioni della capitale svedese.\nGeografia fisica.\n\u00c8 composto principalmente da due zone distinte: quella di H\u00e4sselby (a sua volta composta dai quartieri di H\u00e4sselby g\u00e5rd, H\u00e4sselby strand e H\u00e4sselby villastad) e dalla zona di V\u00e4llingby. Altre parti che completano l'area sono Backlura, K\u00e4lvesta, N\u00e4lsta, R\u00e5cksta e Vinsta.\nNel 2007 la popolazione era di 61.900 abitanti su una superficie di 19.60\u00a0km\u00b2, per una densit\u00e0 media di 2,999.80 persone per km\u00b2.\nStoria.\nIl distretto \u00e8 stato creato nel 1998, dall'unione di V\u00e4llingby ed H\u00e4sselby."}
{"id": "1733420", "revid": "339392", "url": "https://it.wikipedia.org/wiki?curid=1733420", "title": "Libertarian Party", "text": ""}
{"id": "1733421", "revid": "486946", "url": "https://it.wikipedia.org/wiki?curid=1733421", "title": "Halle/Saale", "text": ""}
{"id": "1733422", "revid": "587663", "url": "https://it.wikipedia.org/wiki?curid=1733422", "title": "Correzione di gamma", "text": "Correzione di gamma, non linearit\u00e0 del gamma, codifica gamma o spesso semplicemente gamma, \u00e8 una trasformazione non lineare usata per codificare e decodificare la luminanza o i valori del tristimolo in un sistema video o fotografico. La correzione di gamma, \u00e8, nel caso pi\u00f9 semplice, definita dalla seguente legge di potenza:\ndove i valori di ingresso e uscita sono valori reali non negativi, compresi tra un minimo e un massimo determinato; nelle codifiche digitali tali estremi sono generalmente 0 e 1. Un valore gamma formula_2 \u00e8 chiamato di solito un gamma codificante, e il procedimento di codifica con la suddetta legge di potenza ad esponente minore di 1 \u00e8 chiamato compressione gamma; viceversa, un valore gamma formula_3 \u00e8 chiamato gamma decodificante e l'applicazione di tale non linearit\u00e0 mediante semplice legge di potenza espansiva, cio\u00e8 con esponente maggiore di 1, \u00e8 chiamata espansione gamma.\nDescrizione.\nLa correzione di gamma \u00e8 usata per codificare la luminanza lineare o i valori RGB in un segnale video analogico o nei valori discreti del video digitale; l'espansione gamma \u00e8 il processo inverso ed ha la sua motivazione nella non linearit\u00e0 della relazione tra corrente e tensione dei fasci elettronici dei CRT, che agiscono come un decodificatore naturale. La codifica gamma aiuta a mantenere i dati (sia analogici che digitali) in un dominio il pi\u00f9 possibile uniforme dal punto di vista percettivo.\nIn altri termini, un tubo catodico converte un segnale video in luce in maniera non lineare, a causa della suddetta relazione non lineare tra corrente elettronica e tensione accelerante. La correzione di gamma \u00e8 tesa a controbilanciare tale distorsione introdotta dal CRT.\nL'immagine che segue mostra il comportamento di un tipico schermo CRT quando i segnali sono lineari (formula_4\u00a0=\u00a01.0) (a sinistra) e (a destra) quando sono corretti in gamma (il gamma standard \u00e8 formula_4\u00a0=\u00a02.2 sia in NTSC che in PAL). Nel primo caso, l'immagine risultante sul CRT \u00e8 visibilmente pi\u00f9 scura dell'originale, mentre nel secondo caso \u00e8 molto pi\u00f9 fedele. Le telecamere e i sistemi di ripresa producono segnali corretti in gamma, cos\u00ec come lo sono tutte le trasmissioni televisive. In questo modo, vista la standardizzazione dei dispositivi di riproduzione, il sistema nel suo complesso avr\u00e0 un comportamento lineare, come mostrato in basso; se le telecamere fossero lineari, il sistema non avrebbe una risposta lineare.\nGeneralizzazione del gamma.\nIl valore di gamma \u00e8 usato in generale per quantificare il contrasto, per esempio della pellicola fotografica; rappresenta la derivata della relazione tra ingresso ed uscita in uno spazio logaritmico, cio\u00e8:\nIn altri termini il fattore gamma indica l'inclinazione della curva rappresentativa della relazione (in termini logaritmici) tra segnale e risposta.\nEssa \u00e8 consistente con la legge di potenza sopra espressa, ma applicabile anche a non linearit\u00e0 pi\u00f9 generali. Nel caso della pellicola fotografica, la non linearit\u00e0 \u00e8 chiamata curva sensitometrica o di Hurter-Driffield, dove i valori di gamma inferiori a 1 sono tipici della pellicola negativa e i valori superiori a 1 sono caratteristici delle pellicole invertibili.\nGamma standard per Windows, Mac, sRGB e applicazioni televisive.\nNella maggior parte dei sistemi informatici, le immagini sono codificate con un gamma di circa 0,45 e decodificate con un gamma di 2,2. Nei sistemi Macintosh, i valori tipici sono 0,55 e 1,8 (fino al rilascio di OS X Snow Leopard, in cui il valore gamma \u00e8 stato portato a 2.2). In ogni caso, i dati binari nei file (per esempio nel formato JPEG) sono esplicitamente codificati, ovvero i dati memorizzati sono gi\u00e0 corretti in gamma e non sono valori lineari. Questo avviene anche per i file di video, come quelli in formato MPEG. Il sistema, tuttavia, pu\u00f2 gestire anche valori lineari, nel caso in cui ci sia la necessit\u00e0 di una corrispondenza di gamma precisa a seconda del dispositivo di visualizzazione.\nLo spazio colore sRGB standard utilizzato con la maggior parte delle telecamere, computer e stampanti non usa una trasformazione nonlineare mediante la semplice legge di potenza sopra scritta, ma ha un valore di decodifica gamma vicino a 2,2 in quasi tutta l'escursione, come mostrato sulla destra. Se il valore codificato \u00e8 inferiore a 0,04045 o a un'intensit\u00e0 lineare di 0,00313, la curva \u00e8 lineare (codificata con valori proporzionali all'intensit\u00e0), cio\u00e8 con un gamma di 1. La curva tratteggiata sotto la curva rossa \u00e8 la curva standard del gamma uguale a 2,2, riportata per confronto.\nL'uscita verso monitor e televisore a tubo catodico non necessita di nessuna correzione di gamma, dal momento che i segnali video sono trasmessi o registrati in un formato che incorpora la correzione in maniera abbastanza fedele all'espansione di gamma dei CRT. Per i segnali televisivi, i valori reali del gamma sono definiti dai diversi standard (NTSC, PAL o S\u00c9CAM), e si tratta sempre di valori fissi e noti.\nLegge di potenza per monitor video.\nLa relazione con legge di potenza tra il segnale di luminanza codificata in un sistema televisivo e la reale luminosit\u00e0 risultante \u00e8 nota come gamma caratteristico.\nCon questa relazione non lineare, intervalli equidistanti nella luminanza codificata corrispondono approssimativamente intervalli uguali della luminosit\u00e0 percepita. Una migliore approssimazione della percezione si avrebbe con un valore di gamma vicino a 0,33, secondo la legge di potenza di Stevens. L'immagine che segue mostra la differenza tra una scala con un ingresso lineare, cio\u00e8 una scala di valori di luminanza codificata linearmente, e una scala con un'uscita lineare, cio\u00e8 un'intensit\u00e0 linearmente crescente (corretta in gamma).\nSulla maggior parte dei display, quello con gamma di circa 2,2, \u00e8 possibile osservare che la scala a intensit\u00e0 lineare hanno un notevole divario tra la luminosit\u00e0 percepita tra i valori di intensit\u00e0 di 0,0 e 0,1, mentre gli intervalli al limite superiore della scala sono distinguibili a fatica. La scala codificata linearmente, che ha un'intensit\u00e0 non lineare, mostra una progressione della luminosit\u00e0 pi\u00f9 regolare.\nL'intensit\u00e0 della luce \"I\" \u00e8 relativa alla tensione della sorgente VS secondo la regola:\ndove formula_4 \u00e8 la lettera greca gamma. Per il CRT di un computer CRT, formula_4 corrisponde a circa 2,2. Per coincidenza, questo porta alla scala mostrata sopra, omogenea dal punto di vista percettivo.\nPer semplicit\u00e0, si consideri l'esempio di un tubo catodico monocromatico. In questo caso, un segnale video di 0,5 (un grigio medio) risulta in una luminosit\u00e0 di circa 0,22 (un grigio piuttosto scuro). Il nero e il bianco puri (0,0 e 1,0) sono le sole tonalit\u00e0 non influenzate dal gamma.\nPer compensare questo effetto, la funzione di trasferimento inversa (correzione di gamma) \u00e8 applicata al segnale video in modo che la risposta sia lineare lungo tutta l'escursione del segnale. In altre parole, il segnale trasmesso al CRT \u00e8 deliberatamente distorto, in modo che, dopo essere stato distorto in senso inverso dal display, venga percepito correttamente. L'inverso della precedente funzione \u00e8:\ndove \"V\"C \u00e8 la tensione elettrica corretta da applicare alle piastre del cannone elettronico del CRT e \"V\"S \u00e8 la tensione elettrica effettivamente in ingresso al sensore che, in questo esempio, converte la luce in segnale. In un CRT, 1/formula_4 corrisponde a 1/2,2 o 0,45.\nUn tubo catodico a colori riceve tre segnali video, uno per ogni primario RGB. In generale, ogni colore ha il proprio gamma, formula_4R, formula_4G o formula_4B. Nei display pi\u00f9 semplici, un singolo valore di formula_4 \u00e8 usato per tutti e tre i colori.\nAltri dispositivi di visualizzazione possono avere diversi valori di gamma: per esempio, il display di un Game Boy Advance ha un gamma compreso fra 3 e 4 a seconda delle condizioni di illuminazione. Negli LCD usati dai computer portatili, la relazione tra la tensione del segnale \"V\"S e l'intensit\u00e0 \"I\" presenta una non linearit\u00e0 molto accentuata e non pu\u00f2 essere descritta con un valore di gamma costante. Questi display applicano una correzione al segnale per ottenere un gamma standard approssimativo formula_4=2,5.\nLa legge di potenza inversa, ha un'inclinazione infinita in prossimit\u00e0 dello zero, cio\u00e8 la sua derivata prima diverge nell'origine. Questo comporta problemi nella conversione da e verso uno spazio colore con correzione di gamma. Per questa ragione la maggior parte degli spazi colore definiti, come lo sRGB, definisce un segmento retto vicino allo zero e aggiunge un incremento x+K (con K costante) alla potenza cos\u00ec che la curva abbia un incremento continuo. La parte dritta non corrisponde al comportamento del tubo catodico, ma rende il resto della curva pi\u00f9 fedele all'effetto della luce ambiente. In queste espressioni l'esponente \"non \u00e8\" il gamma: la funzione sRGB, per esempio, usa una potenza di 2,4, ma sembra comportarsi come una legge di potenza con un esponente di 2,2 senza una parte lineare.\nMetodi per eseguire la correzione di gamma sui display per computer.\nPer ottenere una correzione di gamma tale da consentire una resa corretta dell'output su un display con un gamma tipico di 2,2 o 1,8 \u00e8 possibile manipolare fino a quattro elementi:\nIn un sistema correttamente calibrato, solo uno di questi elementi, il primo della catena, dovrebbe effettuare la correzione di gamma, per evitare una serie di successive correzioni a cascata. Gli stadi seguenti potrebbero dover correggere il gamma per scopi differenti, in modo che il dispositivo di uscita visualizzi i segnali con la corretta intensit\u00e0 lineare. Tutti i sistemi di codifica e correzione possono essere sovrapposti, con differenti livelli di intervento, con l'avvertenza che se effettuati in maniera scorretta il risultato finale potrebbe essere notevolmente distorto.\nIpotizzando una catena macchina fotografica \u2192 file JPEG \u2192 display, la correzione di gamma coinvolge diversi stadi:\nCoordinare tutti questi componenti tramite interfacce e valori di riferimento standard rende possibile un'appropriata configurazione del sistema.\nAlcuni semplici test.\nPer verificare se il monitor del proprio computer \u00e8 correttamente configurato ed in grado di visualizzare i dettagli delle ombre delle immagini sRGB, si dovrebbe poter percepire appena o per nulla la met\u00e0 sinistra del cerchio all'interno del quadrato nero, ma la met\u00e0 destra dovrebbe essere ben visibile.\nAltrimenti, \u00e8 possibile regolare i valori di luminosit\u00e0 e contrasto del monitor in grado di alterare la percezione del gamma sul monitor stesso.\nQuesta procedura, per\u00f2, non \u00e8 adatta per la calibrazione del colore o per tarare la corrispondenza a monitor della stampa. \u00c8 comunque utile per una regolazione approssimativa del monitor, sia per la visualizzazione di immagini sRGB, sia qualora questo spazio colore sia quello adottato come default, come succede in molti sistemi quando le immagini non abbiano profili di colore associati o incorporati.\nSu alcuni sistemi operativi con interfaccia grafica X Window System \u00e8 possibile modificare i settaggi relativi alla correzione di gamma usando il comando codice_1 per impostare il valore di gamma a 2,1. Il comando usato senza parametri, codice_2 ritorna il valore corrente. Sui sistemi Macintosh, c'\u00e8 un pannello di controllo integrato nel sistema operativo per regolare il gamma e altri parametri dello schermo. Il sistema operativo Microsoft Windows non dispone invece, fino alla versione XP) di uno strumento di calibrazione nativo. Utility di terze parti, come quelle integrate nei driver delle schede video Nvidia, o lo strumento \"Adobe gamma loader\" di Adobe, hanno la stessa funzione.\nNel cartello di test visibile sulla destra, l'intensit\u00e0 lineare di ogni sbarra \u00e8 la media delle intensit\u00e0 lineari della diffusione retinata circostante. In un sistema sRGB propriamente calibrato, i quadrati pieni e quelli retinati dovrebbero apparire della stessa luminosit\u00e0.\nFotografia.\nIl termine \"gamma\" \u00e8 stato a lungo usato in fotografia per descrivere la non linearit\u00e0 della risposta della pellicola all'esposizione. In fotografia, ci si riferisce con gamma all'inclinazione della curva sensitometrica, che \u00e8 una rappresentazione della densit\u00e0 ottica (ovvero il logaritmo dell'opacit\u00e0) dell'immagine sulla pellicola rispetto al logaritmo dell'esposizione della pellicola alla luce.\nAnsel Adams descrive il concetto di gamma, ma lo considera come \"termine di interesse e significato solo per il ricercatore e il fabbricante\", e continua:\n'7 minuti a in Ansco 47 per la Isopan' rappresentano 'la normalit\u00e0' per me. Non ho idea di quale sia il gamma reale, e non me ne preoccupo. Potrei considerare questo livello di sviluppo come risultante in Gamma = 1.0 o come sviluppo N. 9, oppure come operazione H o ogni altro simbolo che potrei scegliere. Ma perch\u00e9 dovrei introdurre un simbolo superfluo e che crea confusione per una semplice e precisa procedura? 'Isopan/Ansco 47//7 minuti' \u00e8 preciso, facilmente espresso e comprensibile come metodo per ottenere il \"mio\" negativo 'normale'.\nLa pellicola fotografica ha una capacit\u00e0 di registrare minuscole differenze nelle ombre molto superiore a quelle riproducibili poi su carta. Allo stesso modo, uno schermo video non \u00e8 in grado di mostrare tutta la gamma dinamica che una telecamera pu\u00f2 acquisire. Per questa ragione, c'\u00e8 una notevole componente artistica nello scegliere quale parte della scena registrata dovrebbe venire riprodotta. La correzione di gamma, o selezione del contrasto, \u00e8 parte del repertorio fotografico usato per regolare l'immagine riprodotta.\nTerminologia.\nIl termine intensit\u00e0 si riferisce strettamente alla quantit\u00e0 di luce emessa per unit\u00e0 di tempo e per unit\u00e0 di superficie, espressa in lux. Si osservi, tuttavia, che in molti ambiti scientifici questa quantit\u00e0 \u00e8 chiamata emissione luminosa contrapposta all'intensit\u00e0 luminosa, che \u00e8 una quantit\u00e0 differente. Queste distinzioni, tuttavia, sono largamente irrilevanti ai fini della correzione di gamma, che \u00e8 applicabile a ogni tipo di scala lineare di intensit\u00e0 normalizzata.\n\"Luminanza\" pu\u00f2 significare parecchie cose anche all'interno del contesto video:\nAllo stesso modo, la \"luminosit\u00e0\" \u00e8 talvolta applicata a diverse misure, inclusi i livelli luminosi, anche se pi\u00f9 propriamente andrebbe riferita a un attributo visivo soggettivo.\nIn mancanza del contesto, un dato valore di gamma pu\u00f2 essere sia il valore di codifica che di decodifica. Occorre fare attenzione a non invertire i due processi. In termini colloquiali, il valore di decodifica (es 2,2) viene spesso usato come se fosse quello di codifica (1/2,2 in questo caso), al posto del suo inverso, che \u00e8 il valore \"reale\" da applicare durante la codifica."}
{"id": "1733429", "revid": "767487", "url": "https://it.wikipedia.org/wiki?curid=1733429", "title": "H\u00e4sselby strand", "text": "H\u00e4sselby strand \u00e8 un piccolo quartiere situato ad ovest di Stoccolma, nella periferica circoscrizione di H\u00e4sselby-V\u00e4llingby.\nLa moderna H\u00e4sselby Strand fu principalmente edificata durante gli anni cinquanta, cos\u00ec come l'omonima stazione della metropolitana, inaugurata ufficialmente il 19 novembre 1958. La fermata di H\u00e4sselby Strand rappresenta oggi un capolinea della linea verde, e dista circa 18\u00a0km dal centro di Stoccolma."}
{"id": "1733430", "revid": "287204", "url": "https://it.wikipedia.org/wiki?curid=1733430", "title": "Hasselby Strand", "text": ""}
{"id": "1733432", "revid": "1745361", "url": "https://it.wikipedia.org/wiki?curid=1733432", "title": "Etilla", "text": "Etilla () \u00e8 un personaggio della mitologia greca. Fu una principessa di Troia.\nGenealogia.\nFiglia di Laomedonte.\nNon ci sono notizie di sposi o progenie.\nMitologia.\nEtilla, sorella di Priamo sopravvisse alla guerra di Troia e fu fatta prigioniera dagli uomini di Protesilao insieme a due delle sue sorelle (Medesicasta ed Astioche). \nIl lungo viaggio fu percorso via mare e la ragazza cerc\u00f2 di coinvolgere tutte le schiave della nave per bruciarla e riuscendo nel loro intento, costrinsero i greci attraccare alla terra pi\u00f9 vicina ed una volta stabilitisi fondarono una citt\u00e0 chiamata Scione.\nApollodoro posiziona l'evento in Italia e vicino al fiume \"Nauaethus\" e scrive che le schiave (chiamate Nauprestides) ed i greci si stabilirono l\u00ec.\nSecondo Strabone, il fiume siciliano Neaethus (una variante per \"Nauaethus\") fu chiamato cos\u00ec perch\u00e9 quando i greci che si erano allontanati dalla flotta sbarcarono li vicino e si diressero nell'entroterra per esplorare il paese, le donne troiane che erano con loro, osservarono la fertilit\u00e0 della terra e decisero di incendiare le navi per ottenere che gli uomini restassero l\u00ec."}
{"id": "1733434", "revid": "767487", "url": "https://it.wikipedia.org/wiki?curid=1733434", "title": "Acquario (acqua dolce)", "text": "L'Acquario d'acqua dolce \u00e8 un tipo di vasca per aquariofili che ospita principalmente pesci e piante provenienti da habitat quali fiumi, laghi, paludi e pozze di acqua dolce di svariate zone del mondo.\nTemperatura dell'acqua.\nL'acqua mantiene una temperatura spesso fredda in quanto i pesci che vi abitano non sono d'acqua salata. \nDurante l'estate per\u00f2 la temperatura potrebbe diventare un problema in quanto la temperatura esterna si dimostri afosa. Se l'acqua diventa calda il pesce che abita nell'acquario manifesta segni di sofferenza, il colorito si fa pi\u00f9 rosso e nel peggiore dei casi muore. Di conseguenza, soprattutto d'estate, la temperatura dell'acquario va controllata.\nNel caso che l'acquario sia di acqua calda (tropicale) allora bisogna controllare sempre d'inverno che l'acqua non subisca il raffreddamento.\n\u00c8 sempre utile procurarsi un termometro.\nL'arredo.\nCome in tutti gli acquari, l'arredo non deve essere troppo o il pesce non avr\u00e0 spazio sufficiente alla vita. L'arredo per\u00f2 occorre perch\u00e9 senza di esso il pesce rimarr\u00e0 malinconico. \u00c8 consigliabile utilizzare alghe finte perch\u00e9 con l'utilizzo di alghe vere l'acquario rischia di subire il fenomeno dell'eutrofizzazione. Se l'arredo si compra in negozi specialistici bisogna controllare che non occupi troppo spazio. Se si vuole utilizzare conchiglie od oggetti naturali come arredo urge lavarli accuratamente per non sporcare l'acqua del pesce. Non bisogna mantenere dei pesciolini in una boccia in quanto l'ambiente sia rotondo e ristretto e gli \"abitanti\" rischierebbero addirittura di impazzire."}
{"id": "1733436", "revid": "106456", "url": "https://it.wikipedia.org/wiki?curid=1733436", "title": "Viticoltore", "text": "Il viticoltore, o vignaiolo, \u00e8 chi possiede o lavora un vigneto al fine di produrre uva, da tavola o da vino, esercitando la viticoltura. Come quello del contadino, questo \u00e8 uno dei mestieri agricoli pi\u00f9 antichi. \nStoria.\nSi narra che la prima vigna ben coltivata si trovasse nell'attuale Armenia. Gi\u00e0 nella Bibbia viene spiegato come curare, trattare e suddividere le variet\u00e0 dell'uva, ad esempio evitando di accostare tra loro la varie qualit\u00e0 nei filari. \nAl tempo dei greci e dei romani aumentano nel Mediterraneo i vigneti, dalla Spagna alla Sicilia, dalle coste della Francia alla Turchia. Ad esempio, gi\u00e0 nell'\"Odissea\" di Omero, nella parte in cui si narra dell'approdo di Ulisse sulle coste tirreniche dell'Italia, viene menzionata la tecnica di spremitura dell'uva selvatica. Questa viene infatti compiuta dall'eroe mitologico greco per far stordire il ciclope Polifemo e per garantirsi la fuga e quindi la salvezza.\nDurante il Medioevo il viticoltore sviluppa maggiormente le tecniche di lavorazione dell'uva con macchinari rudimentali spesso mossi dalla forza animale soprattutto degli asini.\nNel XV secolo il viticoltore, soprattutto nel bacino del Mediterraneo europeo, affina molto la sua attivit\u00e0 in un ambito pi\u00f9 industriale, infatti in questo periodo nascono immensi vigneti e l'imbottigliamento del vino diviene una pratica comune.\nOggi la viticoltura \u00e8 diffusa un po' in tutta la zona temperata. \u00c8 degno di nota l'emergere di nuovi paesi produttori d'uva, in particolare delle Americhe e dell'Africa (Argentina, Sudafrica, Brasile, Messico, Stati Uniti), ma anche il fatto che i maestri europei dell'arte viticola abbiano sviluppato nuovi metodi di produzione affiancandoli ai metodi antichi. L'Italia, in particolare, \u00e8 per queste colture un eccellente paese.\nLa viticoltura del III millennio \u00e8 molto tecnologica, ma nelle vecchie aree rurali si usa ancora qualche metodo tradizionale. Anche l'agricoltura biologica, inoltre, ha una notevole influenza in questo campo."}
{"id": "1733449", "revid": "1226", "url": "https://it.wikipedia.org/wiki?curid=1733449", "title": "Tempio della Fortuna Virile", "text": ""}
{"id": "1733454", "revid": "416175", "url": "https://it.wikipedia.org/wiki?curid=1733454", "title": "Bi (giada)", "text": "Il bi (cinese: \u74a7; pinyin: \"b\u00ec\"; Wade-Giles: \"pi\") \u00e8 un manufatto di giada dell'antica Cina a forma di disco, utilizzato per scopi cerimoniali. I primi \"bi\" furono prodotti nel periodo neolitico, in particolare dalla cultura di Liangzhu (3400-2250 a.C.). Esempi successivi risalgono principalmente alle dinastie Shang, Zhou e Han.\nNegli antichi testi cinesi sono descritti come emblemi del rango e nel periodo neolitico vengono impiegati come oggetti rituali. I maggiori ritrovamenti dei dischi \"bi\" si sono avuti nelle tombe di defunti di rango elevato, dove sono stati trovati insieme a tubi \"cong\". La funzione ed il significato originale di questi oggetti sono ignoti, poich\u00e9 le culture neolitiche non hanno lasciato una storia scritta. Essi inoltre sono probabilmente mutati nel corso del tempo. Nelle sepolture neolitiche i \"bi\" si trovano a volte vicino allo stomaco e al torace. Tradizioni successive associano comunque il \"bi\" con il cielo ed il \"cong\" con la terra.\nSi conoscono oggi solamente un paio di casi particolari. Cos\u00ec ad esempio i \"bi\" in una sepoltura sono stati dati al defunto nella tomba per indicargli il sentiero in cielo. Questo privilegio restava riservato all'aristocrazia. In un altro caso erano stati offerti al vincitore dopo una battaglia perduta. La giada, come nel caso dei dischi \"bi\", \u00e8 stata usata durante tutta la storia cinese per indicare un individuo di grandi qualit\u00e0 morali, ed \u00e8 anche servita come importante simbolo del rango sociale.\nAspetto.\nI \"bi\" sono essenzialmente dischi piatti di giada con un foro circolare al centro. La dimensione media varia tra i 25 ed i 30\u00a0cm. Vi \u00e8 tuttavia anche un esemplare di 1\u00a0cm e alcuni con una dimensione di oltre mezzo metro. I \"bi\" neolitici sono privi di decorazioni, mentre quelli dei successivi periodi della storia cinese, come la dinastia Zhou, presentano una superficie intagliata con decorazioni sempre pi\u00f9 ricche."}
{"id": "1733457", "revid": "123293570", "url": "https://it.wikipedia.org/wiki?curid=1733457", "title": "Medesicasta", "text": "Medesicasta () o Medesicasti o Medesicaste \u00e8 un personaggio della mitologia greca. Fu una principessa di Troia.\nGenealogia.\nFiglia di Laomedonte.\nNon ci sono notizie di sposi o progenie.\nMitologia.\nMedesicasta, sorella di Priamo sopravvisse alla guerra di Troia e fu fatta prigioniera dagli uomini di Protesilao insieme a due delle sue sorelle (Etilla ed Astioche). \nIl lungo viaggio fu percorso via mare e la ragazza cerc\u00f2 di coinvolgere tutte le schiave della nave per bruciarla e riuscendo nel loro intento, costrinsero i greci attraccare alla terra pi\u00f9 vicina ed una volta stabilitisi fondarono una citt\u00e0 chiamata Scione.\nApollodoro posiziona l'evento in Italia e vicino al fiume \"Nauaethus\" e scrive che le schiave (chiamate Nauprestides) ed i greci si stabilirono l\u00ec.\nSecondo Strabone, il fiume siciliano Neaethus (una variante per \"Nauaethus\") fu chiamato cos\u00ec perch\u00e9 quando i greci che si erano allontanati dalla flotta sbarcarono li vicino e si diressero nell'entroterra per esplorare il paese, le donne troiane che erano con loro, osservarono la fertilit\u00e0 della terra e decisero di incendiare le navi per ottebere che gli uomini restassero l\u00ec."}
{"id": "1733458", "revid": "204012", "url": "https://it.wikipedia.org/wiki?curid=1733458", "title": "Medesicarte", "text": ""}
{"id": "1733459", "revid": "367445", "url": "https://it.wikipedia.org/wiki?curid=1733459", "title": "Basilica della Santissima Annunziata (Ispica)", "text": "La basilica della Santissima Annunziata \u00e8 una chiesa di Ispica (RG) Sicilia costruita dopo il terribile terremoto del 1693 che sconvolse la Sicilia orientale.\nStoria.\nDopo il terremoto che distrusse l'antico tempio presente all'interno del castello della forza (\"Fortilitium\"), anch'esso andato distrutto, fu provvisoriamente allestita una baracca di legno. Questa dopo la costruzione dell'attuale chiesa, fu intitolata a San Francesco di Paola e and\u00f2 distrutta dopo il 1791.\nLa prima pietra della nuova chiesa fu posta il 21 ottobre 1703 e i lavori durarono ininterrottamente per oltre 15 anni, grazie ai contributi di principi e dei signori del \"Fortilitium\" ed in particolare grazie al principe Francesco V Statella, allora feudatario in carica dello \"Stato di Spaccaforno\", al quale si deve anche la ricostruzione di gran parte della citt\u00e0 e delle altre chiese.\nLa consacrazione avvenne il 23 marzo 1720.\nNel gennaio del 1727 un altro sisma divaric\u00f2 l'arcata maggiore che venne rifatta per evitare il crollo. Nel 1779 iniziarono i lavori di stucco di cui tuttora \u00e8 possibile ammirarne la bellezza.\nIl 23 marzo 1869, marted\u00ec santo, cadde il prospetto della chiesa per imprudenti lavori di restauro e quindi si rese necessario presentare immediatamente il progetto della nuova facciata. Un progetto venne ideato da un fabbro locale e un altro venne in seguito fatto nel 1874 dall'ingegnere avolese Salvatore Rizza, ma la costruzione fu affidata allo scalpellino Carlo di Gregorio. I lavori durarono circa otto anni prevedendo la costruzione del campanile.\nEsterno.\nSi pensa che il disegno originario appartenga all'architetto netino Rosario Gagliardi. La prima facciata era completamente differente dall'attuale, molto simile alla cattedrale di Noto con schema a due piani, dove ai lati si ergevano due campanili raccordati da volte.\nDopo il crollo del 1869, la nuova facciata fu progettata basandosi sul Palladio e sul Vignola. Per ragioni economiche si pass\u00f2 da cinque a quattro arcate e la lunghezza della navata si ridusse (53m x 27m - 5 campate, ridotte a 47m x 29,20m (30m di altezza) - 4 campate).\n\u00c8 ripartita in tre ordini. Nel primo costituito da otto colonne binate in stile ionico poste sopra alti plinti in calcare a delimitare ciascun varco. Completano due oculi ovali con cornici e grate in corrispondenza delle entrate minori, il portale principale e incorniciato da un timpano ad arco spezzato con stemma intermedio. Separa i primi due livelli uno spesso cornicione - marcapiano con dadi aggettanti in corrispondenza della coppia di colonne binate dell'ordine superiore. Il secondo ordine, in stile corinzio, \u00e8 caratterizzato da un finestrone in vetro a sua volta delimitato da coppie di colonne binate. Due grandi vele con volute a ricciolo raccordano i due ordini, alle estremit\u00e0 sono presenti dei vasi a conca. Il terzo ordine \u00e8 la parte intermedia del timpano spezzato delle colonne binate del secondo. La finestra \u00e8 decorata con grandi rose scolpite. In un primo tempo si lasci\u00f2 aperta questa finestra centrale, per ottenere l'effetto di trasparenza del cielo azzurro, ma nel 1960 si prefer\u00ec collocare una statua dell'Annunciazione, opera di uno scalpellino locale Giuseppe Nobile. Completano decorazioni a volute, vasotti, chiude la prospettiva un frontone di piccole dimensioni, palle, pinnacoli e croce apicale.\nIl primo campanile fu costruito nella parte posteriore della chiesa, ma risultando inadatto alla propagazione del suono fu demolito e ricostruito nella parte anteriore nel lato sinistro su progetto dell'ingegnere Vincenzo Tomasi. I lavori furono iniziati e interrotti molte volte a causa dei costi di costruzione e terminarono definitivamente nel 1954 con la costruzione dell'attuale volta e la sistemazione della campana pi\u00f9 antica risalente al 1811.\nFanno ala due sezioni di loggiato risalente ai primi dell'Ottocento e fino alla fine del secolo utilizzato per la fiera di Pasqua, poi abbandonata.\nInterno.\nL'edificio \u00e8 a croce latina e la navata centrale comprende quattro arcate con volta a botte e all'incrocio del transetto si erge la maestosa cupola. Il pregio artistico della basilica \u00e8 costituito dagli stucchi del palermitano Giuseppe Gianforma, lo stuccatore pi\u00f9 importante del Settecento siciliano. Si contano 13 grandi pannelli di stucco, in basso ed alto rilievo, che decorano la navata centrale, il transetto e il cappellone. Sull'articolato cornicione si sviluppa un camminamento protetto da corrimano in ferro battuto. Lungo il soffitto delle navate laterali si articolano due teorie di cupolini, recanti assieme all'interno della cupola della crociera, una fitta trama di decorazioni geometriche, i colori predominati sono il bianco dello strucco, il blu lapislazzuli, il turchese e il verde acquamarina.\nAll'ingresso lo stemma del vescovo di Noto Giovanni Blandini raffigurante aquila bicipite coronata su cartiglio, sormontata da drappo con galero e fioccature di 12 nappe di colore verde. Sull'arco trionfale lo stemma sorretto da angeli recante l'iscrizione latina \"EGO ... PRIMOGENITA\", tratta dall'Ecclesiaste. Nei pennacchi della cupola sono raffigurati gli evangelisti coi rispettivi simboli iconografici. I grandi quadroni in alto rilievo raffiguranti l\"Adorazione dei Pastori\" e l\"Adorazione dei Magi\" nel presbiterio. Lungo gli assi delle navate le scene del Vecchio Testamento: \"Giuditta e Oloferne\", \"Gedeone col Vello\", \"Giaele e Sisara\", \"Abramo e i tre angeli\", \"Davide e Golia\", \"Abramo e Isacco\", \"Isaia e la profezia\".\nAltare maggiore.\nL'architettura della sopraelevazione segue l'andamento concavo del carino absidale. Coppie di colonne ioniche con capitelli corinzi sostengono un timpano ad arco, aggettante nella parte centrale. All'esterno due candide figure allegoriche, in alto una coppia di angeli sorregge uno stemma con simboli mariani sormontato da putto e corona, il tutto contornato da una magnifica raggiera dorata. Al centro del manufatto campeggia il dipinto raffigurante l\"Annunziata\", olio su tela, attribuzione a Vito D'Anna. Al di sopra degli scranni lignei del coro due grandi rilievi in stucco raffiguranti l\"Adorazione dei Pastori\" e l\"Adorazione dei Magi\".\nConfraternita.\nArciconfraternita della Santissima Annunziata: Sodalizio attestato presso il luogo di culto. Fondato nella primitiva chiesa di Spaccaforno nella seconda met\u00e0 del XV secolo."}
{"id": "1733460", "revid": "204012", "url": "https://it.wikipedia.org/wiki?curid=1733460", "title": "Medesicaste", "text": ""}
{"id": "1733462", "revid": "34928", "url": "https://it.wikipedia.org/wiki?curid=1733462", "title": "Osservatorio di Brera", "text": ""}
{"id": "1733464", "revid": "122207924", "url": "https://it.wikipedia.org/wiki?curid=1733464", "title": "Segnatore", "text": "Il segnatore \u00e8 un guaritore tradizionale della Garfagnana ancora diffuso nell'area fino agli anni ottanta, epoca in cui furono censiti e intervistati dallo scrittore Oscar Guidi per una ricerca poi pubblicata per la prima volta nel 1987. I segnatori sono esistiti anche in Lunigiana, mentre nella Lomellina esisteva una figura analoga denominata \"segnona\", che operava con metodi simili e su malattie simili, ma la tradizione sembra essere stata interrotta dalle segnone nate attorno agli anni venti-trenta.\nConcetto.\nLa procedura adottata dal segnatore per curare il problema del paziente, si chiama segnatura e consiste in alcuni segni (da cui il nome) fatti con la mano o con alcuni oggetti specifici sulla parte del corpo interessata dal problema, associati ad alcune formule, in genere (ma non sempre) di carattere cristiano, specifiche per le varie affezioni. La segnatura riguarda sia esseri umani che animali e viene eseguita per affezioni leggere o malattie non gravi, ma viene usata anche per problemi di natura pi\u00f9 psichica; negli animali si segnano generalmente il malocchio, le verruche (soprattutto alle mammelle) e la mastite (o \"mammite\" come \u00e8 nota localmente), si usa pi\u00f9 o meno la stessa pratica usata per gli umani, ma senza formule. La segnatura pu\u00f2 riguardare anche un terreno coltivato che si cerca di liberare dai parassiti delle coltivazioni.\nAll'epoca della ricerca di Guidi risultavano ancora in attivit\u00e0 92 segnatori, dei quali 67 donne e 25 uomini, quasi tutti ultrasessantenni, distribuiti nelle seguenti localit\u00e0: \nCaratteri generali.\nLa pratica della segnatura risente in maniera notevole dell'influenza della cultura religiosa cattolica come si rileva dalle formule, nelle quali compaiono quasi sempre figure importanti di questa religione a partire da Dio, Ges\u00f9 e Maria fino a vari nomi di santi, e preghiere cristiane vengono a volte recitate prima e dopo la segnatura; la stessa guarigione viene attribuita dalla maggioranza dei segnatori alla fede in Dio o alla Provvidenza divina e il fattore religioso \u00e8 ritenuto fondamentale dalla maggioranza dei segnatori.\nD'altra parte mescolati a elementi cristiani ci sono altri elementi che cristiani non sono: ad esempio la maggior parte dei segnatori sostiene che la guarigione, oltre che alla fede in Dio, \u00e8 dovuta anche alla fede nelle segnature. Se il segno pi\u00f9 tracciato durante le segnature \u00e8 la croce, un altro segno molto usato \u00e8 il cosiddetto \"gruppo di Salomone\" cio\u00e8 la stella a cinque punte, un simbolo molto usato dagli occultisti dei secoli passati e oggi simbolo identificativo del neopaganesimo. Inoltre una minoranza di segnatori sostiene che la religione non c'entra con le guarigioni (ma comunque nessuno o quasi sostiene di avere poteri paranormali), non usano formule, e non tramandano la pratica alla vigilia di Natale, ma in un giorno qualsiasi. Infine sembra che la segnatura sia messa in rapporto anche alle fasi della Luna: in particolare se la Luna \u00e8 calante, la segnatura fa regredire la malattia.\nLa trasmissione da una persona all'altra delle pratiche (sia la parte gestuale che le formule) avviene generalmente la notte di Natale, in casa oppure in chiesa durante la messa di mezzanotte, ma in altri casi pu\u00f2 avvenire in un giorno qualunque, verbalmente o scrivendo le formule su un foglietto che poi viene bruciato.\nI segnatori in genere preferiscono tramandare la pratica a familiari o conoscenti, comunque a persone di cui si fidano e che reputano serie. In alcuni casi la trasmettono ad una sola persona perch\u00e9 ritengono di perdere i poteri se fanno altrimenti, oppure ad una donna di famiglia, oppure a qualcuno che abbia le caratteristiche giuste per essere ritenuto un buon segnatore, cio\u00e8 essere \"settimino\" (individuo nato al settimo mese o ultimo di sette fratelli) e nato nella notte di Natale. I nuovi segnatori generalmente iniziano lentamente imitando i vecchi, ma ci sono casi di segnatori che sostengono di aver iniziato da soli e improvvisamente. Le formule non si possono tramandare a chiunque perch\u00e9 il segnatore perderebbe i propri poteri per un anno, insieme a chi gliele ha insegnate e a chi le ha apprese da lui. Pi\u00f9 formule un segnatore conosce e pi\u00f9 \"potente\" o autorevole sembra essere.\nGeneralmente si fa solo una segnatura, oppure due se il paziente comincia a guarire; a volte invece se ne fanno parecchie senza un numero determinato; altre volte sono tre, al mattino, al pomeriggio e alla sera, oppure in tre giorni diversi. La segnatura pu\u00f2 essere fatta anche a distanza di alcuni chilometri (sia per uomini che per animali) se si conosce il nome del paziente o se ne ha una foto o un indumento; qualcuno lo fa anche per telefono, facendo poggiare la cornetta sulla parte colpita, altri segnano a distanza praticando su una persona e facendo il nome del vero malato.\nPatologie comuni.\nFuoco di Sant'Antonio.\nIl fuoco di Sant'Antonio \u00e8 il nome popolare dell'Herpes zoster, localmente noto anche come \"foco sagro\", \"disagro\" o \"foco salvatico\". Secondo i segnatori, se la patologia si presenta contemporaneamente in due diverse parti del corpo, queste devono essere \"segnate\" da due segnatori diversi; inoltre la mancata segnatura porta all'accrescimento dell'herpes per tredici giorni e i suoi sintomi permangono per nove mesi lunari. Sembra che tra gli stessi medici della zona ce ne siano alcuni che consigliano di farsi \"segnare\" questa patologia.\nI metodi di segnatura sono due: uno pi\u00f9 \"cristiano\" che prevede l'uso di tracciare dei segni di croce (ma anche circolari) sulla parte interessata o intorno ad essa con la mano destra bagnata di acqua benedetta o con crocifissi, medaglie o anelli preferibilmente d'argento. Le formule associate sono composte di due-tre versi che invocano la benedizione e/o la guarigione del paziente da parte di Dio, della Vergine e di Cristo.\nL'altro metodo ha un carattere pi\u00f9 \"profano\" e segue il principio analogico per cui il \"fuoco si scaccia col fuoco\": prevede l'uso di tracciare dei segni di croce, di cerchio o di stella a cinque punte (nota localmente come \"gruppo di Salomone\") intorno alla parte interessata con pezzi di brace appena tolta dal fuoco o candele accese o piccoli pezzi di legno (anche di olivo benedetto) ai quali si \u00e8 dato fuoco con un fiammifero o con la fiamma di un fornello. Le formule associate sono composte di tre versi ma non fanno riferimento a elementi della religione cattolica, bens\u00ec chiamano in causa direttamente il \"foco sacro\" affermando che com'esso ha seccato gli elementi della natura (o monti o fossi), ora sar\u00e0 esso ad essere seccato dall'elemento caldo applicato alla parte.\nVerruche o porri.\nLe verruche, volgarmente dette \"porri\", vengono distinti dai segnatori in maschi e femmine e il segnatore pu\u00f2 guarire solo quelli del suo stesso sesso. Il paziente non deve guardare i porri dopo la segnatura, per questo \u00e8 pi\u00f9 facile che guariscano gli animali degli esseri umani. La segnatura ha un effetto migliore quando la luna \u00e8 calante, viceversa se \u00e8 crescente l'effetto \u00e8 opposto e la verruca peggiora (\"cresce\"). Le verruche vengono trattate in base a diverse procedure, delle qual la pi\u00f9 comune \u00e8 tracciare tre segni di croce o di pentacolo (un gruppo di salomone iscritto in un cerchio) su ogni verruca con l'indice della mano destra (anche bagnato di acqua benedetta) o con crocifissi, medaglie o anelli, oppure con un pezzetto di un ciocco di legno bruciato durante la notte di Natale. Le formule associate sono composte di due-tre o quattro versi che invocano la benedizione e/o la guarigione del paziente da parte di Dio, della Vergine (invocata anche come Maria), di Cristo, di San Giuseppe, la Trinit\u00e0 e un santo non identificato (perch\u00e9 tenuto segreto dalla segnatrice intervistata).\nIn alternativa esistono dei metodi diversi che generalmente non prevedono l'uso di formule ma sono quasi tutti accomunati dal contatto tra le verruche e degli oggetti che poi devono essere nascosti o abbandonati. Gli oggetti che devono essere posti a contatto delle verruche variano in base alla localit\u00e0 e al segnatore: possono essere steli di una pianta erbacea particolare ma ignota che viene chiamata \"erba dai cento nodi\" (ma Guidi ritiene che si tratti di una specie molto comune), steli di giunco, fagioli (freschi o secchi), stuzzicadenti, chicchi di grano o di granturco, grani di sale, cordini annodati, un bastone, spicchi di mela; nei casi della mela e dei giunchi il segnatore pronuncia anche una breve formula nella quale si associa la scomparsa della verruca al marcimento dell'oggetto usato.\nAltri metodi ancora sono: tracciare segni di croce sulla verruca con l'indice della mano destra bagnato dall'acqua prelevata da tre fonti diverse; sotterrare dei rametti di salice lungo un fosso pieno d'acqua in movimento pensando alla persona malata; e infine il metodo della \"mano talpata\", che consiste nel carezzare e pizzicare le verruche con la mano da parte di individui che da piccoli sono stati sottoposti ad una prova particolare: stringere con la mano una talpa fino ad ucciderla.\nI metodi seguiti per guarire i porri degli animali (specie quelli che crescono sulle mammelle delle vacche) sono gli stessi usati per gli esseri umani, ma esiste una variante che prevede l'uso del sangue mestruale della segnatrice.\nErisipela.\nL'erisipela, nota generalmente in zona come \"visibula\" o \"visibola\" o pi\u00f9 sporadicamente come \"desibola\", \"desibula\", \"disibola\", \"visipila\", \"risipila\", \"disipila\" e \"mal del rospo\", viene trattata con il contatto sulla parte colpita di un oggetto d'argento, mentre l'oro \u00e8 considerato inefficace (ma in alcune localit\u00e0 si segna invece con un anello d'oro e uno d'argento in successione). L'oggetto pu\u00f2 essere un anello, un crocifisso, una medaglia, ma anche un bracciale o un orologio, e viene usato prima per accertarsi che si tratta di erisipela constatando se l'oggetto rimane attaccato alla parte malata e poi generalmente usato per tracciare segni a croce, circolari o a \"gruppo di Salomone\" sulla parte stessa. In alcune localit\u00e0 invece di questi oggetti si usano pezzi di ciocco bruciato la notte di Natale oppure l'indice della mano destra bagnato o meno d'acqua benedetta o d'acqua di tre fonti o addirittura di saliva. In un caso intorno alla parte malata viene disegnato un volto umano con un bastoncino d'inchiostro.\nLe formule associate sono composte di due-tre versi che invocano la benedizione e/o la guarigione del paziente da parte di Dio, Maria (invocata anche come Madonna), Ges\u00f9, Spirito Santo, Trinit\u00e0, Santa Apollonia, San Benedetto. Una particolarit\u00e0 di queste formule \u00e8 l'appellativo associato alla malattia, che viene chiamata \"disibola trionfale\" o \"disibola volante\". Le formule sono poi seguite da varie preghiere cristiane (Pater, Ave, Gloria: Padre Nostro, Ave Maria e Gloria al Padre) e in alcuni casi da impacchi fatti di foglie di sambuco imbevute di panna di latte di vacca o di pecora da mettere sulla parte malata.\nMaglia.\nLa maglia o macchia o ulcera dell'occhio sembra essere un leucoma causato da cheratite o da sindrome di Posner-Schlossmann o da un semplice corpo estraneo. Come gi\u00e0 nel caso dei porri, anche le maglie vengono distinte dai segnatori in maschi e femmine e il segnatore pu\u00f2 guarire solo quelle del suo stesso sesso. Viene trattata con segni di croce tracciati con medaglie d'argento (ma anche d'oro) o col pollice destro bagnato di saliva.\nUn altro metodo consiste nello spruzzare nell'occhio colpito delle gocce di una qualche sostanza, che pu\u00f2 essere il sangue del segnatore fatto uscire bucandosi un dito, oppure acqua messa in un piatto a cui \u00e8 stato aggiunto (in un caso tracciandovi una croce) del sale (o altre sostanze non identificate) e poi spruzzato sull'occhio intingendovi la mano destra del segnatore, mentre ci\u00f2 che avanzato nel piatto viene buttato nel fuoco.\nOrzaiolo.\nL'orzaiolo e il calazio (spesso confuso col primo) vengono trattati con segni di croce con anello d'argento o corona del rosario, oppure mimando l'atto di cucire l'occhio malato con in mano ago e filo, oppure facendo appoggiare l'occhio malato all'imboccatura di una bottiglia d'olio e facendo guardare al paziente il fondo per un po' di tempo. Secondo una credenza, l'orzaiolo pu\u00f2 essere causato da una maledizione lanciata da una donna incinta (pronunciando a bassa voce la frase \"ti venisse un orzaiolo\"), nel caso che il padrone di casa non le offra del cibo che l'attira particolarmente.\nBruciature.\nL'ustione, localmente nota anche come \"foco domestico\" (per contrapposizione al \"foco salvatico\", cio\u00e8 l'Herpes zoster) viene trattata con segni di croce o circolari con la mano destra (in un caso con il pollice bagnato di saliva), o con medaglie d'argento o con la corona del rosario, o con anelli d'oro e d'argento in successione, oppure ancora alitando intorno all'ustione. Le formule associate sono composte di 2-4 versi che invocano la benedizione e/o la guarigione del paziente da parte della Madonna, di Ges\u00f9, della Trinit\u00e0 e di San Lorenzo, con un verso particolare che recita \"carne cotta ritorni cruda\".\nDolori.\nPer mal di denti, mal di pancia e dolori in genere si usa il trattamento pi\u00f9 comunemente usato anche per altre malattie, cio\u00e8 segni di croce tracciati con medaglie d'argento o anello matrimoniale.\nPer mal di testa e dolore alle arcate sopraccigliari (localmente noto come \"mal del ciglio\" o \"ciglio solare\") si utilizza un'accetta o altro strumento tagliente da passare sulla parte dolorante (variante: l'accetta viene infissa in una zolla di terreno con erba e il tutto posto sulla parte interessata).\nIn caso di mal di stomaco, segnatore e paziente devono stendere in aria un grembiule o una cintura che per tre volte viene misurata con l'avambraccio dal segnatore e poi stretta attorno alla vita del segnato.\nGli strappi nella regione lombo-sacrale (localmente noti come \"sinistri\") vengono invece trattati senza la presenza fisica del paziente. Infatti, una volta noto il nome del sinistrato, viene messo sul fuoco un barattolo pieno d'acqua, al quale sono aggiunti due pezzi di stelo di paglia o grano (senza nodi) disposti a croce e alcuni ingredienti segreti. Quando l'acqua inizia a bollire il contenuto viene versato in un piatto che a sua volta viene posto sul davanzale di una finestra rivolta a occidente; al calar del sole il segnatore pronuncia una formula guardando il contenuto del piatto, per poi ritirarlo dal davanzale al sorgere del sole. In una variante il contenuto viene gettato nel fuoco una volta ritirato dal davanzale, in un'altra quando il contenuto viene rovesciato sul piatto, vi si mette sopra anche il barattolo capovolto e su questo si pongono due rametti di olivo benedetto disposti a croce, depositando il tutto in un qualunque luogo della casa finch\u00e9 il \"sinistro\" non scompare.\nAltre patologie.\nAltre patologie \"curate\" dai segnatori sono l'itterizia, le emorragie da ferite e dal naso, le cosiddette \"lenticchie\" (piccole macchie bianche sottocutanee), le parassitosi (elmintiasi, ossiuriasi, ascaridiasi), volgarmente note come \"vermi\" o \"bachi\", la dermatite seborroica, nota anche come \"crosta del latte\" e localmente come \"lattime\".\nIn tutti questi casi si interviene con l'uso comune di tracciare segni di croce con la mano destra o medaglie d'argento o anelli matrimoniali o corona del rosario sulla o intorno alla parte interessata (il fegato nel caso dell'itterizia, il ventre e la testa nel caso delle parassitosi).\nLa formula usata per la dermatite seborroica \u00e8 molto simile a una di quelle a carattere \"profano\" usate per il fuoco di Sant'Antonio, mentre in quella usata per la parassitosi si enumerano i giorni della Settimana Santa fino a Pasqua.\nUn caso particolare \u00e8 la segnatura dell'ernia, attestata nel 1930 e oggi probabilmente scomparsa. In questo caso si spaccava in quattro una pianta giovane di noce nel senso della lunghezza e attraverso di essa ci si faceva passare il paziente in giorni e ore precise, con formule e segni specifici. Il trattamento proseguiva fino alla guarigione della persona, dopo di che la pianta poteva essere usata per un altro trattamento; se per\u00f2 il primo malato non fosse ancora guarito, il secondo che fosse passato attraverso la pianta spaccata avrebbe preso su di s\u00e9 anche l'ernia del primo.\nMalattie dell'anima.\nPaura.\nLa paura (in special modo nei bambini) viene trattata otto giorni dopo aver ricevuto lo spavento che l'ha provocata, mediante l'infuso di una pianta detta \"erba della paura\" (Stachys recta); la segnatrice immerge le mani in tre catinelle contenenti questo liquido, quindi passa a frizionare delicatamente braccia e gambe del bambino, dopodich\u00e9 con la mano destra fa un segno di croce sulla sua testa pronunciando una formula (ignota).\nMalocchio.\nAll'epoca della ricerca di Guidi, la segnatura del malocchio (o \"maldocchio\", come \u00e8 pi\u00f9 comunemente noto in zona) era la pratica pi\u00f9 diffusa in Garfagnana, tanto che era nota anche fra la gente comune. Il malocchio pu\u00f2 essere trasmesso direttamente dal \"maldocchiatore\" alla vittima, oppure indirettamente attraverso oggetti, generalmente indumenti, ma anche soprammobili o il pane. Secondo alcuni segnatori, il malocchio pu\u00f2 essere tolto a distanza se si conosce il nome della vittima o se si ha un suo indumento intimo. Inoltre, il malocchio pu\u00f2 essere tolto solo se \"maldocchiatore\" e segnatore sono dello stesso sesso, altrimenti bisogna tenere un indumento, del sesso richiesto, sollevato sulla testa della vittima.\nSi ritiene che il \"maldocchiatore\" possa essere: una persona gelosa, una persona invidiosa, una persona innamorata ma respinta, una persona cattiva, una persona con la vista \"pi\u00f9 forte\" o con la vista \"potente\" o ancora con l'occhio \"cattivo\" o \"porcino\", una donna rimasta incinta per lussuria. In alcuni casi il \"maldocchiatore\" pu\u00f2 essere una madre (verso i propri figli), uno zio (verso i propri nipoti) e addirittura un prete. Non \u00e8 detto per\u00f2 che il malocchio sia causato sempre e solo da un essere umano; si pensa infatti che anche passare sotto un noce possa causarlo, sia agli animali che ai ragazzi. La \"maldocchiatura\" sarebbe un atto generalmente involontario, ma in alcuni casi potrebbe essere deliberato.\nIl \"maldocchiatore\" non \u00e8 tale fin dalla nascita, ma acquisirebbe le sue facolt\u00e0 col passare del tempo, generalmente a causa del diavolo o di altri esseri malvagi non ben specificati, ma anche voltandosi a guardare l'altare mentre esce dalla chiesa.\nLe vittime del malocchio tra gli esseri umani sono soprattutto i bambini, raramente gli adulti, mentre tra gli animali domestici sono soprattutto mucche e pecore ad essere colpite.\nI sintomi del malocchio negli esseri umani sarebbero di natura fisica, come l\"'aggruppamento\" (\"intreccio\") dei capelli, e di natura psichica come il nervosismo, l'inappetenza, la svogliatezza, il pianto, l'insonnia, e un pi\u00f9 generico \"sentirsi morire\". Negli animali invece il malocchio causerebbe anomalie riscontrabili sulle mammelle (mastite) o durante la mungitura (l'animale non d\u00e0 pi\u00f9 latte, o la d\u00e0 misto a sangue, o d\u00e0 solo sangue) o durante la produzione di formaggio (il latte non caglia).\nLa verifica della presenza del malocchio in una persona viene attuata con un metodo molto conosciuto, che consiste nel mettere un po' d'acqua in un piatto bianco (per altri non ha importanza il colore), porre il piatto sopra la testa della persona da esaminare (senza appoggiarlo), aggiungervi tre gocce d'olio (o una sola o un numero vario) facendole gocciolare dal mignolo della mano destra oppure direttamente dalla bottiglia o ancora da un cucchiaio nel quale \u00e8 stato messo anche un rametto d'olivo con un filo da cucito intorno e bruciato con la fiamma di una candela, e osservarne il comportamento: se le gocce rimangono integre non c'\u00e8 malocchio, se si disintegrano il malocchio \u00e8 presente. Alcuni segnatori aggiungono all'acqua anche tre carboni tolti dal fuoco e in quel caso la persona esaminata deve fissare lo sguardo su di essi, altri mettono due foglie di olivo benedetto in croce e le bruciano con una candela benedetta a Candelora, altri ancora aggiungono all'acqua tre foglie di olivo benedetto o di palma benedetta. Il contenuto del piatto viene poi gettato nel fuoco (ma se \u00e8 stato usato il metodo del rametto d'olivo, il contenuto del piatto va gettato nell'acquaio e quello del cucchiaio nel fuoco).\nUna volta verificata la presenza del malocchio, si passa al trattamento, il cui metodo pi\u00f9 comunemente usato dai segnatori consiste nel tracciare per tre volte col mignolo destro una croce sull'acqua contenuta nel piatto usato per verificare se c'\u00e8 il malocchio, e pronunciare per tre volte una breve formula di benedizione, gettando poi il contenuto nel fuoco. Altri metodi prevedono il tracciare segni di croce sulla testa della vittima con la mano, con medaglie, con anelli matrimoniali; oppure cucire tre granelli di sale sulla camicetta della bambina colpita e poi gettarla nel fuoco dopo otto giorni.\nCi sono metodi per costringere il \"maldocchiatore\" stesso a intervenire per togliere il malocchio. Se infatti si mette a bollire in acqua un indumento della vittima, in genere la canottiera, talvolta rigirandola con una rocca da filato, per analogia il maldocchiatore si sente \"bollire\" e trafiggere la pancia ed \u00e8 costretto a recarsi nel luogo dove si esegue la bollitura e a benedire la vittima con la formula \"Dio ti benedica\". Nel caso degli animali, \u00e8 capitato che si sia messo a bollire un ciuffo di peli di un toro particolarmente nervoso e che sia comparso il \"maldocchiatore\" venuto a benedire il toro per sciogliere l'incantesimo, oppure che un maiale particolarmente duro a morire, nonostante i colpi di pistola esplosi in testa, abbia causato l'arrivo del \"maldocchiatore\" che ha ucciso l'animale semplicemente gettandogli addosso un panno di lana (atto che evidentemente ha sciolto l'incantesimo).\nPu\u00f2 capitare che il \"maldocchiatore\" stesso, recandosi in una casa o una stalla che non \u00e8 intenzionato a colpire neanche involontariamente, pronunci la formula \"Sant'Antonio benedica questo luogo\" per immunizzarlo dal proprio malocchio.\nRimedi preventivi contro il malocchio da parte delle potenziali vittime sono braccialetti o collane di perline rosse, oppure il gesto della \"castagna\" (compiuto incrociando il pollice e l'indice di una stessa mano).\nStregoneria.\nLa stregoneria sarebbe simile al malocchio, ma molto pi\u00f9 rara e pu\u00f2 portare alla morte. Secondo alcuni, rientrerebbero tra i casi di stregoneria \"maldocchiare\" volontariamente, trafiggere con spilli delle figurine di vario materiale rappresentanti la vittima, introdurre all'interno del guanciale della vittima \"oggetti di stregoneria\" come corone di piume (che aggravano la vittima man mano che crescono, causandone la morte quando si chiudono) o di materiale sintetico, pezzi di corda, unghie umane e animali, zampe di gatto o di altro animale, scarpe.\nI procedimenti usati per trattare la stregoneria sembrano essere simili a quelli usati per il malocchio (per esempio, la bollitura dei panni e l'uso della rocca da filato).\nParassiti delle coltivazioni.\nEsistono o sono esistiti metodi di segnatura per combattere l'infestazione da parassiti (insetti e bruchi) delle coltivazioni, eseguiti spesso da preti. Nel caso dei bruchi, oltre alla segnatura, si procedeva anche a legare insieme tre grossi esemplari, pronunciare su di loro delle maledizioni in nome della Trinit\u00e0 e trascinarli dalla coltivazione ai rovi: questo avrebbe costretto per analogia gli altri bruchi a seguirli e a liberare il terreno coltivato.\nBibliografia.\nCamangi F., Stefani A. (2003) - \"Le piante nella magia e superstizione: esempi nella tradizione popolare della Toscana.\" In: \"Paralleli e Meridiani.\" Ist. Storico Lucchese. Anno I (2): pp.29-39 (http://pico.sssup.it/files/allegati/2003_3742.pdf)."}
{"id": "1733465", "revid": "81103", "url": "https://it.wikipedia.org/wiki?curid=1733465", "title": "Pico-Reef", "text": "Il Pico-Reef (o \"Picoreef\") \u00e8 un acquario di barriera, un tipo di Nanoreef con un litraggio di limitatissime dimensioni (inferiore a 20 litri).\nIn linea di massima non sono molto diversi da grossi acquari di barriera, dimensioni a parte, se non per quanto riguarda i sistemi di filtraggio e le caratteristiche dei suoi abitanti.\nAll'interno dei \"picoreef\" solitamente sono ospitati pochissimi animali scelti tra quelli che si adattano meglio a situazioni di spazio ristretto, di nulla riproduzione, che non necessitano di somministrazioni di mangime, vivendo per lo pi\u00f9 di luce. Il filtraggio \u00e8 esclusivamente di tipo biologico e come substrato per i batteri vengono sfruttate tutte le superfici, sia delle rocce che della sabbia sul fondo.\nStrutturazione.\nL'equilibrio biologico di queste vasche \u00e8 precario ed instabile, date le ridotte dimensioni; qualsiasi errore o trascuratezza porta in breve tempo a situazioni difficili da gestire. Le sostituzioni periodiche d'acqua sono frequenti, ed \u00e8 preferibile usare acqua distillata per la sua preparazione, cos\u00ec come per reintegrare l'acqua evaporata.\nSicuramente meno costoso e meno impegnativo di un grosso acquario di barriera, d\u00e0 egualmente grosse soddisfazioni.\nAllestimento.\nTecnicamente la differenza tra un nanoreef e un picoreef \u00e8 sostanziale.\nNel primo si possono utilizzare alcuni accessori che per un discorso di ingombro, non sono possibili nei picoreef, ed in secondo luogo data l'instabilit\u00e0 generale del piccolo sistema, non sar\u00e0 possibile inserire alcun pesce in vasca ma ci si limiter\u00e0 ad un bel corallo ed eventualmente qualche altro piccolo invertebrato.\nLa gestione consona alla filosofia dei \"picoreefer\" \u00e8 quella naturale, metodo che prevede l'inserimento di una roccia viva di buonissima qualit\u00e0 adatta alla dimensione ed il litraggio. La sabbia potr\u00e0 essere inserita solo in seguito e comunque un sottile strato, in maturazione essa pu\u00f2 essere infatti causa di inquinamento.\nCome accessori, solo un riscaldatore e una pompa di movimento, ed ovviamente la cosa pi\u00f9 importante un buon sistema di illuminazione, ricordandosi che la luce \u00e8 la fonte di vita pi\u00f9 importante per gli acquari di barriera."}
{"id": "1733466", "revid": "31092", "url": "https://it.wikipedia.org/wiki?curid=1733466", "title": "Picoreef", "text": ""}
{"id": "1733470", "revid": "204012", "url": "https://it.wikipedia.org/wiki?curid=1733470", "title": "Ichetaone", "text": ""}
{"id": "1733480", "revid": "125850804", "url": "https://it.wikipedia.org/wiki?curid=1733480", "title": "Circoscrizioni di Ferrara", "text": "In seguito all'entrata in vigore della legge n. 42/2010, che ha soppresso le circoscrizioni nei comuni con meno di 250.000 abitanti, tali organismi a Ferrara non sono pi\u00f9 presenti. \nIn sostituzione di esse sono state create le \"Delegazioni\", strutture di supporto agli abitanti dei quartieri, che tuttavia, a differenza delle circoscrizioni, non sono composti da rappresentanti eletti dai cittadini.\nStoria ed evoluzione delle circoscrizioni.\nPrima della soppressione le circoscrizioni del comune di Ferrara avevano subito diverse modifiche nel corso degli anni, in particolar modo per quanto riguarda il loro numero e i territori da amministrare. In particolare:\nSituazione sino al 2008.\nSino al 2008 a Ferrara erano presenti otto circoscrizioni che suddividevano il territorio comunale e la periferia in distinte aree urbane. Di seguito sono indicate le precedenti circoscrizioni e i relativi quartieri (se presenti):\nSituazione dal 2009.\nDopo la riorganizzazione attuata nel 2009, l'area urbana di Ferrara \u00e8 ora cos\u00ec suddivisa:\nPopolazione.\nI dati risalenti al 2008 dimostrano una sempre maggiore crescita di popolazione iscritta all'anagrafe di Ferrara. Di seguito sono elencate le circoscrizioni con relativo numero di abitanti:\nSi \u00e8 verificato un aumento del + 0,7% rispetto al 2007 portando la popolazione al 31 dicembre 2008 a 134.464 abitanti dei quali 62.789 maschi e 71.675 femmine. Aumenta anche il numero di cittadini stranieri iscritti all'anagrafe del comune che raggiungono le 8.121 unit\u00e0 delle quali 3.505 maschi e 4.616 femmine.\nL'ammontare della popolazione residente al 1\u00ba gennaio 2012 \u00e8 di 135.444 abitanti, cos\u00ec suddivisi:\nSi \u00e8 verificato un aumento dello 0,8% rispetto al 2010, comprendente 63.253 maschi e 72.191 femmine. Il numero di cittadini stranieri iscritti all'anagrafe cresce del 9,03% raggiungendo le 11.581 unit\u00e0 delle quali 4.901 maschi e 6.680 femmine.\nCollegamenti esterni.\nSito del Comune di Ferrara"}
{"id": "1733487", "revid": "709565", "url": "https://it.wikipedia.org/wiki?curid=1733487", "title": "Starlight (Marvel Comics)", "text": "Starlight, il cui vero nome \u00e8 Tania Belinsky (Belinskaya), \u00e8 un personaggio dei fumetti, creato da Steve Gerber (testi) e Sal Buscema (disegni), pubblicato dalla Marvel Comics. La sua prima apparizione \u00e8 in \"The Defenders\" (prima serie) n. 35 (maggio 1976), come terzo Guardiano Rosso. Assume l'identit\u00e0 di Starlight in \"Quasar\" n. 19 (febbraio 1991), scritto da Mark Gruenwald e disegnato da Greg Capullo.\nBiografia del personaggio.\nStarlight \u00e8 il nome adottato dal neuro-chirurgo Tania Belinsky, dopo aver abbandonato l'identit\u00e0 segreta di Guardiano Rosso ed aver acquisito superpoteri in seguito all'esposizione a radiazioni nucleari causate da Presenza (Sergei Krylov). I due rimasero insieme in diverse avventure. Mentre cercavano di uccidere Quasar e Eon, si scontrarono con Fante di cuori e i Fantastici Quattro. Presenza si perse nella Zona Quantica, mentre Starlight fu catturata dal quartetto di supereroi.\nI due russi si ritrovarono poi in Khystym, ma la mente di Presenza era stata stravolta dalla forza della propria energia. Starlight, controllata mentalmente da Presenza, fu inviata a catturare due eroine sovietiche: Vedova Nera e Stella Nera (che in realt\u00e0 era la figlia di Presenza). Quando le tre donne lottarono, Starlight ebbe la peggio e fu imprigionata nella dimensione Darkforce, dove il controllo mentale di Presenza non riusciva ad arrivare. Starligh riusc\u00ec quindi a riacquistare la propria volont\u00e0 e torn\u00f2 dall'uomo per aiutarlo a ritornare in s\u00e9.\nDopo l'uccisione del figlio, Vanguard, ad opera di Quasar, Presenza, trasformatosi in una particella di energia, penetr\u00f2 nel corpo di Vanguard e consum\u00f2 quasi tutto il proprio potere per ridargli la vita. Dopo diversi mesi di recupero, Presenza, sempre affiancato da Starlight, ritorn\u00f2 in Russia per mettere in atto un piano ambizioso: sprigionare radioattivit\u00e0 sulla popolazione e trasformare tutti in esseri radioattivi sotto il suo controllo.\nPresenza riusc\u00ec ad asservire anche la Guardia d'Inverno e i Vendicatori, che stavano investigando sulla strana concentrazione di radioattivit\u00e0 sul territorio sovietico. Solo Thor e Firebird rimasero immuni, grazie ai loro superpoteri. Con l'aiuto del Suo martello, Thor fu in grado di assorbire quasi tutta l'energia vitale di Presenza, riducendolo in fin di vita; accett\u00f2 comunque di risparmiarlo, accogliendo le suppliche di Starlight, che in cambio riport\u00f2 alla normalit\u00e0 gli eroi che erano stati colpiti dalle radiazioni.\nDopo un periodo di prigionia, Presenza e Starlight affiancarono i Vendicatori contro il criminale Kang e Starlight entr\u00f2 a far parte del gruppo dei Difensori."}
{"id": "1733488", "revid": "1573940", "url": "https://it.wikipedia.org/wiki?curid=1733488", "title": "Sarothrura", "text": "Sarothrura \u00e8 un genere di uccelli della famiglia dei Sarotruridi.\nQuesto genere \u00e8 ristretto a sette specie diffuse in tutta l'Africa subsahariana e a due specie che vivono in Madagascar. Il nome comune inglese di questi animali, \"flufftails\", si deve alla breve coda che presenta delle strane piume soffici. Tutte le specie, ad eccezione di \"Sarothrura ayresi\", mostrano dimorfismo sessuale nel loro piumaggio, ma non nelle dimensioni.\nBiologia.\nSono uccelli molto riservati e vengono osservati raramente. Due specie, \"Sarothrura elegans\" e \"Sarothrura pulchra\", vivono in fitte foreste, ma le specie restanti sono diffuse nelle praterie e nelle paludi. Una specie, \"Sarothrura affinis\", \u00e8 certamente migratrice, ma non sappiamo se lo siano anche altre specie; \"S. ayresi\" dovrebbe nidificare in Etiopia e svernare in Sudafrica, ma non \u00e8 chiaro con certezza.\nIn molte specie il comportamento riproduttivo non \u00e8 stato osservato. Molte specie nidificano nella stagione umida. Durante la stagione degli amori tutte le specie sono molto rumorose ed il loro repertorio vocale comprende anche dei duetti. Nel rallo del Madagascar (\"Sarothrura insularis\") il corteggiamento consiste in una serie di duetti, nella costruzione del nido, effettuata dal maschio, nelle visite della femmina al nido e nella copulazione. Il nido \u00e8 a forma di cupola ed \u00e8 situato molto in alto, tra le piante rampicanti, mentre in \"S. ayresi\" viene costruito tra le canne al di sopra del terreno allagato. Le uova di tutte le specie che sono state studiate sono bianche, cosa insolita per i ralli. Alla nascita i pulcini sono ricoperti da piumino nero ed hanno un becco leggermente colorato; nella maggior parte delle specie essi sviluppano ben presto il piumaggio degli adulti. Entrambi i genitori si prendono cura dei pulcini.\nTassonomia.\nIl genere \"Sarothrura\" comprende 9 specie:\nConservazione.\nAttualmente vengono considerate minacciate dall'IUCN due specie, \"Sarothrura ayresi\" (\"Critically Endangered\") e \"Sarothrura watersi\" (\"Endangered\"). Sono minacciati a causa della distruzione dell'habitat dovuta al prosciugamento delle zone umide per far spazio alle coltivazioni."}
{"id": "1733491", "revid": "125316250", "url": "https://it.wikipedia.org/wiki?curid=1733491", "title": "Thuy Trang", "text": "\u00c8 famosa soprattutto per aver interpretato il ruolo di Trini Kwan, il primo Power Ranger Giallo della serie \"Mighty Morphin Power Rangers\".\nBiografia.\nNata il 14 dicembre del 1973 a Saigon, in Vietnam, viene separata dal padre dopo la caduta di Saigon in mano ai comunisti nel 1975. Il padre, che aveva combattuto nella guerra, and\u00f2 in America a cercare asilo politico. Ma il resto della famiglia rimase in Vietnam.\nNel 1979 Thuy e la sua famiglia si imbarcano su un cargo per l'America assieme ad altri rifugiati. Prima che la famiglia si riunisca, devono fare una tappa ad Hong Kong in un campo di detenzione.\nNel 1980 la famiglia Trang si riunisce in America, ma la gioia sembra durare ben poco: il padre, infatti, morir\u00e0 di cancro un paio d'anni dopo.\nThuy si diploma alla Banning High School ed ottiene una borsa di studio per studiare ingegneria civile all'universit\u00e0 di Irvine.\nLa carriera artistica.\nL'interesse per la recitazione si fa sentire in lei nel 1992 e un anno dopo ha la svolta della sua vita interpretando il ruolo di Trini Kwan, il Power Ranger giallo, nella serie tv cult dell'epoca: \"Mighty Morphin Power Rangers\". La ragazza abbandoner\u00e0 la serie per lavorare in altri progetti (nella serie, per giustificare la sua uscita, viene detto che \u00e8 stata scelta assieme a Jason e a Zack, per prendere parte ad un progetto umanitario in Svizzera. Questo comporta l'uscita di scena di Thuy Trang e l'entrata in scena del secondo Power Ranger giallo interpretato dall'attrice Karan Ashley).\nDopo essere apparsa in un documentario del 1995 chiamato \"Encyclopaedia Of Martial Arts\", Thuy Trang appare anche in \"Spia e lascia spiare\" (1996). Partecipa anche ne Il corvo 2 - La citt\u00e0 degli angeli, dove ottiene il ruolo di Kali.\nLa morte.\nIl 3 settembre 2001 \u00e8 coinvolta in un incidente stradale, ma muore prima di raggiungere l'ospedale. Ai suoi funerali, svoltisi in rito buddista, vi furono presenti i principali amici ed ex colleghi con i quali aveva collaborato per la realizzazione della prima serie \"Power Rangers\", fra cui: Austin St. John, Walter Emanuel Jones, David Yost, Amy Jo Johnson ed altri attori che avevano interpretato vari ruoli antagonisti; Jason David Frank, altro amico ed ex collega di Trang, non pot\u00e9 partecipare ai funerali in quanto anch'egli in lutto per la prematura scomparsa del fratello Eric, anche se comunque invi\u00f2 le sue condoglianze ai famigliari di lei.\nIl suo corpo \u00e8 stato cremato il 10 settembre 2001 e le ceneri oggi soggiornano presso il Rose Hills Memorial Park di Whittier (California).\nL'episodio \"Circuito Incerto\" di \"\" \u00e8 stato dedicato alla sua memoria."}
{"id": "1733493", "revid": "392623", "url": "https://it.wikipedia.org/wiki?curid=1733493", "title": "Tasso interno di rendimento", "text": "Il Tasso Interno di Rendimento (o TIR o IRR, acronimo dall'inglese internal rate of return) \u00e8 il tasso della legge esponenziale che rende equa un'attivit\u00e0 finanziaria.\nIn generale, un progetto andrebbe perseguito quando il TIR risulta essere maggiore del MARR (minimum attractive rate of return) che coincide col tasso di rendimento normalmente ottenuto dall'azienda.\nMatematicamente il TIR \u00e8 definito come il tasso di attualizzazione \"i\" che rende il valore attuale netto di una serie di flussi di cassa pari a zero, posto che questo tasso \"i\" esista nell'intervallo (-1,+\u221e) e che sia unico.\nPer cui, il TIR si calcola risolvendo l'equazione del VAN con i tale che il valore del VAN sia pari a zero.\nformula_1 \novvero:\nformula_2\nDove: \nIn un senso il tasso \"i\" rappresenta il costo massimo finanziario (debito e capitale) che l'azienda pu\u00f2 assumere in relazione a un determinato progetto. Il tasso interno di rendimento non pu\u00f2 essere calcolato direttamente, ma, come detto, si deve risolvere ricorsivamente la menzionata equazione polinomiale.\nUn progetto di investimento risulta desiderabile, secondo tale criterio, qualora il TIR risulti superiore al costo opportunit\u00e0 del capitale (o di altro tasso preso a riferimento: tasso scelto secondo considerazioni inerenti allo specifico investimento e/o in base al WACC).\nPropriet\u00e0 del TIR.\nSe il tasso annuo a cui si pu\u00f2 prendere in prestito e investire denaro corrisponde al TIR, investendo le somme corrispondenti alle uscite Uk previste dall'operazione al tempo corrispondente tk, si ottiene lo stesso flusso di entrate fornito dall'operazione.\nSe il tasso annuo a cui si pu\u00f2 prendere in prestito e investire denaro corrisponde al TIR, capitalizzando tutte le uscite Uk dal tempo tk corrispondente fino al tempo finale T si eguaglia il montante che si ottiene capitalizzando tutte le entrate Eh dal tempo tk corrispondente fino al tempo finale T. In formula:\nformula_3\nIl criterio del TIR ha il vantaggio di non dipendere dalle valutazioni o previsioni dell'operatore (se non per quanto riguarda le singole somme di cui \u00e8 composta l'operazione, non sempre prevedibili con certezza nella pratica di un'operazione). \nInoltre vale la pena notare come, nel caso di un titolo obbligazionario, o, pi\u00f9 in generale, di un prestito, il TIR viene a coincidere con il rendimento effettivo dell'operazione (\"yield to maturity\").\nCritiche al TIR.\nIl TIR ha alcuni limiti di utilizzo:\nTasso interno di rendimento o tasso interno di costo?\nUn problema ulteriore \u00e8 che il TIR di un'operazione \u00e8 uguale a quello di tutte le operazioni con poste proporzionali, ovvero la soluzione di formula_4 \u00e8 in generale la stessa di formula_5, con k qualunque. Prendendo una generica operazione di investimento (rispettivamente, di finanziamento) e moltiplicandola per -1, si ottiene la simmetrica operazione di finanziamento (rispettivamente, di investimento); ovvero la stessa operazione vista \u201cdall'altro lato\u201d (ipotizzando un'operazione tra due controparti). \u00c8 del tutto ovvio che quello che per una delle controparti \u00e8 un tasso di rendimento, per l'altra \u00e8 un tasso di costo; e se la prima sar\u00e0 interessata a massimizzarlo, la seconda vorr\u00e0 invece minimizzarlo. \nQuesto significa che il TIR pu\u00f2 essere applicato in maniera sensata solamente alle operazioni di investimento e a quelle di finanziamento, escludendo quindi la generalit\u00e0 delle operazioni finanziarie. Inoltre sar\u00e0 necessario prestare attenzione a massimizzare il TIR nel caso in cui si stia valutando un'operazione di investimento, e minimizzarlo nel caso opposto di un finanziamento.\nCome per gli altri metodi di calcolo ci\u00f2 evidenzia l'opportunit\u00e0 di calcolare, per una valutazione pi\u00f9 completa di un progetto di investimento, quanti pi\u00f9 indici possibile."}
{"id": "1733494", "revid": "125105004", "url": "https://it.wikipedia.org/wiki?curid=1733494", "title": "Austin St. John", "text": "\u00c8 famoso per aver interpretato il ruolo di Jason Lee Scott, il primo Red Ranger della serie \"Power Rangers\".\nFanatico dello sport, Austin ha praticato le arti marziali sin da quando era piccolo ed \u00e8 secondo Dan di Tae-Kwon Do, primo Dan di J\u016bd\u014d e pratica anche Shenkito e Kenpo.\nNel 1993 viene scelto per incarnare il ruolo di Jason Lee Scott, il primo Red Ranger della serie \"Power Rangers\", che lascia un anno dopo a causa di alcune discordie con la produzione dovute al rinnovo contrattuale. Nel 1996 rientra nella serie \"Power Rangers Zeo\" per alcuni episodi, ma dopo questa esperienza le sue apparizioni sullo schermo si fanno sempre pi\u00f9 rare. Attualmente svolge la professione di Vigile del Fuoco e Paramedico."}
{"id": "1733495", "revid": "123880271", "url": "https://it.wikipedia.org/wiki?curid=1733495", "title": "Le streghe di Karres", "text": "Le streghe di Karres (\"The Witches of Karres\") \u00e8 il romanzo di fantascienza pi\u00f9 noto dello scrittore statunitense James H. Schmitz, pubblicato nel 1966 e nato dall'espansione di un suo racconto omonimo del 1949. \u00c8 stato finalista del Premio Hugo nel 1967. In italiano \u00e8 stato pubblicato per la prima volta nel 1976.\nIl romanzo \u00e8 autonomo rispetto al pi\u00f9 ampio ciclo di \"Telzey Amberdon\" e non \u00e8 neppure ambientato nell'universo della \"Fondazione dell'Hub\" che \u00e8 lo sfondo della maggior parte dei racconti e romanzi di James H. Schmitz.\nTrama.\nIl capitano \"Pausert\", commerciante della \"Repubblica di Nikkeldepain\" in viaggio per lavoro sul pianeta \"Porlumma\", si trova a soccorrere \"Maleen\", una tredicenne tenuta in schiavit\u00f9 da un fornaio locale, e finisce con il comprare il contratto della ragazza e delle sue due sorelle minori \"Goth\" e \"La Leewit\".\nLe tre ragazze si rivelano capaci di poteri di teletrasporto, telecinesi e precognizione, ma soprattutto controllano il \"Motore Sheewash\", una propulsione ultraluce estremamente veloce ed alimentata dalle energie mentali. Questi poteri sembrano essere comuni sul loro pianeta di origine, \"Karres\", da cui le tre giovani sono partite da sole per un viaggio conclusosi con la loro cattura da parte di mercanti di schiavi.\nIl capitano decide di accompagnare le ragazze sul loro pianeta, ma il viaggio \u00e8 movimentato dalle intemperanze delle giovani e dall'inseguimento di nemici sconosciuti. All'arrivo trova un pianeta rurale, senza tracce di quel potere che la magia dovrebbe garantire. Con la stiva piena di merci regalate dagli abitanti di \"Karres\", il capitano \"Pausert\" riparte per \"Nikkeldepain\", dove gli viene proibito l'atterraggio e viene arrestato adducendo pretesti. Lo scopo \u00e8 quello di scoprire il segreto del \"Motore Sheewash\", ma il capitano riesce a liberarsi e fuggire con la nave, grazie anche alla giovane \"Goth\", che si \u00e8 imbarcata clandestinamente con lui.\nPer \"Pausert\", che scopre di essere lontano nipote di un abitante di \"Karres\", e la sua ospite comincia un viaggio avventuroso sui pianeti imperiali per vendere le loro merci, mentre l'Imperatore scatena una campagna volta alla distruzione di \"Karres\" e dei suoi abitanti. I due riescono a cavarsela con una miscela di menzogne, astuzie e poteri magici, che mostreranno la loro utilit\u00e0 anche nel successivo viaggio, dove i loro passeggeri paganti si riveleranno spie, o addirittura pirati.\nIl capitano \"Pausert\" scopre di avere anch'egli dei poteri magici, ed inizia ad usarli e svilupparli in un gioco mortale con una creatura di pura energia, il \"vatch\". Dopo alcune scaramucce, il \"vatch\" li catapulta nel pieno del conflitto fra \"Karres\" e il pianeta artificiale \"Manaret\", costruito dai \"Lyrd-Hyrier\" e ora tenuti prigionieri sul loro stesso mondo da \"Moander\", una enorme macchina pensante. I due, a cui si associa \"la Leewit\", riescono a ribaltare una situazione disperata, grazie anche alla vittoria finale di \"Pausert\" sul \"vatch\", che lo asserve ai suoi scopi.\nIl capitano viene infine accolto amichevolmente su \"Emris\", un pianeta alleato di \"Karres\", dove i suoi nuovi poteri sono studiati e classificati; partir\u00e0 infine sulla sua nave con una nuova consapevolezza verso altre avventure, portando a bordo con s\u00e9 \"Goth\" e \"la Leewit\".\nTemi.\nIl romanzo \u00e8 un classico della space opera, e quindi i suoi meriti sono nell'originalit\u00e0 delle avventure e nel ritmo dell'azione e per questo pu\u00f2 far presa su di un pubblico giovane; ma uno dei pregi dell'autore \u00e8 quello di affrontare i \"clich\u00e9\" del genere e ribaltarli traendone situazioni comiche ed inattese, e su questo piano il romanzo \u00e8 godibile anche per un lettore adulto e pi\u00f9 sofisticato.\nSchmitz afferma in una sua intervista che John W. Campbell, dopo aver pubblicato la versione breve delle \"Streghe di Karres\" su Astounding avrebbe voluto altri racconti della saga, ma di aver rifiutato perch\u00e9 l'uso della magia e l'aura di mistero della storia erano troppo distanti dalla linea editoriale \"scientifica\" della rivista. Rivela inoltre che durante la scrittura del libro aveva prodotto note ed idee per almeno un altro romanzo, e che in effetti il finale delle \"Streghe di Karres\" \u00e8 aperto ad un seguito che non fu mai scritto.\nIl romanzo definisce almeno due tipi di propulsione ultraluce, entrambi magici e che richiedono poteri psichici: \nNel romanzo sono anche presenti robot semi-intelligenti e teleoperati, viaggio nel tempo, telepatia, controllo mentale."}
{"id": "1733496", "revid": "60364", "url": "https://it.wikipedia.org/wiki?curid=1733496", "title": "Tasso di interno di Rendimento", "text": ""}
{"id": "1733497", "revid": "60364", "url": "https://it.wikipedia.org/wiki?curid=1733497", "title": "IRR (finanza)", "text": ""}
{"id": "1733498", "revid": "462578", "url": "https://it.wikipedia.org/wiki?curid=1733498", "title": "Busti dei patrioti sul Gianicolo", "text": "Sul colle del Gianicolo a Roma sono stati collocati, a pi\u00f9 riprese, numerosi busti raffiguranti patrioti italiani e stranieri che durante il Risorgimento hanno combattuto con le armi o con la parola per l'unificazione dell'Italia.\nLa creazione incominci\u00f2 quando il 28 maggio 1849 la Repubblica Romana stanzi\u00f2 10.000 Lire per la creazione di busti marmorei da esporre nei giardini del Pincio. Alla fine della guerra di busti ne erano stati fatti cinquantadue ma a causa del potere temporale del Papa questi rimasero nei magazzini del Campidoglio.\nNel giugno del 1851 papa Pio IX ordin\u00f2 di disporre i cinquantadue busti nei giardini del Pincio, escludendo alcuni non graditi perch\u00e9 atei.\nNel 1860 gli scultori Achille Stocchi e Tito Sarrocchi sono incaricati di modellare i busti non graditi e di crearne di nuovi. I busti arrivano cos\u00ec ad essere 228.\nUn primo posizionamento delle statue avvenne tra la fine dell'Ottocento e gli inizi del Novecento: il monumento a Garibaldi risale al 1896.\nNegli anni venti, durante il regime fascista, fu costruito il monumento ai caduti per la causa romana, nel quale sono ancora oggi conservati i resti di questi patrioti.\nDopo la caduta del regime fascista si fece un primo restauro delle statue solo negli anni sessanta, e successivamente nei lavori per il Giubileo del 2000, durante i quali fu scoperta una villa romana e furono restaurate e ricollocate nuove statue, in particolare quella dedicata ad Anita Garibaldi e ai figli dello stesso Garibaldi.\nTutti i busti presenti sono stati restaurati nel 2010-11, in coincidenza col 150\u00b0 dell'Unit\u00e0 d'Italia."}
{"id": "1733499", "revid": "76963", "url": "https://it.wikipedia.org/wiki?curid=1733499", "title": "Jason David Frank", "text": "\u00c8 famoso soprattutto per aver interpretato il ruolo di Tommy Oliver nella serie \"Power Rangers\" prima e in altre serie dei Power Rangers poi. Ha anche interpretato degli episodi della serie \"Sweet Valley High\". \nCarriera.\nIl personaggio di Tommy, che inizialmente sarebbe dovuto apparire solo in pochi episodi, ebbe cos\u00ec tanto successo che gli autori decisero di farlo rimanere non solo nella prima serie, per tutte le tre stagioni che la compongono, ma anche nelle successive stagioni, \"Power Rangers Zeo\" e \"Power Rangers Turbo\". Nel 2002 ha rivestito nuovamente i panni di Tommy nell'episodio speciale \"Forever Red\" nella serie \"Power Rangers Wild Force\" e in seguito \u00e8 tornato tra i personaggi principali in \"Power Rangers Dino Thunder\" del 2004, il che fa di lui il Ranger pi\u00f9 longevo di tutta la serie.\nLa vera vocazione di Jason sono tuttavia le arti marziali: ha infatti cominciato ad interessarsene all'et\u00e0 di soli quattro anni, quando mise piede per la prima volta in una scuola di karate chiamata \"Red Dragon Karate School\". A dodici anni gi\u00e0 insegnava ad altri ragazzi e all'et\u00e0 di diciotto lui e un suo amico decisero di comprare la scuola. \u00c8 inoltre il fondatore di una nuova arte marziale, il Toso Kune Do.\nNel 2010 ha praticato arti marziali miste sia come dilettante, con un record di tre vittorie e zero sconfitte, sia come professionista, con l'unico incontro disputato vinto per sottomissione in meno di un minuto contro Jose Roberto Vasquez. Successivamente sono state insistenti le voci che lo avrebbero visto come primo avversario nelle MMA dell'ex wrestler professionista Phil \"CM Punk\" Brooks, ma alla fine la UFC ha optato per Mickey Gall.\nSi \u00e8 sposato due volte: una con Shawna Frank, da cui ha divorziato l'11 aprile 2001 dopo avergli dato due figli; il secondo matrimonio risale al 17 maggio 2003, con Tammie Frank, che gli ha dato una terza figlia."}
{"id": "1733500", "revid": "123000961", "url": "https://it.wikipedia.org/wiki?curid=1733500", "title": "Nostradamus (album)", "text": "Nostradamus \u00e8 il sedicesimo album dei Judas Priest pubblicato nel giugno 2008. \u00c8 un concept album basato sulla figura del profeta francese.\nIl disco.\n\"Nostradamus\" \u00e8 il primo \"concept album\" prodotto dai Judas Priest in trentacinque anni di carriera; si tratta di una vera e propria \"opera rock\" in due CD interamente dedicata alla controversa storia del celebre astrologo, scrittore e farmacista francese famoso soprattutto per il suo libro \"Le Profezie\". L'album si caratterizza per la costante presenza di tastiere che conferiscono al lavoro un forte carattere sinfonico, novit\u00e0 assoluta nello stile della band.\nLa traccia \"Pestilence and Plague\" include un ritornello in lingua italiana (\"nella tentazione, cercando la gloria, il prezzo da pagare \u00e8 la caduta dell'uomo.\")"}
{"id": "1733503", "revid": "6923", "url": "https://it.wikipedia.org/wiki?curid=1733503", "title": "Rilevamento polare", "text": "Il rilevamento polare \u00e8 un angolo usato nella navigazione aerea e marittima.\nIl rilevamento polare \u00e8 definito come l'angolo formato tra la prua dell'aeromobile e la congiungente aeromobile-oggetto. \nSi misura da 0\u00b0 a 180\u00b0 dalla prua verso sinistra o verso dritta (destra). Nel primo caso il valore dell'angolo sar\u00e0 preceduto dal segno - , mentre nel caso di misura a dritta sar\u00e0 considerato positivo.\nSi pu\u00f2 definire con la seguente formula algebrica: RILp= RILv - Pv\nDato che RILv viene espresso semicircolarmente, se il risultato \u00e8 maggiore di 180\u00b0 si sottrae: 360\u00b0-180\u00b0 ed il risultato sar\u00e0 di segno negativo."}
{"id": "1733505", "revid": "106908", "url": "https://it.wikipedia.org/wiki?curid=1733505", "title": "Domenico Trimboli", "text": "Presunto boss della cosca calabrese Trimboli, era tra i cento latitanti pi\u00f9 ricercati d'Italia.\nAccusato di traffico di stupefacenti e dopo l'operazione \"Stupor Mondi, Schumy e Igres\" di associazione per delinquere di stampo mafioso.\nSembra che tramite i contatti con il narcotrafficante Roberto Pannunzi (arrestato nel 1994) e il figlio Alessandro Pannunzi ricevesse la cocaina del cartello di Medell\u00edn a prezzi di favore. Trascorse, anche, lunghi periodi in Colombia.\n\u00c8 sospettato di aver favorito la latitanza di Francesco Barbaro detto \"U castanu\", Antonio Papalia, Pasquale Perre e Natale Agresta.\nDal 2003 \u00e8 latitante.\nViene arrestato dai Carabinieri insieme a suo fratello Saverio Trimboli l'11 gennaio 2008, in un bunker nelle campagne di Plat\u00ec."}
{"id": "1733507", "revid": "125315887", "url": "https://it.wikipedia.org/wiki?curid=1733507", "title": "Amy Jo Johnson", "text": "\u00c8 nota per i ruoli di Kimberly Hart nella serie televisiva \"Power Rangers\", di Julie Emrick nella serie TV \"Felicity\", e di Jules Callaghan nella serie televisiva \"Flashpoint\".\nBiografia.\nA diciassette anni smise l'attivit\u00e0 ginnica per seguire le sue aspirazioni recitative, apparendo in varie rappresentazioni teatrali.\nUna volta diplomata, fu a New York per studiare recitazione all'American Musical Dramatic Academy.\nDopo due anni si trasfer\u00ec in California dove grazie ai suoi precedenti da ginnasta ottenne il ruolo di Kimberly nella serie televisiva \"Power Rangers\".\nNel 1998 decise di lasciare la serie televisiva \"Felicity\" per assistere la madre malata di tumore dell'utero, a causa del quale mor\u00ec ad agosto di quell'anno.\nTorn\u00f2 quindi a lavorare in varie rappresentazioni teatrali, oltre a pellicole e serie TV destinate al piccolo schermo, quali \"The Division\" e \"Flashpoint\".\nDal 1\u00ba dicembre 2008 \u00e8 madre di Francesca Christine Giner, avuta con il compagno, il canadese Olivier Giner sposato l'anno successivo; per matrimonio possiede quindi la cittadinanza canadese dal 2015.\nNel tempo libero Johnson \u00e8 anche musicista, chitarrista nella band dei Valhalla, nonch\u00e9 pittrice.\nDoppiatrici italiane.\nNelle versioni in italiano dei suoi film e serie televisive, Amy Jo Johnson \u00e8 stata doppiata da:"}
{"id": "1733510", "revid": "287204", "url": "https://it.wikipedia.org/wiki?curid=1733510", "title": "Roberto Pannunzi", "text": " \nLegato alla 'ndrina Macr\u00ec di Siderno, non era affiliato, in quanto lavorava per pi\u00f9 di una famiglia. Ritenuto uno degli esponenti di rilievo della 'ndrangheta, contrattava alla pari con il cartello di Medell\u00edn.\nIl \"Los Angeles Times\" rivela come nel periodo pi\u00f9 florido della sua attivit\u00e0 importasse in Europa fino a due tonnellate di cocaina al mese.\n\u00c8 stato accusato di traffico di stupefacenti e associazione a delinquere di stampo mafioso, con quattro ordinanze di custodia cautelare.\n\u00c8 stato definito dalle autorit\u00e0 colombiane, nel 2013, come il \"Pablo Escobar\" italiano, anche se impropriamente giacch\u00e9 egli \u00e8 meglio descritto come il pi\u00f9 grande broker di cocaina in Europa, come affermano il giornalista Roberto Saviano e il Procuratore di Catanzaro Nicola Gratteri, capace di accumulare soldi anche fra cosche rivali per l'acquisto dello stupefacente e con una disponibilit\u00e0 di denaro tale da comprare una volta anche una nave (Mirage II) per i suoi traffici.\nBiografia.\nDa ragazzo emigra in Canada ed entra in contatto con don Antonio Macr\u00ec, capobastone di Siderno. Ex dipendente Alitalia, padroneggia varie lingue.\nLa prima volta venne arrestato nel 1983 insieme al mafioso siciliano Salvatore Miceli.\nNegli anni '90 il suo nome compare in un traffico di eroina fra calabresi e mafia turca. Tiene i contatti anche con Cosa nostra e Cosa nostra statunitense. Pannunzi partecip\u00f2 anche all'acquisto di un aereo per il trasporto dello stupefacente dalla Colombia all'Europa e della nave greca \"Mirage II\" per lo stesso scopo. L'acquisto dell'imbarcazione venne pagato da Pannunzi in contanti.\nPrimo arresto in Colombia.\nDopo che il 28 gennaio 1994 venne arrestato a Medell\u00edn in Colombia dalla polizia nazionale colombiana per traffico di droga ed estradato in Italia, nel 1999 riesce ad evadere da una clinica romana mentre era agli arresti domiciliari. Nel 2002 torna in Colombia. Da l\u00ec continu\u00f2 a gestire il traffico di droga mentre il suo braccio destro Stefano De Pascale lo coordinava a Roma.\nSecondo arresto in Spagna.\nViene arrestato un'altra volta nel 2004 a Madrid insieme a suo figlio Alessandro Pannunzi dalla Squadra mobile di Reggio Calabria in collaborazione con il servizio Interpol e la Direzione centrale per i servizi antidroga.\nViene fermato dagli agenti colombiani e prima di essere arrestato, offre agli agenti un milione di euro in contanti per lasciarlo andare via. Evade nuovamente l'8 aprile 2010, mentre si trova agli arresti domiciliari per motivi di salute.\nTerzo arresto in Colombia.\nDopo complesse indagini dell'allora Procuratore aggiunto di Reggio Calabria, Nicola Gratteri e del Procuratore della Repubblica di Reggio Calabria, Federico Cafiero de Raho che hanno coordinato le indagini del Goa della Guardia di Finanza di Catanzaro e del Ros centrale con il supporto della Direzione centrale antidroga, il 5 luglio 2013 viene arrestato nuovamente in un centro commerciale a Bogot\u00e0 e deportato il giorno dopo in Italia. Non \u00e8 stata scelta la procedura di estradizione per evitare il lungo periodo d'attesa che essa comporta.\nAlessandro Pannunzi.\nAnche il figlio oper\u00f2 nel settore del narcotraffico insieme al padre. Oltre che con i Colombiani trafficava con la mafia turca e il clan dei marsigliesi ed ebbe contatti con Gaetano Badalamenti e Gerlando Alberti."}
{"id": "1733511", "revid": "1573940", "url": "https://it.wikipedia.org/wiki?curid=1733511", "title": "Gallirallus", "text": "Gallirallus \u00e8 un genere di uccelli della famiglia dei Rallidi.\nTassonomia.\nIn passato erano molte le specie di Rallidi della regione indo-pacifica ascritte a questo genere, ma in seguito a una recente revisione tassonomica la maggior parte di esse \u00e8 stata classificata nel genere \"Hypotaenidia\"; oggi in \"Gallirallus\" vengono classificate solamente due specie, entrambe incapaci di volare:"}
{"id": "1733512", "revid": "767487", "url": "https://it.wikipedia.org/wiki?curid=1733512", "title": "Gespr\u00e4ch mit dem Biest", "text": "Gespr\u00e4ch mit dem Biest (\"Conversation with the Beast\") \u00e8 un film tedesco nel 1996 e diretto e interpretato da Armin Mueller-Stahl.\nPer il suo esordio da regista, Mueller-Stahl ha scelto una farsa su Adolf Hitler. La pellicola parla di un ricercatore americano, interpretato da Bob Balaban, che intervista un uomo di 103 anni che crede di essere il dittatore tedesco.\nIl film \u00e8 stato pubblicato il 10 settembre 1996 al Toronto Film Festival e mostrato in pi\u00f9 di 20 festival cinematografici, ma non \u00e8 stato distribuito in home video."}
{"id": "1733514", "revid": "54354", "url": "https://it.wikipedia.org/wiki?curid=1733514", "title": "Alessandro Pannunzi", "text": ""}
{"id": "1733518", "revid": "547034", "url": "https://it.wikipedia.org/wiki?curid=1733518", "title": "Gregorio Bellocco", "text": "L'omicidio di Franco Girardi e latitanza.\nDal 1996 \u00e8 stato accusato di associazione di stampo mafioso.\n\u00c8 poi, accusato di essere il mandante dell'omicidio del 9 luglio 1982 di Varese del pugliese Franco Girardi, affiliato alla 'Ndrangheta.\nFu ucciso poich\u00e9 non avrebbe protetto la latitanza di Antonino Bellocco, causandone l'arresto (1\u00ba giugno 1980).\nCon l'operazione \"Isola Felice\" del 1994 diventa un ricercato e si d\u00e0 alla latitanza, nella quale continua a gestire gli affari della 'ndrina, avendo sostituito Umberto Bellocco arrestato l'anno precedente.\nArresto.\nSfugge all'arresto nel dicembre 2003 nei pressi di Anoia ma viene catturato dal comando provinciale di Reggio Calabria e del ROS.\nIl 16 febbraio 2005 i carabinieri lo arrestano in un bunker nella campagna di Rosarno insieme al cugino Carmelo Bellocco. Sfuggiva alla cattura da 9 anni. Trovato in compagnia della moglie non ha opposto resistenza.\nDal 1996 \u00e8 accusato di traffico di armi, droga, omicidio e associazione a stampo mafioso. Estese l'influenza della sua cosca in Lombardia nella zona di Varese. La cosca Bellocco \u00e8 una delle pi\u00f9 potenti della 'ndrangheta, da sempre molto attiva nel narcotraffico, nelle estorsioni e nel controllo di tutte le attivit\u00e0 commerciali e imprenditoriali nella Piana di Gioia Tauro.\nDopo il suo arresto Giuseppe Bellocco lo sostituisce nella gestione del clan.\nMusica.\nNel disco Pensieri di un latitante, \u00e8 stata dedicata una canzone che narra del suo arresto.\nSi ipotizza l'autore sia stato il cugino Giuseppe Bellocco, allora latitante."}
{"id": "1733523", "revid": "122134762", "url": "https://it.wikipedia.org/wiki?curid=1733523", "title": "Sebastiano Strangio", "text": "Biografia.\nCapobastone dell'omonima 'ndrina. Fu tra i 30 latitanti pi\u00f9 pericolosi.\n\u00c8 stato un elemento di spicco per il traffico internazionale di Cocaina dal Sud America all'Europa per la 'Ndrangheta.\nDiventa latitante dal 1999 e nel 2002 viene condannato in contumacia per associazione a delinquere per spaccio di droga.\nIl 28 ottobre 2005 viene arrestato ad Amsterdam dallo 'Swat' Team, un reparto speciale della polizia olandese in collaborazione con la polizia italiana."}
{"id": "1733525", "revid": "123921807", "url": "https://it.wikipedia.org/wiki?curid=1733525", "title": "Xeroftalmia", "text": "La xeroftalmia \u00e8 una condizione in cui gli occhi di una persona non riescono pi\u00f9 a lacrimare, si differenzia dal termine pi\u00f9 generico occhio secco utilizzando il termine xeroftalmia solamente per indicare l'assenza di vitamina A, causa della patologia.\nEpidemiologia.\nMolto raro in ogni paese sviluppato ma molto pi\u00f9 comune nei paesi ancora in via di sviluppo o non sviluppati (come Africa o Malaysia).\nEziologia.\nSolitamente viene implicata una siccit\u00e0 distruttiva dell'epitelio congiuntivale dovuto alla mancanza della vitamina A nella dieta giornaliera dell'individuo. Tale deficit \u00e8 uno dei tre pi\u00f9 grandi disagi alimentari al mondo.Fattori di rischio sono l'et\u00e0, malattie autoimmuni come l'artrite reumatoide, e la diarrea"}
{"id": "1733527", "revid": "120106221", "url": "https://it.wikipedia.org/wiki?curid=1733527", "title": "Arno (Marshall)", "text": " \nArno \u00e8 una municipalit\u00e0 delle Isole Marshall con 2.069 abitanti.\nLa municipalit\u00e0 \u00e8 costituita dall'omonimo atollo, costituito da 83 isolette, nella Catena delle Ratak, nell'Oceano Pacifico, a circa 20\u00a0km dall'atollo di Majuro la terra emersa pi\u00f9 vicina.\nA differenza della maggior parte degli atolli delle Marshall, questo contiene tre lagune, una principale e due secondarie, a nord e ad est. La pi\u00f9 ampia \u00e8 di 339\u00a0km\u00b2. Le terre emerse, sono quasi a pelo d'acqua alzandosi di pochissimi metri sul livello del mare, nei punti pi\u00f9 alti. L'atollo \u00e8 circondato da reef.\nNome.\nLa municipalit\u00e0 \u00e8 stata chiamata in passato anche con i seguenti nomi:\nPopolazione.\nLe isole pi\u00f9 popolose sono Ajeltokrok, Kobjeltak, Rearlaplap, Langor e Tutu. Il villaggio pi\u00f9 grande \u00e8 Ine, su Arno.\nLa popolazione dell'atollo \u00e8 molto conosciuta per l'abilit\u00e0 nella lavorazione della copra. Le donne di Arno sono famose per la loro bravura nella produzione delle Kili Bag, una famosa borsa, tradizionale, che prende il nome da un altro atollo delle Marshall, Kili."}
{"id": "1733536", "revid": "339392", "url": "https://it.wikipedia.org/wiki?curid=1733536", "title": "Repsol-YPF", "text": ""}
{"id": "1733537", "revid": "1573940", "url": "https://it.wikipedia.org/wiki?curid=1733537", "title": "Sorata Arisugawa", "text": " \u00e8 un personaggio dell'anime e manga \"X\" delle CLAMP. Egli \u00e8 uno dei Draghi del Cielo, coloro che difendono la terra dai Draghi della Terra che, invece, vogliono sterminare l'umanit\u00e0.\nNel set di tarocchi di \"X\", Sorata rappresenta \"Il Carro\": la carta simboleggia la guida ed infatti lui \u00e8 la guida spirituale di Kamui Shiro, ma anche degli altri Draghi del Cielo.\nCarattere.\nSocievole e simpatico, sempre alla ricerca del suo grande amore per via di una profezia di un vecchio saggio pronunciata quando egli era bambino, che lo vuole morire \"per una donna\". La ragazza di cui s'innamora si chiama Arashi Kishu e sin dal primo incontro decide che sar\u00e0 lei la donna che amer\u00e0 per sempre e per la quale dar\u00e0 la vita. Molto protettivo nei confronti di Kamui.\nPoteri.\nDomina l'elettricit\u00e0 in tutte le sue forme: riesce ad emettere dei veri e propri fulmini, e al minimo contatto pu\u00f2 emettere una scarica elettrica di elevato voltaggio. I suoi poteri, nell'anime, sono di vario genere, provenendo dal monte K\u014dya, famoso per i templi buddisti. Riesce ad evocare shikigami di vari tipi, come quello posto ad Arashi come protezione (in tal caso, le ferite ricevute dallo shikigami per proteggere la ragazza si ritorcono contro lo stesso Sorata) o quello inviato a spiare Hinoto. \u00c8 anche in grado di creare una barriera magica che non permette a nessuno, nemmeno ad Hinoto, di entrarvi.\nStoria.\nManga.\nIl passato del ragazzo lo vediamo in alcuni flashback, in particolare nella storia breve alla fine del volume 5, dove viene mostrato da ragazzino pronto a sfuggire ai monaci buddisti del tempio dove viveva per vari piccoli misfatti quali il furto di piccole cibarie. Aveva grande rispetto per l'anziano del luogo, anche se gli aveva predetto una morte prematura: sarebbe morto per la ragazza che amava, ma Sorata, di questo, era felice; l'unica sua speranza era che la donna da lui scelta fosse bella.\nIncontra quindi Arashi, di cui si innamora subito, anche se la ragazza inizialmente non lo prende sul serio. Una volta incontratisi, i due saranno sempre insieme.\nPrima di questo, per\u00f2, separatamente, cercano di portare Kamui a scegliere di divenire un Drago del Cielo; durante uno di questi pedinamenti notturni, Sorata incontra un Drago della Terra, Yuto Kigai: i due si scontrano senza che ci sia un vincitore. Durante lo scontro, Sorata aveva innalzato una barriera che nessun essere umano avrebbe potuto infrangere, ma tale barriera viene invece penetrata da Fuuma Mono, senza che per\u00f2 quest'ultimo se ne renda conto. Seguendo Fuuma, Sorata incontra Kamui e cerca in tutti modi di apparigli simpatico, inizialmente senza buoni risultati.\nSuccessivamente incontra gli altri compagni e quando giunge al cospetto di Hinoto segue fedelmente i suoi ordini, almeno fino a quando Kamui non gli confida i suoi sospetti sullo strano comportamento della veggente, fatto che lo spinge ad inviare uno shikigami per spiarla. In seguito, difende la sua amata dagli attacchi di Satsuki Yatoji, rimanendo ferito. Una volta in ospedale, Arashi gli confessa di ricambiare i suoi sentimenti e i due giovani consumano il loro amore. Questo, per\u00f2, porter\u00e0 alla perdita dei poteri della ragazza e della sua conseguente fuga da Hinoto, per informarla di essere ormai diventata inutile. Grazie allo shikigami precedentemente inviato, Sorata scopre che Hinoto, guidata dal suo lato oscuro, ha rapito Arashi e le ha fatto un lavaggio del cervello per farla diventare un Drago della Terra: \u00e8 per questo motivo che Sorata raggiunge la veggente e la smaschera, per poi ingaggiare un combattimento con Sohi e Hien, intervenute per proteggere la \"Principessa\".\nAnime.\nNell'anime, il motivo della fuga di Arashi \u00e8 diverso: Sorata le aveva giurato che sarebbe morto per lei, ma Arashi, non potendolo accettare, sceglie di diventare un Drago della Terra cercando, a modo suo, di salvare il ragazzo, cosa che comporter\u00e0 l'inevitabile scontro tra i due. Alla fine, per\u00f2, Fuuma cercher\u00e0 di uccidere Arashi e Sorata, facendole scudo con il proprio corpo, muore al suo posto.\nNell'anime \u00e8 doppiato da Mitsuaki Madono nella versione originale e da Patrizio Prata nella versione italiana.\nFilm.\nNel film di X, Sorata \u00e8 l'unico personaggio che, insieme a Seiichiro Aoki, nella versione italiana cambia doppiatore. In questa occasione, infatti, \u00e8 Claudio Moneta. Il suo carattere rimane identico ma lui e Fuuma, un essere che apparentemente non sente dolore, saranno i primi a scontrarsi. Viene torturato e ucciso in poco tempo.\nNel film \u00e8 doppiato da K\u014dichi Yamadera nella versione originale e da Claudio Moneta nella versione italiana.\nCrossover.\nDiversi Sorata di diversi mondi paralleli appaiono anche negli OAV e nella serie animata di Tsubasa RESERVoir CHRoNiCLE, sempre in compagnia di Arashi. Nessuno dei tanti personaggi ha qualche sorta di potere, rendendolo alla fine un comune cittadino del regno. In particolare, Sorata appare nella Repubblica di Hanshin e ad Acid Tokyo, mentre nell'anime di Tsubasa Reservoir Chronicle appare anche a Koryo."}
{"id": "1733538", "revid": "1573940", "url": "https://it.wikipedia.org/wiki?curid=1733538", "title": "Yuto Kigai", "text": " \u00e8 un personaggio dell'anime e manga \"X\" delle CLAMP. Lui \u00e8 un Drago della Terra, uno dei sette componenti decisi a distruggere il mondo o, per meglio dire, gli umani, perch\u00e9 convinti che essi siano il male che infesta il pianeta.\nNel set di tarocchi di \"X\", Yuto raffigura \"Il Diavolo\".\nCarattere.\n\"Seguo il flusso della corrente\". Questa sua frase spiega il suo carattere, sembra che non gli interessi nulla; segue il destino nel bene e nel male, non si comprende se effettivamente si leghi a qualcuno. Addirittura, nonostante sia un Drago della Terra, poco gli importa dell'umanit\u00e0: accetta il suo ruolo solo perch\u00e9 \"incuriosito dalla piega che prenderanno gli avvenimenti\". Lavora all'ufficio anagrafe con la stessa diligenza di quando non sapeva dell'esistenza dei Draghi della Terra. Ha una relazione puramente sessuale con Kanoe, mentre non si comprende bene il tipo di rapporto che lo lega a Satsuki Yatoji.\nPoteri.\nMentre nel film i suoi poteri si riducono all'uso di una strana arma filiforme che riesce a tagliare qualunque cosa, nell'anime e nel manga \u00e8 mostrata anche la sua vera abilit\u00e0: il saper controllare ogni sorta di liquido, sia quello di un caff\u00e8 in un bicchiere che quello di una grande fontana. Conoscendo bene le sue abilit\u00e0, riesce a creare un'immagine illusoria composta di acqua ed \u00e8 in grado di lanciare potenti getti d'acqua, anche se, come afferma lui stesso, il modo in cui preferisce uccidere gli avversari \u00e8 affogarli. Le armi affilate sono usate in rare occasioni, come nel suo primo scontro con Sorata Arisugawa, nel manga, o per salvare Satsuki, nell'anime.\nStoria.\nManga.\nDel passato di Yuto non si conosce praticamente nulla: nell'anime, si assiste solo alla scena in cui conosce Kanoe, non stupendosi affatto del suo ruolo. Rimane nascosto, a volte si confida con Satsuki.\nNella sua prima apparizione combatte contro Sorata: in quello scontro osserva con curiosit\u00e0 l'ingresso in scena di Fuuma Mono. Sar\u00e0 lui stesso ad avvertire Kanoe della possibilit\u00e0 che il ragazzo sia la stella gemella di Kamui.\nDopo il suo scontro con Sorata, ha solo un breve combattimento con Karen Kasumi, dovuto al suo essere intervenuto come alleato di Nataku, precedente avversario della donna.\nYuto, difatti, preferisce assistere alle distruzioni causate da Satsuki, piuttosto che agire in prima persona.\nAnime.\nNell'anime, Yuto ha un ruolo pi\u00f9 ampio: in particolare, negli ultimi episodi, incontra Seiichiro Aoki, cui doveva redigere un attestato proprio all'ufficio dove lavora; sfidato dall'uomo, quest'ultimo viene per\u00f2 drogato da Karen, che lo sostituisce in combattimento. Verr\u00e0 per\u00f2 salvata da Aoki, risvegliatosi. In seguito, Yuto ha modo di scontrarsi nuovamente con Aoki, ma verr\u00e0 raggiunto da Karen che, per ucciderlo, si sacrifica.\nNell'anime \u00e8 doppiato da Michiaki Furuya nella versione originale e da Luca Bottale nella versione italiana.\nFilm.\nNel film di X Yuto ha un ruolo marginale; con la sua arma, utilizzata soltanto in quest'occasione, uccide Yuzuriha Nekoi.\nNel film \u00e8 doppiato da Kazuhiko Inoue nella versione originale e da Nicola Bartolini Carrassi nella versione italiana.\nCrossover.\nUno Yuto di un altro mondo appare anche negli OAV di Tsubasa RESERVoir CHRoNiCLE, dove in un'altra Tokyo segue questa volta un altro capo, Kamui."}
{"id": "1733542", "revid": "812213", "url": "https://it.wikipedia.org/wiki?curid=1733542", "title": "Mary Lynn Kirchoff", "text": ""}
{"id": "1733543", "revid": "183694", "url": "https://it.wikipedia.org/wiki?curid=1733543", "title": "Max Pfister", "text": "Biografia.\nDal 1951 al 1958 studi\u00f2 filologia romanza all'Universit\u00e0 di Zurigo, trascorrendo periodi di studio in Italia presso la Scuola Normale Superiore. Si laure\u00f2 nel 1958 con una tesi sugli sviluppi del nesso consonantico -ps- nelle lingue romanze con particolare riferimento al provenzale antico. Dal 1960 al 1969 insegn\u00f2 francese e italiano nei licei di Zurigo, dopo aver partecipato con Walther von Wartburg all'attivit\u00e0 redazionale del \"Franz\u00f6sisches Etymologisches W\u00f6rterbuch\". Nel 1968 consegu\u00ec l'abilitazione all'Universit\u00e0 di Zurigo con una tesi su Girart de Roussillon. Dal 1969 al 1974 insegn\u00f2 filologia romanza all'Universit\u00e0 di Marburgo, dal 1974 linguistica romanza all'Universit\u00e0 di Saarbr\u00fccken. Dal 1986 al 1989 era stato presidente della Soci\u00e9t\u00e9 de Linguistique Romane e dal 1989 al 1999 direttore della \"Zeitschrift f\u00fcr romanische Philologie\". Fu socio dell'Accademia di Magonza, dell'Accademia di Lucca, dell'Accademia della Crusca, dell'Istituto Lombardo, dell'Accademia di Heidelberg, e del Centro di studi filologici e linguistici siciliani. Ottenne la laurea honoris causa delle Universit\u00e0 di Bari, Lecce, Torino, Roma e Palermo, e la nomina di ufficiale dell'Ordine al merito della Repubblica Italiana. La sua opera pi\u00f9 celebre \u00e8 il \"Lessico Etimologico Italiano\", pubblicato a partire dal 1979 in fascicoli periodici e giunto nel 2017 a buona parte della lettera C, met\u00e0 della lettera D, una parte significativa della E e un volume sugli etimi di origine germanica."}
{"id": "1733544", "revid": "42524", "url": "https://it.wikipedia.org/wiki?curid=1733544", "title": "Poplove", "text": ""}
{"id": "1733546", "revid": "149485", "url": "https://it.wikipedia.org/wiki?curid=1733546", "title": "Super Bowl XXXV", "text": "Il Super Bowl XXXV \u00e8 stata la partita di finale della National Football League tra i vincitori della National Football Conference (NFC) e della American Football Conference (AFC) nella stagione del 2000 e venne giocata il 28 gennaio 2001 al Raymond James Stadium di Tampa. La partita vide affrontarsi i vincitori della NFC, i New York Giants ed i vincitori della AFC, i Baltimore Ravens, che vinsero per 34-7.\nI Ravens, che avevano terminato la stagione regolare con un record di 12-4, divennero la terza wild card della storia, la seconda negli ultimi quattro anni, a vincere il Super Bowl. Inoltre per la citt\u00e0 di Baltimora, che aveva vinto il suo primo e unico Super Bowl trent'anni prima coi Colts, fu il primo campionato vinto da quando i Baltimore Stallions della Canadian Football League vinsero la Grey Cup nel 1995. I Giants arrivarono alla gara cercando la terza vittoria in altrettante partecipazioni al Super Bowl, dopo un record di 12-4 nella stagione regolare.\nBaltimore concesse solo 152 yard all'attacco di New York (il terzo minimo di sempre in un Super Bowl), mise a segno 4 sack e forz\u00f2 5 palloni persi degli avversari. Tutti i 16 possessi dei Giants terminarono con punt o intercetti, eccetto l'ultimo mentre il tempo stava scadendo. All'unico touchdown di New York, un ritorno di kickoff da 97 yard, Baltimore rispose subito con un ritorno in touchdown da 84 yard nel successivo kickoff. I Giants divennero la prima squadra dai Cincinnati Bengals nel Super Bowl XXIII a non segnare un solo touchdown offensivo e la quinta in totale (unendosi, oltre ai Bengals, ai Minnesota Vikings nel Super Bowl IX, ai Washington Redskins nel Super Bowl VII e ai Miami Dolphins nel Super Bowl VI).\nRay Lewis di Baltimore, che mise a segno 5 tackle e devi\u00f2 4 passaggi, divenne solamente il secondo linebacker ad essere premiato come MVP del Super Bowl dopo Chuck Howley nel Super Bowl V. Inoltre divenne il primo difensore ad essere premiato dopo Larry White nel Super Bowl XXX, all'epoca il settimo difensore premiato dopo Howley, Jake Scott, Harvey Martin, Randy White, Richard Dent e Brown. (Dopo di Lewis, solo altri due difensori sono stati premiati come MVP del Super Bowl: la safety dei Tampa Bay Buccaneers Dexter nel Super Bowl XXXVII e il linebacker dei Seattle Seahawks Malcolm Smith nel Super Bowl XLVIII.)"}
{"id": "1733547", "revid": "834", "url": "https://it.wikipedia.org/wiki?curid=1733547", "title": "Tackles", "text": ""}
{"id": "1733549", "revid": "767487", "url": "https://it.wikipedia.org/wiki?curid=1733549", "title": "Jason Brown (calciatore)", "text": ""}
{"id": "1733553", "revid": "287204", "url": "https://it.wikipedia.org/wiki?curid=1733553", "title": "Cristian Benitez", "text": ""}
{"id": "1733554", "revid": "287204", "url": "https://it.wikipedia.org/wiki?curid=1733554", "title": "Marlon Ayovi", "text": ""}
{"id": "1733555", "revid": "287204", "url": "https://it.wikipedia.org/wiki?curid=1733555", "title": "Luis Fernando Suarez", "text": ""}
{"id": "1733558", "revid": "804", "url": "https://it.wikipedia.org/wiki?curid=1733558", "title": "Hurdle rate", "text": "L'hurdle rate \u00e8 il tasso minimo di rendimento finanziario richiesto ad un investimento per poter essere considerato.\nL'hurdle rate pu\u00f2 essere sia un tasso legato al costo del capitale, generalmente il WACC, oppure un tasso ipotizzato aprioristicamente. L'obiettivo dell'utilizzo degli Hurdle Rate \u00e8 quello di assicurare che il rendimento medio degli investimenti di un'impresa, inclusi quelli non a reddito (obblighi di legge, interventi HSE, investimenti in ricerca e sviluppo), non sia inferiore al costo medio del capitale (WACC).\nL'hurdle rate pu\u00f2 essere usato per la valutazione degli investimenti in due modi:"}
{"id": "1733564", "revid": "174925", "url": "https://it.wikipedia.org/wiki?curid=1733564", "title": "Epidurale", "text": ""}
{"id": "1733565", "revid": "123439514", "url": "https://it.wikipedia.org/wiki?curid=1733565", "title": "Costo del capitale", "text": "Il costo del capitale (in inglese: cost of capital) nella corporate finance \u00e8 la somma del costo del debito (\"cost of debt\") e del costo dell'equity (\"cost of equity\") nel momento in cui un'azienda si finanzia.\nIl finanziamento pu\u00f2 infatti avvenire tramite l'indebitamento, ovvero ottenendo prestiti dalle banche commerciali o emettendo obbligazioni comprate dagli obbligazionisti (si sfrutta dunque la leva finanziaria) oppure emettendo (nuove) azioni che vengono poi acquistate dagli azionisti/soci (se la societ\u00e0 \u00e8 quotata in borsa, la compravendita di security avviene in borsa). Entrambi i tipi di finanziamento hanno un costo, siccome nel debt financing la societ\u00e0 si accolla l'onere/obbligo di pagare gli interessi e le spese di gestione e erogazione del mutuo oltre alle varie spese assicurative che la banca impone alla societ\u00e0 e nell'equity financing la societ\u00e0 si accolla il dovere (ma non obbligo tassativo) di pagare i dividendi ai soci nella proporzione in cui hanno messo capitale in input. I due tipi di costi sommati insieme e misurati in una valuta formano il costo del capitale. Se si divide il totale di debito per il totale di equity, si ottiene una frazione e/o percentuale detta debt-to-equity ratio (D/E). I livelli di equity e di debito/liability si notano nel foglio di bilancio.\nLa societ\u00e0, siccome deve ripagare questi costi, deve ottenere un ricavo dalle sue attivit\u00e0 di business tale per cui si pareggia o supera la soglia indicata dal costo del capitale.\nIl costo del capitale \u00e8 una delle aree pi\u00f9 sviluppate della corporate finance, in particolare a seguito delle definizioni di Modigliani e Miller, del Capital asset pricing model di William Sharpe e di tutta la teoria finanziaria. Il costo del capitale assume un ruolo centrale in quanto occorre mantenere una forte coerenza tra le variabili analizzate al fine di ottenere una risposta coerente e corretta.\nNelle teorie si evidenziano almeno tre tipologie di costo del capitale:\nIl costo del capitale \u00e8 utile per analizzare, scontare, comparare flussi di cassa e redditi da obbligazioni, e per tutte le operazioni finanziarie in genere.\nOccorre prestare attenzione alla coerenza sulle ipotesi fiscali assunte nella valutazione: occorre scontare i flussi di cassa al netto di tasse con un costo del capitale al netto delle tasse ovvero, se non possibile, considerare il VAN dei beneficio fiscale, come dai precetti del APV."}
{"id": "1733566", "revid": "6923", "url": "https://it.wikipedia.org/wiki?curid=1733566", "title": "Maiana", "text": "Maiana \u00e8 un atollo situato nella Repubblica di Kiribati, nel Nord dell'arcipelago delle Isole Gilbert.\nL'atollo ha una superficie di 27\u00a0km\u00b2 ed una laguna di 98,4\u00a0km\u00b2. Al censimento del 2005 possedeva 1.908 abitanti."}
{"id": "1733569", "revid": "339392", "url": "https://it.wikipedia.org/wiki?curid=1733569", "title": "Lago Teletskoye", "text": ""}
{"id": "1733571", "revid": "61051", "url": "https://it.wikipedia.org/wiki?curid=1733571", "title": "BMW III", "text": ""}
{"id": "1733580", "revid": "174925", "url": "https://it.wikipedia.org/wiki?curid=1733580", "title": "La caduta dell'uomo", "text": ""}
{"id": "1733582", "revid": "110157", "url": "https://it.wikipedia.org/wiki?curid=1733582", "title": "Kropotkin (Territorio di Krasnodar)", "text": "Kropotkin \u00e8 una citt\u00e0 della Russia europea meridionale (Territorio di Krasnodar).\nGeografia fisica.\nLa citt\u00e0 \u00e8 situata nella pianura pedemontana ciscaucasica sulla sponda sinistra del fiume Kuban', 136 km a nordovest di Krasnodar. Kropotkin \u00e8 un importante nodo ferroviario sulle linee Baku-Rostov sul Don e Sebastopoli-Krasnodar.\nStoria.\nLa cittadina sembrerebbe essere stata fondata nel 1879 come \"chutor\" dei \"Romanovskij\"; altre fonti affermano invece che la sua fondazione potrebbe risalire agli anni successivi al 1771, fondata come fortezza di \"Kavkazskaja\" a guardia dei confini meridionali russi. Nel 1921 venne ribattezzata con l'attuale nome, in onore di \"P\u00ebtr Alekseevi\u010d Kropotkin\", geografo, storico, letterato e teorico anarchico, morto in quell'anno.\nDal 1956 al 1963, la citt\u00e0 fu capoluogo amministrativo del Kavkazskij rajon (\"Distretto del Caucaso\"), un ruolo successivamente ricoperto dalle citt\u00e0 di Gul'kevi\u010di (1963-1980) e Kavkazskaja (1980-2009). Dal 2009, a seguito di un referendum per l'unificazione della citt\u00e0 e del rajon in un unico grande comune, la cittadina \u00e8 stata ripristinata come capoluogo amministrativo del distretto caucasico.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1733585", "revid": "136978", "url": "https://it.wikipedia.org/wiki?curid=1733585", "title": "Adamo da Arogno", "text": ""}
{"id": "1733586", "revid": "13618", "url": "https://it.wikipedia.org/wiki?curid=1733586", "title": "VGAi", "text": ""}
{"id": "1733593", "revid": "1272592", "url": "https://it.wikipedia.org/wiki?curid=1733593", "title": "Compagnia Italpetroli", "text": "La Compagnia Italpetroli S.p.A \u00e8 una holding italiana di propriet\u00e0 della banca UniCredit. Nel 2016 il Gruppo Ludoil acquista da UniCredit tutti gli asset petroliferi della Compagnia Italpetroli S.p.A., oggi divisi in tre societ\u00e0: (i) So.De.Co a Civitavecchia; (ii) Petroli Investimenti a Civitavecchia; e (iii) Meridionale Petroli a Vibo Valentia.\nStoria.\nL'azienda \u00e8 stata fondata dall'imprenditore romano Franco Sensi negli anni sessanta con l'obiettivo di creare un importante gruppo industriale attivo nel settore petrolifero e petrolchimico, nel tentativo di creare nel centro Italia una entit\u00e0 capace di contrapporsi alle grandi potenze del settore esistenti nel nord del paese come ERG e Saras.\nNel corso degli anni la societ\u00e0 si \u00e8 trasformata da semplice industria in una holding in cui la famiglia Sensi ha fatto confluire tutte le sue propriet\u00e0 e le sue quote azionarie, alcune delle attivit\u00e0 della societ\u00e0 sono al di fuori del settore petrolifero, infatti ora la \"Compagnia Italpetroli\" possiede attivit\u00e0 anche nel settore sportivo (AS Roma), turistico e nel settore immobiliare.\nFino al 2008, Franco Sensi era presidente (di Compagnia Italpetroli) e sua figlia Rosella Sensi (1971) era amministratrice delegata di Compagnia Italpetroli. Dalla morte di Franco Sensi, tutte le scelte ricadono sulle tre sorelle Sensi (azioniste al 51% di CI).\nAttivit\u00e0 petrolifera.\nL'attivit\u00e0 petrolifera \u00e8 concentrata soprattutto in due zone, possiede infatti due depositi di stoccaggio e lavorazione petrolifera di importanza nazionale, situati nei comuni di Vibo Valentia e Civitavecchia. Il deposito di Vibo Valentia pu\u00f2 ospitare complessivamente oltre 36.000 metri cubi di oli minerali mentre quello di Civitavecchia supera i 91.000 metri cubi.\nAssociazione Sportiva Roma.\nNel maggio del 1993 Franco Sensi ha fatto confluire nella \"Compagnia Italpetroli\" anche il suo pacchetto azionario della Associazione Sportiva Roma, che aveva rilevato insieme al collega Pietro Mezzaroma. Nel novembre 1993 Pietro Mezzaroma vende il suo pacchetto azionario a Franco Sensi, che diventa unico proprietario e presidente.\nNel maggio 2000 la AS Roma entra in borsa; Compagnia Italpetroli continua a possedere (direttamente e indirettamente) il 67% delle azioni di AS Roma, il resto \u00e8 in mano a piccoli azionisti.\nDal 2004 ci sono stati contatti per la vendita con la Nafta Mosca di Roman Abramovic, ma l'affare salt\u00f2 all'ultimo momento quando sembrava oramai in dirittura d'arrivo. Nel 2008 fu rifiutata una clamorosa offerta di 283 milioni di euro da parte del miliardario americano George Soros. Nell'aprile 2009 un comunicato congiunto Italpetroli-Roma ha ammesso l'interesse di un gruppo svizzero facente capo a Vinicio Fioranelli, anche quest'ultima vicenda si \u00e8 conclusa con la ritirata del gruppo svizzero. L'8 maggio 2009 il Corriere dello sport pubblica una intervista di Piero Torri all'imprenditore farmaceutico Francesco Angelini in cui quest'ultimo afferma: \"al momento il mio interesse non \u00e8 entrare al 100 per cento nella societ\u00e0, piuttosto ritengo opportuno avanzare un'offerta per acquisire il 60 o 70 percento della societ\u00e0, in modo da avere il controllo della maggioranza\", ma ancora una volta il tutto si \u00e8 concluso con un nulla di fatto.\nSituazione debitoria e cronologia degli ultimi anni.\n2000.\nFranco Sensi decide di far entrare la as Roma in borsa: circa il 33% delle azioni vengono vendute (e il ricavato entra nel gruppo Compagnia Italpetroli).\n2002.\nIl 1\u00ba luglio 2002 nasce Capitalia; l'interlocutore di italpetroli non sar\u00e0 pi\u00f9 Banca di Roma ma Capitalia.\n2004.\nViene varato un accordo tra Compagnia Italpetroli e Capitalia (principale creditrice del gruppo): devono iniziare delle dismissioni per rientrare dei debiti, alcuni debiti vengono convertiti in azioni di Compagnia Italpetroli e di conseguenza Capitalia diventa proprietaria del 49% di Compagnia Italpetroli e ottiene una opzione call su un altro 2% di azioni; in proiezione Capitalia \u00e8 proprietaria del 32,83% delle azioni di as roma. Contemporaneamente, si decide un aumento di capitale della as roma usando Francesco Totti come testimonial.\n2006.\nNel 2006 si \u00e8 arrivati a un nuovo accordo con le banche per il pagamento del debito.\n2007.\nIl 1\u00ba ottobre 2007 nasce Unicredit Group; l'interlocutore di Italpetroli non sar\u00e0 pi\u00f9 Capitalia ma Unicredit Group.\n2008.\nIl 18 luglio 2008 (Franco Sensi \u00e8 deceduto il 17 agosto dello stesso anno) \u00e8 stato sottoscritto un accordo tra Italpetroli e le banche per il pagamento dei debiti; l'accordo non \u00e8 stato reso interamente pubblico ma, nella parte che conosciamo, comprende una significativa riduzione (circa 130 milioni di euro) del livello di indebitamento da conseguire entro i successivi 5/6 mesi e la riorganizzazione societaria in tre subholding.\n2009.\nIl livello dei debiti sta raggiungendo un livello insostenibile e il 4 Giugno 2009 Unicredit ha notificato il recesso dall'accordo sul debito del luglio 2008. Il 5 Giugno 2009 Unicredit ha scritto una lettera a Italpetroli (fonte: Rosario Dimito del Messaggero) minacciando di portarli in tribunale con una richiesta di messa in mora; \u00e8 da precisare che tale documento non \u00e8 stato mai reso pubblico n\u00e9 dalla banca Unicredit n\u00e9 tanto meno dalla Compagnia Italpetroli, quindi si pu\u00f2 ritenere questa notizia una semplice e non riscontrabile indiscrezione giornalistica. \nUnicredit ha presentato 13 richieste di procedimenti esecutivi. \nL'11 Novembre 2009 chiede al tribunale di Roma che attesti \u00abla dichiarazione di nullit\u00e0 o comunque l'annullamento della delibera assembleare del 30 Giugno 2009 di approvazione del bilancio 2008 della Compagnia Italpetroli\u00bb.\nIl 19 Novembre il Presidente della A.S.Roma dichiara a seguito di una conferenza stampa presso la sede della societ\u00e0 Italpetroli s.p.a.:\n\"Sono assolutamente infondati gli argomenti della citazione avanzata da Unicredit al Tribunale di Roma sulla nullit\u00e0 del bilancio Italpetroli, lo dimostreremo in tribunale, con il percorso che dovremo, aggiunge, evidenziando che \u00abnon si possono tirare fuori documenti come fossero sentenze di tribunale \u00bb. \nFacendo riferimento all'articolo pubblicato il 18 Novembre da Il Messaggero (da Rosario Dimito), la Sensi sottolinea che \u00absarebbe stato il caso di chiedere alla controparte\u00bb visto che si \u00e8 in presenza di una citazione, appunto, di parte. \u00abI criteri sono infondati\u00bb, ribadisce, aggiungendo che questo \u00absar\u00e0 rappresentato nei tempi e nei modi opportuni\u00bb. Italpetroli \u00e8 pronta ad ogni azione legale che si rendesse necessaria. \u00c8 quanto evidenzia l'amministratore delegato della societ\u00e0, Rosella Sensi. \u00abCon i nostri legali valuteremo tutti i danni e a chi chiederli\u00bb, annuncia, ricordando che \u00abper mesi si \u00e8 parlato di decreti ingiuntivi esecutivi prima che il tribunale si pronunciasse\u00bb. La Sensi evidenzia anche che per la met\u00e0 di quei decreti \u00abc'\u00e8 stato un rigetto\u00bb e, chiede ironicamente, \u00abse anche l'altra met\u00e0 dovesse essere rigettata, quanti danni saranno stati fatti al gruppo, alla famiglia e alla A. S. Roma?\u00bb. \nIl 23 Novembre 2009 il sindaco di Roma Gianni Alemanno organizza un incontro in Campidoglio per tentare di risolvere i problemi di Italpetroli; all'incontro sono presenti: Gianni Alemanno (sindaco di Roma 2008-2013), Rosella Sensi, Pippo Marra (consigliere e amico di Rosella Sensi), Paolo Fiorentino (deputy ceo di Unicredit group), Maurizio Cereda (vicedirettore generale di Mediobanca); l'incontro si conclude con un nulla di fatto.\n2010.\nIl 20 gennaio 2010 si forma il collegio (Cesare Ruperto, Enrico Gabrielli e Romano Vaccarella) che dovr\u00e0 decidere sulla validit\u00e0 dell'accordo sul debito disdettato da Unicredit contro la volont\u00e0 della famiglia Sensi. Il collegio \u00e8 conseguenza di un arbitrato richiesto dalla famiglia Sensi; l'arbitrato comunque non annulla il giudizio civile avviato da Unicredit riguardo alla nullit\u00e0 del bilancio del gruppo Italpetroli. Il 12 febbraio 2010 si \u00e8 tenuta un'assemblea dei soci di Italpetroli per esaminare la grave situazione patrimoniale. Il capitale sociale di Italpetroli \u00e8 passato (dati del 31 dicembre 2008) da 50 milioni a 17 milioni, quindi bisogna procedere seguendo l'art 2446 del codice civile; il collegio sindacale ha depositato una relazione tra cui si legge \"ai fini della dimostrazione dell'esistenza del requisito della continuit\u00e0 aziendale appare necessario, a questo Collegio, che gli amministratori, oltre al riferimento all'ammontare del nav... sottopongano agli azionisti un piano percorribile a breve ovvero una strategia basata su fondate previsioni di dismissioni od altro che consenta di superare il problema\": Compagnia Italpetroli deve vendere degli asset, la as roma \u00e8 tra gli asset in vendita.\nIl 23 febbraio si \u00e8 tenuta una nuova assemblea in cui si sono approfonditi alcuni argomenti. Durante l'assemblea Rosella Sensi ha giocato l'ultima carta contro Unicredit: non avendo i soldi necessari per ricapitalizzare Compagnia Italpetroli, ha deciso di contestare il bilancio 2008, frutto di anatocismo secondo lei. Adesso il collegio sindacale (scelto dai Sensi) dovr\u00e0 scegliere se sposare la linea dei Sensi (bilancio irregolare a causa dell'anatocismo) o la linea di Unicredit (bilancio regolare e ricapitalizzazione obbligatoria). Il 29 maggio 2010 Rosella Sensi (a distanza di meno di un anno) ha incontrato Gianni Letta per chiedere un aiuto.\nIl 23 giugno 2010 c'\u00e8 stato un incontro tra i legali di Unicredit e i legali di Italpetroli presso lo studio del professor Ruperto; l'incontro \u00e8 stato il tentativo di conciliazione finale per il pagamento del debito, l'incontro si \u00e8 concluso con un nulla di fatto e con la promessa di un nuovo incontro il 5 luglio 2010.\nLuglio 2010.\nIl 5 luglio 2010 inizia l'incontro \"decisivo\": in realt\u00e0 non sar\u00e0 decisivo perch\u00e9 la seduta viene sospesa e riaggiornata a gioved\u00ec 8 luglio 2010, ore 18:00.\nL'8 luglio avviene la svolta: dopo alcune ore di discussione, c'\u00e8 l'accordo su una lettera di intenti che prevede Unicredit arrivare al 100% di tutto il gruppo, alla vendita di as Roma e ad alcuni immobili che verranno lasciati alla famiglia Sensi.\nIl 26 luglio 2010 si arriva alla firma dell'accordo: Unicredit avr\u00e0 il 100% di Compagnia Italpetroli; le azioni di Roma 2000 (il 66% delle azioni di as roma) passer\u00e0 a una nuova societ\u00e0 chiamata Newco Roma che sar\u00e0 di propriet\u00e0 dei Sensi (51%) e di Unicredit (49%).\nOttobre 2010.\nNella settimana 11-15 ottobre 2010, il professor Attilio Zimatore, ex commissario Cirio, verr\u00e0 nominato presidente indipendente di Italpetroli, con deleghe, in un nuovo cda ridotto a tre componenti.\nNovembre 2010.\nIl mese di novembre \u00e8 segnato da 2 comunicati ufficiali in cui si ammette che sono state ricevute alcune offerte non vincolanti per l'acquisto di A.S. Roma.\n2011.\nFebbraio 2011.\nIl 3 febbraio 2011 un comunicato ufficiale informa che sono pervenute 5 offerte per comprare la Roma; tra queste offerte non c'\u00e8 il gruppo Aabar.\nRimane altres\u00ec inteso che un istituto di credito facente parte allo statuto degli istituti stessi non pu\u00f2 detenere pi\u00f9 del 6% delle quote societarie.\nDismissioni.\nnell'esercizio 2004:\nnell'esercizio 2005:\nnell'esercizio 2006:"}
{"id": "1733597", "revid": "117875455", "url": "https://it.wikipedia.org/wiki?curid=1733597", "title": "Lapide di Venezia", "text": "La lapide di Venezia (in latino: \"Lapis Venetus\" o \"Titulus Venetus\"), nota anche come stele del censimento, \u00e8 un'epigrafe latina conservata nel Museo archeologico nazionale di Venezia, catalogata come CIL III 6687, ILS 2683.\nL'iscrizione funeraria giunse a Venezia come zavorra di una nave proveniente da Beirut e rinvenuta nel 1674. L'originale venne copiato ed edito nel 1719, ma poi scomparse, cosicch\u00e9 la copia venne ritenuta falsa. Nel 1880 venne ritrovata alla Giudecca la parte inferiore dell'originale, riutilizzata come davanzale di una finestra nella casa di Nicolo Venier vicino a Sant'Antonio, descritta da S. Orsato.\nTraduzione italiana:\nLa lapide nomina tra l'altro un censimento di Publio Sulpicio Quirinio (vedi censimento di Quirinio) svolto presso la citt\u00e0 siriaca di Apamea che godeva di statuto autonomo sul modello delle polis greche.\nLa data del censimento non \u00e8 precisata e gli studiosi lo identificano col censimento di Quirinio in Siria e Giudea nel 6-7 d.C. oppure con un censimento parallelo a quello universale indetto da Augusto nell'8 a.C. Alcuni studiosi la riferiscono all'anno del consolato di Quirinio, il 12 a.C.\nIndipendentemente dalla data, secondo gli studiosi cristiani la lapide risulta una testimonianza preziosa in quanto testimonia l'esistenza di un censimento organizzato da funzionari romani in un territorio alleato: questo rende verosimile il \"primo censimento\" di Quirinio nominato nel Vangelo di Luca () nel territorio palestinese del \"rex socius\" Erode il Grande in occasione del quale nacque Ges\u00f9."}
{"id": "1733598", "revid": "1573940", "url": "https://it.wikipedia.org/wiki?curid=1733598", "title": "Protostegidae", "text": "I protostegidi (Protostegidae ) sono una famiglia di tartarughe marine estinte, vissute nel Cretaceo. Questo gruppo comprende alcune fra le pi\u00f9 grandi tartarughe mai esistite; la pi\u00f9 grande, \"Archelon\", oltrepassava facilmente i quattro metri di lunghezza.\nDescrizione.\nNonostante i protostegidi fossero fra le pi\u00f9 antiche tartarughe marine, possedevano gi\u00e0 un piano corporeo notevolmente simile alle forme attuali. Il corpo era appiattito e largo, le zampe erano a forma di pagaia e la coda era corta. Le zampe anteriori, in particolare, erano molto simili a remi incurvati, ed erano senza dubbio utili per muoversi attraverso l'acqua. Come l'attuale famiglia dei dermochelidi (Dermochelyidae), anche i protostegidi possedevano un carapace ridottissimo; alcuni esemplari avevano estensioni delle costole che quasi circondavano l'intero corpo, e sostituivano il carapace. Il cranio dei protostegidi, bench\u00e9 molto simile a quello delle forme attuali, era sproporzionato rispetto alle dimensioni del corpo: \"Archelon\", ad esempio, aveva una testa lunga un metro.\nPaleoecologia.\nBench\u00e9 tutti i protostegidi siano estinti, gli studiosi sono stati in grado di formulare ipotesi sul loro stile di vita. Si nutrivano di ammoniti e di animali senza guscio come i calamari e le meduse. Si suppone che le tartarughe, a loro volta, fossero cacciate dai massimi predatori del Cretaceo. Alcuni fossili, infatti, mostrano le impronte dei denti dei grandi squali lamnidi, come \"Cretoxyrhina\". Inoltre, un esemplare di \"Protostega\" conserva un dente di \"Cretoxyrhina\" conficcato in un osso.\nTassonomia.\nIl pi\u00f9 antico membro di questa famiglia \u00e8 \"Santanachelys gaffneyi\" del Cretaceo inferiore, conosciuto per un esemplare rinvenuto in Brasile nel 1998; questo animale possedeva ancora numerosi tratti primitivi, come dita chiaramente distinguibili negli arti anteriori. Le forme successive, del Cretaceo superiore, avevano zampe simili a pinne dalle dita completamente fuse insieme per un nuoto pi\u00f9 efficiente. Come gran parte della fauna del Cretaceo, i protostegidi scomparvero nel corso degli eventi catastrofici avvenuti circa 65 milioni di anni fa. Analisi filogenetiche hanno dimostrato che i pi\u00f9 stretti parenti attuali dei protostegidi sono i dermochelidi, come la tartaruga liuto."}
{"id": "1733599", "revid": "15756", "url": "https://it.wikipedia.org/wiki?curid=1733599", "title": "Motomondiale 1993", "text": "La stagione 1993 \u00e8 stata la quarantacinquesima del Motomondiale; le prove in calendario passarono a 14, con l'eliminazione dei GP di Ungheria, Brasile e Francia (il GP del Sudafrica, previsto il 3 ottobre, fu invece annullato e sostituito con il GP della FIM) ed il ritorno del Mondiale in Austria, Stati Uniti, San Marino e Repubblica Ceca.\nIl contesto.\nLa stagione ebbe ancora cambiamenti nel sistema di punteggi: dopo solo un anno, ritornavano ad essere assegnati punti ai primi quindici piloti classificati anzich\u00e9 solamente ai primi dieci. Il nuovo punteggio prevede 25 punti al vincitore, 20 al secondo classificato e 16 al terzo; i successivi piazzamenti sono premiati rispettivamente con 13, 11, 10, 9, 8, 7, 6, 5, 4, 3, 2 e 1 punto.\nI sidecar, per la prima volta dal 1979, videro il loro campionato svolgersi solo parzialmente insieme alle altre classi: 3 delle 8 gare (ma originariamente erano 4 su 9) si svolsero in concomitanza di gare del campionato mondiale Superbike.\nLo svolgimento della stagione, a parte la solita parte centrale disputata in Europa tra maggio e inizio settembre, prevedeva inizialmente tre trasferte in Oceania (per il GP d'Australia con cui si inaugurava l'annata di gare) e Asia (GP del Giappone e di Malesia). Il termine della stagione doveva avvenire negli Stati Uniti d'America e in Sudafrica ma il secondo venne annullato e si vide un ritorno nuovamente in Europa per la gara conclusiva.\nDurante l'anno, in occasione del GP d'Europa venne anche raggiunto il traguardo delle 500 prove disputate dall'esordio del mondiale nel Tourist Trophy 1949.\nIn 500 la stagione fu segnata dal tragico incidente accaduto a Wayne Rainey al GP d'Italia a Misano: il pilota statunitense cadde poco dopo aver preso la testa della gara, riportando diverse lesioni alla spina dorsale che lo costringeranno per tutto il resto della vita su una sedia a rotelle. Il titolo and\u00f2 a Kevin Schwantz, che riport\u00f2 la Suzuki all'iride dopo undici stagioni.\nNella 250, vittoria di misura per il giapponese Tetsuya Harada su Loris Capirossi, in una stagione che aveva visto la morte del pilota giapponese Nobuyuki Wakai, durante il GP di Spagna a Jerez, a causa di uno scontro avvenuto durante le prove del sabato con un tifoso italiano che stava attraversando la corsia dei box.\nIn 125 fu il pilota tedesco Dirk Raudies in sella ad una Honda a conquistare il titolo con nove vittorie sulle quattordici gare in programma.\nNei sidecar, sesto titolo per Rolf Biland, sempre in coppia con Kurt Waltisperg.\nDa registrare quest'anno anche l'uscita di scena di Bernie Ecclestone tra gli organizzatori.\nUn fatto curioso avvenne al Gran Premio motociclistico del Giappone: tre fratelli corsero nella stessa giornata, essendo anche tutti classificati al termine della gara; furono Haruchika Aoki giunto settimo nella classe 125, Nobuatsu Aoki e Takuma Aoki giunti rispettivamente 4\u00ba e 8\u00ba in classe 250.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11|| width=6%|12 || width=6%|13 || width=6%|14 || width=6%|15 || width=6%|16 &gt;\n!width=5%|Punti\nLe classi.\nClasse 500.\nNonostante il titolo piloti sia stato conquistato da Kevin Schwantz su una Suzuki, il titolo riservato ai costruttori venne vinto dalla Yamaha. Tra l'altro, proprio Yamaha, gi\u00e0 dall'anno precedente aveva messo a disposizione una fornitura di motori derivati da quelli in uso ufficialmente dalla casa, propulsori che dovevano essere inseriti in telai progettati in Europa; da questa sinergia nacquero la ROC-Yamaha e la Harris-Yamaha che equipaggiavano molti team privati.\nCuriosamente nella seconda parte della stagione anche il team di Kenny Roberts, che gestiva le Yamaha ufficiali, prefer\u00ec utilizzare un telaio della francese ROC inserendovi un motore ufficiale.\nFurono sette i piloti che iscrissero il proprio nome tra i vincitori dei 14 gran premi di quest'anno: oltre all'iridato Schwantz che si impose in 4 occasioni, ottenne 4 vittorie il secondo classificato Wayne Rainey, ne ottenne 2 Luca Cadalora e si imposero una volta ciascuno Daryl Beattie, Mick Doohan, Alex Barros e John Kocinski. Proprio quest'ultimo aveva iniziato la stagione in classe 250 con la Suzuki per passare poi alla classe regina per le ultime quattro prove dell'anno, ingaggiato dalla Cagiva.\nOltre che per Wayne Rainey, questa fu anche l'ultima stagione in cui si vide in gara Freddie Spencer, mai pi\u00f9 ripresosi completamente dai problemi fisici. Entrambi erano in sella a una Yamaha: Rainey nel Marlboro Team Roberts e Spencer nel team \"Yamaha Motor France\".\nClasse 250.\nIl detentore del titolo dell'anno precedente era passato a gareggiare nella categoria superiore, vi fu cos\u00ec un nuovo vincitore: il titolo iridato della quarto di litro fu appannaggio del pilota giapponese Tetsuya Harada in sella ad una Yamaha, seguito da quattro piloti italiani.\nIl titolo costruttori, come gi\u00e0 nella cilindrata superiore non and\u00f2 per\u00f2 alla casa che equipaggiava il pilota vincitore, bens\u00ec alla Honda che ottenne 7 successi nei singoli gran premi. Quattro successi li ottenne Yamaha, tutti con Harada, e 3 andarono all'Aprilia.\nIn occasione del Gran Premio motociclistico della Malesia, al termine della gara vennero comminate delle penalizzazioni per partenza anticipata a Loris Capirossi, Max Biaggi, Carlos Card\u00fas e Jean-Philippe Ruggia che si ritrovarono a perdere diverse posizioni in classifica rispetto a come avevano tagliato il traguardo.\nAl termine del Gran Premio motociclistico d'Olanda il pilota ufficiale della Suzuki John Kocinski danneggi\u00f2 intenzionalmente la sua motocicletta, venendo immediatamente licenziato dal suo team e sostituito per il resto della stagione da Simon Crafar.\nIn occasione del Gran Premio motociclistico degli Stati Uniti d'America vi fu il debutto nel motomondiale di un figlio d'arte, Kenny Roberts Jr, destinato in seguito a diventare anch'esso campione del mondo come il padre.\nA met\u00e0 stagione si registr\u00f2 anche l'annuncio del ritiro dalle competizione del motomondiale da parte del pilota spagnolo Carlos Card\u00fas che aveva gareggiato per undici anni nella 250.\nClasse 125.\nAnche per questa stagione furono solo due le case motociclistiche che presero punti in questa classe, la giapponese Honda che si aggiudic\u00f2 il titolo costruttori e che equipaggiava i primi tre piloti nella classifica iridata, contrastata dall'italiana Aprilia.\nIl titolo piloti fu conquistato dal pilota tedesco Dirk Raudies che vinse anche 9 dei 14 gran premi in calendario. Il detentore del titolo precedente Alessandro Gramigni era passato a gareggiare nella classe 250; da notare anche che, se l'anno precedente le prime sei posizioni della classifica erano state occupate da 4 piloti italiani e da due tedeschi, quest'anno furono 4 piloti giapponesi a sostituirsi integralmente agli italiani."}
{"id": "1733607", "revid": "1226", "url": "https://it.wikipedia.org/wiki?curid=1733607", "title": "Chiesa di Santa Maria in Gradellis", "text": ""}
{"id": "1733617", "revid": "830939", "url": "https://it.wikipedia.org/wiki?curid=1733617", "title": "Giuseppe Caramazza", "text": "\u00c8 stato redattore della rivista \"Nigrizia\", ed \u00e8 stato fra i fondatori del Catholic Information Service for Africa (CISA), una delle pi\u00f9 importanti agenzie giornalistiche africane, con sede a Nairobi. Ha pubblicato diversi studi antropologici sui masai e su altri argomenti inerenti all'Africa. Dal gennaio 2018 egli \u00e8 il vice rettore (Deputy Vice Chancellor) del Tangaza University College di Nairobi.\nBiografia.\nDopo aver ricevuto il diploma di perito agrario nel 1979, Caramazza ha studiato filosofia a Firenze, ed \u00e8 poi entrato nel noviziato dei missionari comboniani di Venegono Superiore (VA) e ha emesso la professione religiosa nel 1983. Sono seguiti gli studi teologici presso la Catholic Theologial Union di Chicago, dove Caramazza ha conseguito il Master of Art in Theology e il Master of Art in Missiology.\nDal 1987 al 2001, ha lavorato alla redazione di \"Nigrizia\", come redattore e coordinatore di redazione. Dal 1992 al 1997, ha operato in Sudan e Kenya, nel campo pastorale. Dal 1998 in poi ha lavorato al New People Media Centre di Nairobi, Kenya, di cui \u00e8 stato il direttore dal 2002 al 2007.\nNel 2001 ha fondato l'agenzia di notizie Catholic Information Service for Africa (CISA) in collaborazione con altri giornalisti di area missionaria. CISA \u00e8 ora diventata una delle prime agenzie religiose africane e ed spesso citata da MISNA, CNN, The Nation Media Group e altre agenzie giornalistiche internazionali.\nNel gennaio 2010 ha fondato il web-magazine Southworld.net che si occupa di notizie ed analisi su Africa, Asia e America Latina. La rivista ha sede a Londra.\nDa maggio 2013, insegna al Tangaza University College di Nairobi, ed \u00e8 incaricato delle comunicazioni istituzionali dell'Institute of Social Ministry di Nairobi.\nBibliografia.\nCome giornalista, Caramazza ha pubblicato numerosi articoli, soprattutto sull'Africa; \u00e8 noto nel mondo della politica africana soprattutto per i suoi interventi sulla Cina in Africa. I suoi interventi su questo tema sono stati i primi pubblicati in Africa.\nSi \u00e8 anche occupato a lungo della cultura masai, curando diverse monografie e studi apparsi sulla stampa africana, europea e asiatica. tra gli articoli in italiano si possono citare \"Il percorso della vita\" (Nigrizia 1/2001), \"Vita Maasai\" (con Frans Mol, Nigrizia 1/2001), e l'intervista rilasciata a Frans Mol \"Un popolo gentile, i maasai in un dialogo con Giuseppe Caramazza\" (Nigrizia, 6/1998). Il suo volume \"News Reporting and Broadcasting\" (Nairobi, 2002) \u00e8 usato in molte universit\u00e0 africane come libro di testo.\nNel settore delle pubblicazioni specializzate, Giuseppe Caramazza si \u00e8 distinto nel campo della missiologia con una vasta produzione sul metodo missionario (\"Development of the Catechumenate in South Sudan 1899 - 1957\", Chicago 1986 e \"Dio pensa positivo\", Bologna 2012) e sulla animazione della societ\u00e0 alle problematiche africane. \nRisulta inoltre tra gli esegeti che hanno contribuito alla stesura della \"Bibbia africana\" (Paulines Africa, Nairobi 1998).\nNel gennaio 2010 ha fondato il web-magazine www.southworld.net che si occupa di notizie ed analisi su Africa, Asia e America Latina. La rivista ha sede a Londra."}
{"id": "1733623", "revid": "123113128", "url": "https://it.wikipedia.org/wiki?curid=1733623", "title": "Antonio Canepa (scultore)", "text": "Biografia.\nNacque nel 1850 a Santa Maria del Campo, nei pressi di Rapallo, ma si trasfer\u00ec a Genova giovanissimo, lavorando come garzone in un'osteria. La sua produzione, rivolta prevalentemente a soggetti sacri, \u00e8 presente in molte chiese di Genova e della Liguria.\nNel contempo frequent\u00f2 l'Accademia ligustica di belle arti.\nMor\u00ec nel capoluogo ligure il 20 marzo 1931 trovando sepoltura presso il cimitero monumentale di Staglieno.\nOpere principali.\nNella sua cinquantennale attivit\u00e0 scultorea realizz\u00f2 316 statue, di cui 101 ritraenti come soggetto la Vergine Maria in vari titoli e, nel particolare, 43 sculture raffiguranti la Madonna della Guardia. La prima delle quali fu quella scolpita nel 1893 per il santuario di Nostra Signora della Guardia di Velva (Castiglione Chiavarese).\nEssendo la statua di Velva riuscitissima, Antonio Canepa ne scolp\u00ec altre 38 circa per le chiese della Liguria e oltre. La seconda, la realizz\u00f2 nel 1894 per il santuario della Guardia sul Monte Figogna, collocata dietro all'altare maggiore, entro una grande nicchia in marmo, opera dello scultore genovese Antonio Ricchino (1899).\nNel 1917 fece il bozzetto ligneo per la statua marmorea della Madonna della Guardia che i fedeli genovesi vollero donare al concittadino papa Benedetto XV e che lo stesso papa fece collocare nel capitello votivo nei Giardini Vaticani.\nAltre sue opere si trovano nelle seguenti chiese:"}
{"id": "1733624", "revid": "74801", "url": "https://it.wikipedia.org/wiki?curid=1733624", "title": "Jason Brown (giocatore di football americano)", "text": "Carriera universitaria.\nSi \u00e8 formato nella North Carolina University, giocando per i Tar Heels.\nNel suo 1\u00ba anno (stagione 2001) su 13 partite ne ha giocate 13 ma solo 3 partendo come titolare, nel ruolo di offensive tackle destro.\nAl 2\u00ba anno su 12 partite ne ha giocate 12 e tutte partendo come titolare nel ruolo di centro, ed ha vinto il premio per il miglior giocatore della linea offensiva.\nNel 3\u00ba anno su 12 partite ne ha giocate 12 e tutte partendo come titolare, con il ruolo di centro ed ha vinto l\"outstanding lifter\".\nNel 2004 su 12 partite ne ha giocate 12 partendo come titolare nel ruolo di centro, \u00e8 stato uno dei capitani della squadra, e ha vinto il premio per il miglior giocatore della linea offensiva, l\"outstanding achievement, academics, athletics leadership\" e venendo selezionato nella migliore squadra ideale della lega ACC.\nCarriera professionistica.\nStagione 2005\nPreso come 124\u00aa scelta dai Baltimore Ravens ha giocato 6 partite partendo solo una volta da titolare.\nStagione 2006\nHa giocato 16 partite partendo 12 volte da titolare.\nStagione 2007\nHa giocato 16 partite tutte da titolare.\nStagione 2008\nIl 21 aprile ha rifirmato per un anno con i Ravens, ha giocato 16 partite tutte da titolare.\nStagione 2009\n\u00c8 passato ai St. Louis Rams dove ha giocato 16 partite tutte da titolare."}
{"id": "1733627", "revid": "78273", "url": "https://it.wikipedia.org/wiki?curid=1733627", "title": "Santa Maria in Foro", "text": ""}
{"id": "1733628", "revid": "514736", "url": "https://it.wikipedia.org/wiki?curid=1733628", "title": "Gustavo Adolfo di Meclemburgo-G\u00fcstrow", "text": "Biografia.\nGustavo Adolfo era figlio di Giovanni Alberto II di Meclemburgo-G\u00fcstrow e della terza moglie Eleonora Maria di Anhalt-Bernburg.\nAlla morte del padre, essendo ancora un bambino, il ducato venne retto dallo zio Adolfo Federico I di Meclemburgo-Schwerin. Ci\u00f2 caus\u00f2 una disputa su chi dovesse per\u00f2 realmente assumere la reggenza del ducato. Prima della sua ascesa al trono paterno, Gustavo Adolfo ottenne dal 1636 l'amministrazione del Vescovato di Retzeburg che mantenne sino al 1648 quando questo venne secolarizzato dalla Pace di Vestfalia. Nel 1654 Gustavo Adolfo venne dichiarato dall'Imperatore maggiorenne e inizi\u00f2 a governare sul ducato fino alla propria morte.\nNel 1661, al termine della Guerra dei trent'anni, Gustavo Adolfo condusse un censimento, uno dei primi ad essere realizzati nella storia della Germania. Dal 1662 decise di adottare un regolamento per l'eliminazione dei lupi che infestavano la zona e dal 1671 adott\u00f2 un nuovo regolamento per la riforma globale della scuola. Nei quindici distretti che rientravano nei suoi domini, egli nomin\u00f2 dei sovrintendenti appositi per l'applicazione delle nuove norme scolastiche, ai quali chiese di istituire scuole locali per pi\u00f9 villaggi di modo da unificare l'istruzione della popolazione, fornendo personale adeguato e dimostrando una grande attenzione anche sotto l'aspetto della tassazione, chiedendo ai suoi agenti di determinare caso per caso la disponibilit\u00e0 economica. Nel 1684, infine, fu tra i primi in assoluto a prevedere l'istruzione obbligatoria di tutti i bambini di tutte le classi sociali sino al percorso elementare.\nNel 1676, per una migliore sicurezza nelle citt\u00e0, Gustavo Adolfo emise un ordine contro l'uso sconsiderato di fuochi accesi sa all'interno che all'esterno delle case e viet\u00f2 la birra nelle case locali. Nel 1682, per combattere la diffusione della stregoneria, cre\u00f2 un enorme fal\u00f2 nella piazza principale di Gustrow con tutti i libri di magia sequestrati alle presunte streghe, preoccupandosi di controbattere il fenomeno della magia con la distribuzione di farmaci gratuiti alla sua popolazione ed al bestiame. Sempre di quello stesso anno \u00e8 il curioso editto che vietava le tradizionali feste popolare natalizie che vedevano coinvolto il personaggio di Santa Claus, temendo che queste tradizioni potessero sviare la popolazione dal vero significato del Natale facendola scadere nella stregoneria.\nGustavo Adolfo mor\u00ec nel 1695 senza eredi e con lui si estinse la linea dei Meclemburgo-G\u00fcstrow. Il ducato venne suddiviso tra il Meclemburgo-Schwerin e un nuovo ducato, il Meclemburgo-Strelitz.\nMatrimonio e discendenza.\nGustavo Adolfo spos\u00f2 Maddalena Sibilla di Holstein-Gottorp, figlia di Federico III di Holstein-Gottorp e da questa unione nacquero i seguenti figli:"}
{"id": "1733634", "revid": "1494169", "url": "https://it.wikipedia.org/wiki?curid=1733634", "title": "Zingaretti", "text": ""}
{"id": "1733636", "revid": "21583", "url": "https://it.wikipedia.org/wiki?curid=1733636", "title": "Arashi Kishu", "text": " \u00e8 un personaggio dell'anime e manga \"X\" delle CLAMP. Lei \u00e8 un Drago del Cielo, una delle sette persone che cercano di difendere l'umanit\u00e0 dalla distruzione voluta dai Draghi della Terra.\nNel set di tarocchi di \"X\", Arashi rappresenta \"La Temperanza\".\nCarattere.\nTaciturna, sempre in disparte, con un passato al limite dell'apatia, grazie a Sorata Arisugawa riesce a riscoprire la bellezza di vivere, addolcendo il suo carattere. La sua bellezza colpir\u00e0 il cuore del ragazzo. Con il passare del tempo far\u00e0 amicizia anche con Yuzuriha Nekoi, l'altra giovane ragazza del gruppo.\nPoteri.\nLa sua abilit\u00e0 consiste nel richiamare una spada dalla mano destra, la stessa abilit\u00e0 comune in alcuni personaggi di RG Veda, altra opera delle CLAMP: questo potere, per\u00f2, \u00e8 attivo solo finch\u00e9 lei mantiene integra la propria verginit\u00e0.\nStoria.\nManga.\nIl suo passato lo vediamo nel corso del manga: non ha mai conosciuto suo padre e, morta sua madre, non aveva alcun posto dove andare. Per questo motivo, cominci\u00f2 a ritenere inutile persino vivere, arrivando a chiedersi se fosse il caso di mangiare per sopravvivere o lasciarsi morire. Fu raccolta da una sacerdotessa del tempio di Ise, conoscente di sua madre, che la allev\u00f2.\nUna volta cresciuta, divenne un'alleata di Hinoto; conosce poi Sorata, che subito afferma di essersi innamorato di lei. Diventa in seguito amica di Yuzuriha, con la quale a volte si confida sui sentimenti che nutre per il ragazzo. Combatte pi\u00f9 volte, spesso in compagnia di Sorata, dal quale diventa inseparabile.\n\u00c8 in uno di questi scontri che Sorata la protegge, attraverso uno shikigami postole come protezione senza che lei ne fosse al corrente, dall'attacco di Satsuki Yatoji (nell'anime, l'attacco \u00e8 di Fuuma Mono): le ferite riportate dallo shikigami si ripercuotono su Sorata, che viene portato in ospedale. Una volta l\u00ec, Arashi gli confessa di ricambiare il suo amore e i due giovani consumano. Quando per\u00f2 Arashi si risveglia, capisce che avendo perso la verginit\u00e0 ha perso anche i suoi poteri da miko. Decide quindi di fuggire e di rifugiarsi da Hinoto, dicendole di non essere pi\u00f9 in grado di combattere; tuttavia Hinoto, posseduta dal suo lato oscuro, la imprigiona per farla diventare, una volta risvegliata, un Drago della Terra.\nAnime.\nNell'anime, il motivo della fuga di Arashi \u00e8 da ricercarsi nel suo desiderio di salvare Sorata: secondo lei, divenendo lei stessa un Drago della Terra, Sorata non morir\u00e0 per proteggerla, come affermato da una profezia fattagli da bambino, e sar\u00e0 salvo. Quando per\u00f2 Fuuma cercher\u00e0 di ucciderla, Sorata si frapporr\u00e0 tra loro e morir\u00e0 al posto di Arashi.\nNell'anime \u00e8 doppiata da Ryoka Sakuma nella versione originale e da Annamaria Tulli nella versione italiana.\nFilm.\nNel film di X, Arashi si ritrova sempre in compagnia di Sorata ma i sentimenti fra loro qui vengono trattati con pi\u00f9 superficialit\u00e0.\nNel film \u00e8 doppiata da Emi Shinohara nella versione originale e da Annamaria Tulli nella versione italiana.\nCrossover.\nDiverse Arashi di un altro mondo compaiono anche negli OAV e nella serie di Tsubasa RESERVoir CHRoNiCLE, sempre in compagnia di Sorata di cui a volte \u00e8 anche sposa. In particolare, Arashi appare nella Repubblica di Hanshin e ad Acid Tokyo, mentre nella versione animata appare anche a Koryo."}
{"id": "1733637", "revid": "712828", "url": "https://it.wikipedia.org/wiki?curid=1733637", "title": "Kurama (Lam\u00f9)", "text": ""}
{"id": "1733638", "revid": "101175", "url": "https://it.wikipedia.org/wiki?curid=1733638", "title": "Motomondiale 1994", "text": "La stagione 1994 \u00e8 stata la quarantaseiesima del Motomondiale; rispetto all'anno precedente il numero dei gran premi rimase sempre di 14, il Gran Premio motociclistico del Brasile venne per\u00f2 sostituito da quello d'Argentina mentre il GP di San Marino lasci\u00f2 il posto a quello di Francia.\nIl contesto.\nNessuna modifica venne inserita quest'anno nelle varie metodologie di calcolo dei punteggi.\nIl calendario della stagione mantenne per la sua prima parte la stessa intelaiatura dell'anno precedente con inizialmente tre trasferte in Australia, Malaysia e Giappone seguite da 8 gran premi in Europa. La parte finale fu composta invece da due trasferte in America, dapprima negli Stati Uniti d'America e in seguito in Argentina, per tornare infine nuovamente in Spagna per la prova conclusiva del campionato.\nNella classe regina il titolo and\u00f2 al pilota australiano Mick Doohan su Honda, mentre nelle classi minori, in classe 250 Max Biaggi port\u00f2 l'Aprilia al primo titolo nella quarto di litro. La casa motociclistica di Noale vinse anche il Mondiale della classe 125 con Kazuto Sakata, primo giapponese a vincere l'iride con una casa europea. Nei sidecar, si riconferm\u00f2 iridata la coppia Biland-Waltisperg (settimo titolo per Biland), nonostante il passaggio dal motore Krauser allo Swissauto.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11|| width=6%|12 || width=6%|13 || width=6%|14 || width=6%|15 || width=6%|16 &gt;\n!width=5%|Punti\nLe classi.\nClasse 500.\nIl 1994 fu l'anno in cui Michael Doohan inizi\u00f2 il suo dominio nella classe 500: nove le vittorie del pilota australiano sulla Honda, il numero pi\u00f9 alto dal 1972; in nessuna delle gare arriv\u00f2 oltre al terzo posto. Dopo vari anni era tra l'altro cambiata la livrea della casa giapponese che non riportava pi\u00f9 lo stesso sponsor principale: l'azienda dei tabacchi aveva infatti deciso di spostare i suoi investimenti pubblicitari dalla Honda Racing Corporation alla Formula 1 (curiosamente restarono invece sponsorizzate da altre aziende dello stesso settore le altre due case principali giapponesi).\nLuca Cadalora prese l'eredit\u00e0 di Wayne Rainey in Yamaha, terminando secondo in graduatoria e vincendo due prove; terza la Cagiva dell'americano John Kocinski: per la Casa varesina fu la migliore stagione dal suo debutto nel 1980, ma fu anche l'ultima, poich\u00e9 decise di ritirarsi alla fine della stagione.\nIl detentore del titolo dell'anno precedente, Kevin Schwantz su Suzuki dovette accontentarsi della quarta posizione con due vittorie in singoli gran premi.\nAnche un'altra casa italiana si present\u00f2 al via in alcune prove: Loris Reggiani port\u00f2 in gara una Aprilia da 400 cm\u00b3 ma dopo il nono posto nella gara d'esordio non ottenne altri risultati validi.\nOccasionalmente, in mano a piloti privati, si vide al via anche la Paton, ma anch'essa non riusc\u00ec ad ottenere risultati validi per le classifiche.\nClasse 250.\nIl titolo piloti della classe 250 fu conquistato da Max Biaggi su una Aprilia ma, come in casi precedenti, il titolo costruttori non and\u00f2 alla stessa casa motociclistica bens\u00ec fu appannaggio della Honda, grazie anche alle 8 vittorie ottenute dai suoi piloti contro le 6 dei piloti della casa di Noale.\nIl detentore del tito l'anno precedente, Tetsuya Harada quest'anno giunse solo al settimo posto; alle spalle di Biaggi si piazzarono invece 4 piloti con moto Honda con Tadayuki Okada al secondo posto e Loris Capirossi al terzo.\nNonostante l'handicap fisico causato dal grave incidente occorsogli l'anno precedente, Wayne Rainey rest\u00f2 nell'ambiente delle corse per dirigere un team della Yamaha che faceva correre Kenny Roberts Jr.\nUna piccola anomalia avvenne in occasione del Gran Premio motociclistico di Spagna: il direttore di corsa segnal\u00f2 la fine della corsa con leggero anticipo, sbandierando per primi alcuni degli ultimi piloti; la classifica finale venne quindi considerata quella del passaggio al penultimo giro.\nClasse 125.\nLa situazione del campionato nella classe 125 fu molto simile a quella della 250.\nIl titolo piloti and\u00f2 a Kazuto Sakata equipaggiato da una motocicletta Aprilia; la casa motociclistica italiana non si aggiudic\u00f2 per\u00f2 il titolo costruttori, andato alla giapponese Honda.\nAi primi posti della classifica si piazzarono tre piloti giapponesi, mentre il detentore del titolo 1993, Dirk Raudies dovette accontentarsi quest'anno del quarto posto accompagnato peraltro da tre vittorie nei singoli gran premi; un maggior numero di vittorie le ottenne solamente Takeshi Tsujimura (giunto terzo nella classifica finale) mentre i due capofila, Sakata e Noboru Ueda ne ottennero anch'essi tre a testa.\nL'unico altro polita ad aggiudicarsi un gran premio durante l'annata fu lo spagnolo Jorge Mart\u00ednez su Yamaha (anche per la casa fu l'unica vittoria); il pluri-iridato delle piccole cilindrate si impose in occasione del Gran Premio motociclistico d'Argentina."}
{"id": "1733644", "revid": "110157", "url": "https://it.wikipedia.org/wiki?curid=1733644", "title": "Fr\u00e9d\u00e9ric Covili", "text": "\u00c8 marito di Kristina Duvillard, a sua volta sciatrice alpina di alto livello.\nBiografia.\nStagioni 1993-2001.\nOriginario di Praz-sur-Arly, Covili debutt\u00f2 in campo internazionale in occasione dei Mondiali juniores di Monte Campione/Colere 1993; nella successiva rassegna iridata giovanile di Lake Placid 1994 vinse la medaglia d'oro nello slalom speciale e nella combinata e quella di bronzo nel supergigante. Esord\u00ec in Coppa del Mondo il 19 novembre 1995 a Beaver Creek in slalom speciale (9\u00ba).\nDivenuto gigantista puro, in Coppa Europa ottenne il primo podio l'11 febbraio 1997 a Sella Nevea e l'unica vittoria, nonch\u00e9 secondo e ultimo podio, il 12 febbraio 1999 nella medesima localit\u00e0. Nel 2001 vinse la medaglia di bronzo ai Mondiali di Sankt Anton am Arlberg, suo esordio iridato.\nStagioni 2002-2010.\nNella stagione 2001-2002 conquist\u00f2 i suoi primi podi in Coppa del Mondo, tra i quali le due vittorie di carriera (il 28 ottobre a S\u00f6lden e il 16 dicembre in Alta Badia), che gli consentirono di aggiudicarsi la Coppa del Mondo di slalom gigante con 42 punti di vantaggio su Benjamin Raich. In quella stessa stagione ai XIX Giochi olimpici invernali di , sua unica presenza olimpica, si classific\u00f2 al 15\u00ba posto.\nAi Mondiali di Sankt Moritz 2003, sua ultima presenza iridata, si classific\u00f2 11\u00ba e il 14 dicembre dello stesso anno ottenne in Alta Badia l'ultimo podio in Coppa del Mondo (3\u00ba). Annunci\u00f2 il ritiro il 21 gennaio 2009 (la sua ultima gara in Coppa del Mondo fu quella di Adelboden del 10 gennaio, nella quale non si qualific\u00f2 per la seconda manche), pochi giorni prima dell'inizio dei Mondiali di Val-d'Is\u00e8re; causa del ritiro anticipato rispetto alla fine della stagione potrebbe essere stata la decisione del selezionatore francese di non includerlo nel quartetto partecipante alla prova iridata. Continu\u00f2 tuttavia a prendere parte ad alcune gare minori fino al definitivo ritiro, avvenuto in occasione di uno slalom gigante FIS disputato a Limone Piemonte il 28 marzo 2010, vinto da Covili.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "1733645", "revid": "1318658", "url": "https://it.wikipedia.org/wiki?curid=1733645", "title": "Riserva naturale di Nazzano, Tevere-Farfa", "text": "La riserva naturale Nazzano Tevere-Farfa \u00e8 un'area naturale protetta situata nella Valle del Tevere nei comuni di Nazzano, Torrita Tiberina, Montopoli di Sabina, a nord di Roma. La riserva \u00e8 stata la prima area naturale protetta istituita dalla Regione Lazio, nel 1979. \u00c8 visitabile tutti i giorni dall'alba al tramonto attraverso i tre accessi principali. Il suo nome particolarmente lungo deriva da i tre elementi naturali fondamentali del suo territorio: il Tevere, il suo affluente Farfa e il Lago di Nazzano che si \u00e8 originato per opera dell'uomo con la costruzione di una diga. \u00c8 dunque l'acqua, su cui riflette il verde della lussureggiante vegetazione circostante, l'elemento pi\u00f9 importante di questo territorio in cui l'attrazione principale per i visitatori \u00e8 costituita dalla ricca presenza di uccelli tipici delle zone umide.\nStoria.\nTra il 1953 e il 1955 l'Enel costru\u00ec, per la produzione di energia elettrica, uno sbarramento sul fiume Tevere poco pi\u00f9 a valle della confluenza con il torrente Farfa. In seguito alla realizzazione di questa diga, subito a monte di quest'ultima, si innalz\u00f2 il livello dell'acqua, con la conseguente inondazione dei terreni circostanti. Si form\u00f2 cos\u00ec una specie di \"lago\", esteso per circa 300 ettari, profondo dai 20 ai 100 centimetri, e sulle cui sponde si andarono a formare accumuli di detriti portati dai fiumi (in particolare dal Farfa) su cui si svilupparono col tempo canneti e zone di salici cespugliosi e arborei. La zona si trasform\u00f2 cos\u00ec, con queste caratteristiche, in un'area ideale per ospitare un gran numero di specie di uccelli durante le loro migrazioni.\nNel 1968, vista l'importanza naturalistica assunta dal lago di Nazzano, fu creata un'oasi di protezione della fauna istituita grazie all'intesa fra ENEL, Comune di Nazzano e WWF Italia. \nNel 1977, considerato l'aumento del numero e delle specie di uccelli presenti per l'effetto di questa protezione, la zona umida denominata \"\"Lago di Nazzano\" o \"La Meanella\", per una superficie di circa 265 ha, fu inserita con apposito decreto del Ministero per l'Agricoltura e le Foreste nell'elenco delle zone umide di interesse internazionale, soprattutto come habitat degli uccelli acquatici, tutelate dalla convenzione di Ramsar. \nNel 1979, nell'area della vecchia oasi e in alcune zone limitrofe (occupate da boschi e campi coltivati o a pascolo), la Regione Lazio istitu\u00ec la \"Riserva naturale Tevere-Farfa\", prima area protetta regionale comprendente parte dei territori dei comuni di Nazzano e Torrita Tiberina.\nNel 1997 la Riserva \u00e8 stata riconosciuta dalla Regione Lazio \"area di interesse regionale\".\nNel 2018 la Regione Lazio ha ampliato il perimetro della Riserva al fine di tutelare tutta l'area lungo il corso del fiume Farfa, dal Tevere fino alla localit\u00e0 Granica, nel comune di Montopoli di Sabina, data la sua importanza per l\u2019approvvigionamento idrico (\u00e8 presente una risorgiva) e la salvaguardia di alcune specie di flora e fauna. Inoltre \u00e8 stata affidata alla direzione della Riserva Naturale di Nazzano Tevere-Farfa anche la gestione del Parco Naturale del Monte Soratte, precedentemente in carico alla Citt\u00e0 Metropolitana di Roma Capitale. \nAmbiente naturale.\nIl paesaggio della Riserva \u00e8 caratterizzato dalla morfologia del Tevere che in questo tratto scorre lentamente formando ampie anse e meandri. La valle fluviale, tipicamente alluvionale con depositi d'argille, sabbie e ghiaie, \u00e8 delimitata da colline di modeste dimensioni costituite da sedimenti d'origine marina. La ricca presenza d'uccelli nell'ambiente lacustre costituisce uno dei motivi di maggior interesse per i visitatori. Oltre agli anatidi come il germano reale, l'alzavola, il fischione e la moretta, \u00e8 possibile osservare lo svasso maggiore, la folaga, il martin pescatore e rapaci come il falco di palude e il falco pescatore.\nIl canneto, costituito prevalentemente dalla cannuccia e dalla tifa, \u00e8 talvolta impreziosito dalla gialla fioritura dell'iris di palude mentre, sui terreni argillosi, troviamo la bardana e l'equiseto tra le radici di salici bianchi e rossi. \u00c8 questo il regno di moltissimi uccelli come il cannareccione, la cannaiola, il porciglione, la gallinella d'acqua e la nutria, mammifero alloctono d'origine americana naturalizzatosi da alcuni decenni in molte zone umide italiane.\nLaddove il canneto si dirada, nelle zone con acqua stagnante, si pu\u00f2 osservare il potamogeto, l'azolla americana e la curiosa lenticchia d'acqua dalle minuscole foglie tondeggianti. Questo habitat \u00e8 molto importante per la riproduzione di pesci, insetti e anfibi come il tritone punteggiato e la rana verde. \nLe zone coltivate e i pascoli dell'ampia piana di Nazzano sono prevalentemente frequentati da corvidi, ma sono anche i luoghi dove \u00e8 pi\u00f9 facile osservare l'allodola, il tasso e rettili come il biacco.\nSugli argini del fiume, in particolare sulla riva destra, \u00e8 presente uno dei pochi esemplari superstiti di bosco ripariale dell'intero basso corso del Tevere formato da pioppi bianchi e neri, allori, ontani e da qualche farnia. Le cime di questi alberi rappresentano un ottimo rifugio per la garzetta, l'airone bianco maggiore e l'airone cenerino di cui \u00e8 stata documentata la nidificazione. Sui versanti collinari che s'affacciano sulla valle Tiberina \u00e8 possibile osservare le chiome scure di leccio, soprattutto dove il versante \u00e8 pi\u00f9 acclive, ma anche di querce a foglia caduca come la roverella e il cerro. Contribuiscono a formare questo bosco d'elevato interesse naturalistico l'albero di Giuda, riconoscibile per vivaci fioriture violacee primaverili, l'orniello, il carpino nero, l'acero campestre oltre a specie arbustive come il lentisco, il viburno e la fillirea dai piccoli fiori bianchi e profumati.\nIn questo residuo ambiente boschivo \u00e8 stata documentata la presenza dell'istrice, della martora, del gatto selvatico e di numerosi piccoli roditori, prede preferite del barbagianni e d'altri rapaci notturni.\nAvifauna acquatica.\nL'habitat offerto dalla riserva Tevere-Farfa \u00e8 particolarmente adatto a molte specie di uccelli acquatici che, nel corso dell'anno, vi si stabiliscono. Le specie che con regolarit\u00e0 e significativo numero di esemplari sono state avvistate nell'area sono: Tuffetto, Svasso maggiore, Cormorano, Tarabuso, Tarabusino, Nitticora, Airone guardabuoi, Garzetta, Airone bianco maggiore, Airone rosso, Spatola, Cigno reale, Fischione, Canapiglia, Alzavola, Germano reale, Codone, Marzaiola, Mestolone, Moriglione, Moretta tabaccata, Moretta, Porciglione, Gallinella d'acqua, Folaga, Cavaliere d'Italia, Avocetta, Pavoncella, Beccaccino, Pettegola, Albastrello, Pantana, Pira piro culbianco, Piro piro boschereccio, Piro piro piccolo, Fistione turco, Gabbiano reale mediterraneo.\nSIC Riserva naturale Tevere-Farfa.\nLa Riserva Naturale Nazzano Tevere-Farfa \u00e8 SIC (Sito di Interesse Comunitario) e ZPS (Zona a Protezione Speciale) codice IT6030012 ai sensi delle Direttive Habitat 92/43/CEE e Uccelli 2009/147/CE (che ha aggiornato la precedente Direttiva 79/409/CEE) ed \u00e8 inserita nel sistema europeo Rete Natura 2000 (regione biogeografica mediterranea) costituendo uno dei siti di maggiore pregio naturalistico grazie alla considerevole presenza di habitat e specie d'interesse comunitario."}
{"id": "1733647", "revid": "399", "url": "https://it.wikipedia.org/wiki?curid=1733647", "title": "Oreste Ruggeri", "text": "Fu un industriale farmaceutico. Stabilitosi a Pesaro dopo il successo dei suoi prodotti farmaceutici, specialmente i \"glomeruli\" a base di solfato di ferro contro l'anemia, contribu\u00ec a diffondere nella citt\u00e0 di Pesaro lo stile Liberty, che la personalit\u00e0 del Ruggeri valorizz\u00f2 anche in altri settori delle arti applicate: i ferri battuti, l'ebanisteria, la decorazione d'ambiente.\nSicuramente l'opera pi\u00f9 famosa, in termini di urbanistica, \u00e8 il Villino Ruggeri datato 1907. Risulta essere il 5\u00b0 edificato in ordine temporale nell'allora nascente zona mare di Pesaro.\nCostruito e ideato dall'architetto urbinate Giuseppe Brega, il Villino fu poi decorato dai pi\u00f9 grandi artisti e artigiani pesaresi in piena consonanza, all'inizio del nuovo secolo, con l'identificazione Liberty dell'Art Nouveau come stile della classe borghese ricca o agiata.\nColtiv\u00f2 anche la passione per il giornalismo, soprattutto negli anni giovanili.\nNel 1881 collabor\u00f2 con il settimanale riminese \"Libertas\", nel 1893 con il quotidiano \"L'Adriatico\" e nel 1889 con il settimanale urbinate \"Il Corriere Metaurense\"."}
{"id": "1733651", "revid": "1247306", "url": "https://it.wikipedia.org/wiki?curid=1733651", "title": "Peugeot XD", "text": "Con la sigla XD si intende una famiglia di motori diesel per uso automobilistico prodotta dal 1961 al 1992 dalla fabbrica motoristica francese Indenor.\nStoria ed evoluzione.\nQuesta famiglia di motori a 4 cilindri in linea ha visto un utilizzo massiccio da parte della Peugeot. Tali motori hanno avuto il merito di consacrare la Casa automobilistica francese come una delle marche leader nel campo delle vetture a gasolio. La storia dei motori XD affonda le sue origini nel 1959, quando venne lanciata la Peugeot 403 Diesel, prima auto francese ad essere equipaggiata da un motore a gasolio. Tale motore, l'Indenor TMD da 1.8 litri, sarebbe servito da base per la futura famiglia di motori \"XD\" a gasolio, che avrebbero equipaggiato diverse vetture, non solo di marca Peugeot, fatto che dimostra come le qualit\u00e0 di economia e robustezza di tali motori sia stata richiesta anche da altre Case automobilistiche. Poche erano le differenze tra il motore \"TMD\" ed il primissimo motore \"XD\", siglato \"XD85\" (dove il numero indica la misura dell'alesaggio): tra queste vi furono alcune rivisitazioni in grado di innalzarne la potenza a 55 CV ed inoltre l'inclinazione del motore \"XD85\" di 20\u00b0.&lt;br&gt;\nLa base rimase quindi la stessa per tutti i motori XD, annoverando quindi fra l'altro: testata in lega leggera, distribuzione ad asse a camme laterale, valvole in testa ed albero a gomiti su 5 supporti di banco. I motori della famiglia \"XD\" sono stati prodotti in 8 varianti, le cui caratteristiche vengono riportate nella seguente tabella: si tenga presente che le tre applicazioni relative alla \"Peugeot 404\" (le prime due righe pi\u00f9 la quarta) mostrano il valore di potenza massima secondo le normative SAE, mentre le restanti seguono le normative DIN.\nAltre applicazioni.\nI motori \"XD\" hanno trovato applicazione anche in alcuni veicoli fuoristrada dell'indiana Mahindra e Tata Motors, in alcuni furgoni Leyland ed in alcuni modelli della sovietica \"Volga\".\nLe versioni XD2 e XD3 sono state montate anche su fuoristrada UAZ importati in Italia, tra cui il modello di fuoristrada \"UAZ 469B\", importato dalla ditta Martorelli di Roma e qui sostituito il motore originale 2445cc benzina a carburatore con l'XD3 da 2498 cc."}
{"id": "1733652", "revid": "1983214", "url": "https://it.wikipedia.org/wiki?curid=1733652", "title": "5D/Brorsen", "text": "La Cometa Brorsen, formalmente 5D/Brorsen, \u00e8 una cometa periodica del Sistema solare, appartenente alla famiglia cometaria di Giove. \u00c8 stata scoperta il 26 febbraio 1846 dall'astronomo danese Theodor Brorsen, il giorno dopo il suo passaggio al perielio. Continuando il suo avvicinamento alla Terra, raggiunse la minima distanza dal nostro pianeta il 27 marzo arrivando a solo 0,52 UA; di conseguenza il diametro apparente della sua chioma aument\u00f2 e Johann Schmidt lo stim\u00f2, il 9 marzo in 3-4' ed il 22 marzo in 8-10'. Fu osservata per l'ultima volta il 22 aprile, mentre stazionava a circa 20\u00b0 dal Polo Nord celeste. In base alle osservazioni raccolte durante questa prima apparizione, per la cometa fu calcolato un periodo orbitale di 5,5 anni. Si scopr\u00ec che un passaggio ravvicinato a Giove nel 1842 l'aveva inserita nell'orbita nella quale era stata scoperta: il periodo di 5,5 anni implicava che le apparizioni della cometa sarebbero state alternativamente una buona e una cattiva.\nCome previsto, non fu possibile osservare la cometa nel passaggio del 1851 quando la cometa si avvicin\u00f2 alla Terra a non pi\u00f9 di 1,5\u00a0UA. L'orbita della cometa era abbastanza incerta, anche perch\u00e9 nel 1854 si era avvicinata nuovamente a Giove.\nIl 18 marzo 1857 Karl Christian Bruhns scopr\u00ec una cometa, ne venne calcolata l'orbita e si riconobbe che si trattava della 5D/Brorsen e che le effemeridi calcolate precedentemente erano errate di tre mesi. La cometa fu seguita fino al giugno 1857.\nLa cometa non fu osservata nel 1862, ma fu riosservata nel 1868: un passaggio ravvicinato a Giove accorci\u00f2 il suo periodo rendendola visibile nuovamente nel 1873. Una apparizione molto favorevole avvenne nel 1879, quando la cometa pot\u00e9 essere seguita per quattro mesi.\nLa cometa non fu osservata nel 1884, a causa delle circostanze sfavorevoli, come pure nel 1890 in cui invece le circostanze sarebbero dovute essere favorevoli alla sua riscoperta. La successiva apparizione \"favorevole\" avvenne nel 1901 ma anche in questa occasione la cometa non fu osservata.\nLa successiva seria ricerca fu effettuata da Brian Marsden che, pur ritenendo che la cometa avesse diminuito notevolmente la sua luminosit\u00e0 tanto da non essere pi\u00f9 osservabile, calcol\u00f2 un'orbita che indicava un'eccellente apparizione per il 1973, osservatori giapponesi effettuarono intensive ricerche per ritrovare la cometa ma senza alcun risultato. La cometa attualmente \u00e8 considerata perduta."}
{"id": "1733656", "revid": "1833487", "url": "https://it.wikipedia.org/wiki?curid=1733656", "title": "Shrapnel Records", "text": "La Shrapnel Records \u00e8 un'etichetta discografica dedicata alla musica heavy metal, fondata a Novato, San Francisco, California nel 1980 dal produttore discografico Mike Varney. La label \u00e8 stata fin dagli esordi orientata sul produrre lavori di artisti heavy metal fortemente tecnici e di noti guitar hero.\nIl chitarrista Marty Friedman (ex-Megadeth, ex-Cacophony), fu uno degli artisti sotto contratto con la label ad ottenere pi\u00f9 successo, apparso per la prima volta nel disco \"Unsung Guitar Heroes II\" nel 1980 quando militava nella band Vixen (i Vixen cambieranno poi nome in Hawaii realizzando il disco \"One Nation Underground\" sempre per la Shrapnel). Nel 1981, un amico diede a Mike Varney una cassetta con alcune incisioni del chitarrista svedese Yngwie Malmsteen, all'epoca diciassettenne. Un anno dopo, Malmsteen scrisse all'etichetta che voleva fare carriera negli States. Molti giovani chitarristi entrarono in contatto con Mike Varney grazie ad una sezione della rivista Guitar Player Magazine che nel 1983 scopr\u00ec Malmsteen (appar\u00ec anche il virtuoso Paul Gilbert, all'epoca quindicenne). Varney contatt\u00f2 Malmsteen e lo invit\u00f2 in California presentandogli un cantante chiamato Ron Keel, che all'epoca era alla ricerca di un chitarrista per la sua band, gli Steeler. Il debutto degli Steeler venne realizzato per la Shrapnel Records nel 1983. Varney aiut\u00f2 lo stesso Ron Keel a fondare una nuova band dopo lo scioglimento degli Steeler, presentandogli il chitarrista Marc Ferrari. I due fondarono i Keel, il quale debutto \"Lay Down the Law\" (1984) venne pubblicato proprio per la Shrapnel. Varney introdusse Malmsteen anche negli Alcatrazz di Graham Bonnet, subito dopo la dipartita dagli Steeler.\nLa Shrapnel Records, particolarmente interessata ai guitar heroes, aiut\u00f2 ad emergere svariati noti chitarristi come David Chastain, Vinnie Moore, Tony MacAlpine, Paul Gilbert, Bruce Bouillet, Joey Tafolla, Jason Becker, Greg Howe, Richie Kotzen e il gi\u00e0 menzionato Marty Friedman, oltre a Malmsteen. Negli anni '90, chitarristi virtuosi ormai affermati come George Lynch (Dokken, Lynch Mob) e Michael Schenker (M.S.G., UFO), registrarono del materiale per l'etichetta. Oggi la Shrapnel Records continua ad essere un riferimento per la musica heavy metal promuovendo altri dotati chitarristi emergenti. Alcune recenti scoperte sono state Marc Rizzo dei Soulfly, John 5 di Rob Zombie. Shrapnel continua tutt'oggi ad essere il riferimento per gli \"heavy metal guitar heroes\". Negli anni '90 Varney fond\u00f2 anche le sottoetichette Tone Center e Blues Bureau International per promuovere rispettivamente musica fusion e blues."}
{"id": "1733662", "revid": "61051", "url": "https://it.wikipedia.org/wiki?curid=1733662", "title": "Carlinga", "text": ""}
{"id": "1733663", "revid": "84184", "url": "https://it.wikipedia.org/wiki?curid=1733663", "title": "Caduta della Repubblica di Venezia", "text": "La caduta della repubblica di Venezia \u00e8 l'evento storico che, nel 1797, pose fine alla storia della \"serenissima repubblica\".\nQuadro storico e antefatto.\nL'episodio si inquadra nell'ambito degli sconvolgimenti politici prodotti dalla Rivoluzione francese (presa della Bastiglia del 14 luglio 1789) e dalle guerre rivoluzionarie francesi, scoppiate con l'entrata in guerra dell'Austria il 20 aprile 1792.\nLa decapitazione del re di Francia Luigi XVI, il 21 gennaio 1793, spinse numerosi stati europei a riunirsi nella Prima coalizione, con l'intento di reprimere il fenomeno rivoluzionario.\nIl pretendente al trono di Francia, il conte di Lilla Louis Stanislas Xavier, ripar\u00f2 per un periodo, nel 1794, a Verona, ospite della repubblica di Venezia. Il fatto provoc\u00f2 le vive proteste dei rappresentanti francesi, tanto che il diritto d'asilo venne revocato e, il 21 aprile, Louis lasci\u00f2 Verona, chiedendo, per protesta, che il suo nome fosse cancellato dal \"libro d'oro\" della nobilt\u00e0 veneziana e che gli fosse restituita l'armatura di Enrico IV, conservata a Venezia. L'allontanamento di Luigi spinse inoltre molte corti europee a manifestare il proprio disappunto al governo veneziano. \nNel 1795, con la Costituzione dell'anno III, la Francia pose fine all'epoca del Terrore e instaur\u00f2 il governo di un Direttorio, che pianific\u00f2 una grande offensiva a tenaglia contro le forze della coalizione nemica: un attacco principale avrebbe investito da ovest gli Stati del Sacro Romano Impero che attraversano il Reno, mentre una spedizione di disturbo avrebbe colpito gli austriaci e i loro alleati da sud, attraverso il Norditalia. \nLa conduzione della campagna italiana venne affidata al giovane e promettente generale Napoleone Bonaparte (aveva allora ventisette anni). Questi nell'aprile 1796 attravers\u00f2 con quarantacinquemila uomini le Alpi per scontrarsi con le forze austro-piemontesi.\nLa vittoriosa campagna travolse il Regno di Sardegna e il Ducato di Milano, controllato dagli Imperiali. Il 9 maggio l'arciduca Ferdinando, governatore di Milano, ripar\u00f2 con la famiglia a Bergamo, in terra veneziana. Sei giorni dopo, il 15 maggio, Napoleone entr\u00f2 a Milano, costringendo Vittorio Amedeo III di Savoia a firmare l'umiliante pace di Parigi, mentre gli asburgici ripiegavano nella difesa del principato vescovile di Trento. Il 17 maggio anche il Ducato di Modena dovette accettare la firma di un armistizio.\nNel corso del conflitto la repubblica di Venezia aveva mantenuto l'ormai tradizionale posizione di neutralit\u00e0, ma i suoi territori si trovavano a questo punto nel pieno della direttrice d'avanzata dell'esercito francese in direzione di Vienna, dopo che la Francia, il 20 maggio, aveva denunciato l'accordo armistiziale riprendendo le ostilit\u00e0.\nL'occupazione della terraferma.\nL'arrivo dei francesi nella Lombardia veneziana.\nAll'avvicinarsi dell'esercito francese, gi\u00e0 il 12 maggio 1796 il Senato della serenissima aveva istituito un provveditore generale per la Terraferma, con l'incarico di sovrintendere a tutti i magistrati delle province (i \"reggimenti\"). Ma lo stato delle difese era disastroso: scarsi gli armamenti, cattiva la manutenzione delle fortificazioni. Le terre della Lombardia veneziana vennero presto invase dalle masse di profughi in fuga dalla guerra, dalle truppe austriache sbandate o in fuga, cui si aggiunsero in breve le prime infiltrazioni di contingenti francesi. A stento le autorit\u00e0 veneziane riuscirono a distogliere prima gli austriaci del generale Kerpen, poi i francesi di Berthier al loro inseguimento, dall'attraversare Crema. Giunse infine in citt\u00e0 lo stesso Napoleone, portando una proposta di alleanza tra la Francia e Venezia, cui per\u00f2 non venne data risposta.\nSia il governo sia le autorit\u00e0 di terraferma, in considerazione del cattivo stato delle difese, opposero una blanda resistenza all'attraversamento del territorio veneto da parte degli austriaci in fuga. Venezia oppose per\u00f2 un fermo diniego alle richieste dell'ambasciatore imperiale di fornire, seppur segretamente, viveri e magazzini alle forze asburgiche.\nIn breve, comunque, la situazione si fece critica per la repubblica: non solo la Lombardia, ma lo stesso Veneto erano minacciati. Prima il comandante in capo austriaco, generale Beaulieau, si impadron\u00ec con l'inganno di Peschiera, poi, il 29 maggio, la divisione francese del generale Augereau entr\u00f2 a Desenzano. \nLa notte tra il 29 e il 30 maggio Napoleone attravers\u00f2 in forze il Mincio, mettendo in fuga il nemico verso il Tirolo: alle lagnanze della serenissima, che per bocca del provveditore generale Foscarini lamentava i danni portati dalle truppe francesi al loro passaggio, Bonaparte rispose minacciando di mettere a ferro e fuoco Verona e di marciare su Venezia, accusando la repubblica di aver favorito l'Imperatore, non dichiarando guerra dopo il fatto di Peschiera e avendo concesso ospitalit\u00e0 al pretendente francese Luigi. \nL'apertura dei territori veneti alle truppe di Napoleone.\nIl 1\u00ba giugno il provveditore Foscarini, desideroso di non provocare ulteriormente Napoleone, acconsent\u00ec all'ingresso dei soldati francesi in Verona: le terre di Venezia divennero cos\u00ec campo di battaglia tra gli opposti schieramenti, mentre in molte citt\u00e0 si venne progressivamente a creare una difficile condizione di convivenza tra le truppe veneziane, gli occupanti francesi e la popolazione locale.\nDi fronte all'impellente minaccia, il Senato impose contribuzioni, ordin\u00f2 il richiamo della flotta, la coscrizione delle cernide dell'Istria e istitu\u00ec l'ufficio Provveditore generale alle Lagune e ai Lidi allo scopo di coordinare le misure difensive necessarie ed assicurare la sicurezza della capitale nella persona dell'Ammiraglio Giacomo Nani, coadivuato da Tommaso Condulmer. \nFu, infine, deciso di inoltrare una nota di protesta al Direttorio per la violazione della neutralit\u00e0 e di inviare due Savi del Consiglio presso per incontrare Napoleone e rassicurarlo sulle buone intenzioni della Repubblica: Bonaparte inform\u00f2 gli incaricati della possibilit\u00e0 di offrire l'indipendenza a Milano, dichiar\u00f2 di considerare chiuso l'incidente di Peschiera e richiese a Venezia la consegna di 20.000 fucili. \nPi\u00f9 fosche furono le relazioni degli Inquisitori di Stato i quali informarono il Senato della certa volont\u00e0 del Bonaparte di impadronirsi della fortezza di Legnago per controllare la navigazione del fiume Adige e la piazzaforte di Mantova, ancora sotto il controllo austriaco. \nIl 5 giugno, a Brescia, i rappresentanti del re di Napoli, Ferdinando, firmarono l'armistizio con Napoleone.\nIl 10 giugno giunse in fuga a Venezia il Duca di Parma Ludovico di Borbone.\nIl 12 giugno Napoleone invase anche la Romagna, appartenente allo Stato Pontificio, che il 23 giugno dovette accettare l'occupazione delle legazioni settentrionali. I francesi acquisirono cos\u00ec il controllo del porto di Ancona.\nA quel punto, la comparsa di legni armati francesi nell'Adriatico spinse Venezia a rinnovare l'antichissimo decreto che proibiva l'ingresso di navi straniere armate nella laguna di Venezia, provvedendo a informarne rapidamente Parigi. Vennero poi allestite flottiglie e fortificazioni lungo tutta la gronda lagunare e i canali, per bloccare qualsiasi accesso dalla terra e dal mare.\nScriveva in proposito il 5 luglio il Provveditore alle Lagune, ricordando la vittoriosa guerra di Morea contro i Turchi:\nVenezia sembrava infatti ormai dare per perduta, come all'epoca della lega di Cambrai, la terraferma. Senza per\u00f2 risolversi a smobilitarla definitivamente per raccogliere le forze. Anzi, sotto l'incitamento dello stesso provveditore alle lagune, il governo fu sul punto di ordinare la mobilitazione e di affidare il comando delle forze di terra al duca Guglielmo di Nassau, ma, vi rinunci\u00f2 per effetto delle congiunte opposizioni austriache e francesi.\nVerso la met\u00e0 di luglio le truppe francesi vennero acquartierate nelle citt\u00e0 di Crema, Brescia e Bergamo, per consentire la separazione tra francesi e Imperiali, giunti a una tregua. Al contempo trattative diplomatiche cercavano di spingere Venezia ad accettare un'alleanza congiunta con la Francia e l'Impero ottomano contro la Russia, rompendo la neutralit\u00e0. \nLa proposta fu presa in considerazione dai Savi ma respinta ufficialmente il 22 luglio per timore della reazione contraria delle popolazioni greche e dalmate - ostili ai turchi - e a causa delle notizie dei preparativi del generale von Wurmser, in vista di una controffensiva austriaca dal Tirolo. Nel frattempo, il Senato invi\u00f2 Francesco Battagia ad affiancare e, e in pratica sostituire, il provveditore generale Foscarini. accusato di irresolutezza e incapacit\u00e0 nelle sue trattative con Bonaparte. \nL'invio del nuovo provveditore coincise con il provvedimento che istituiva a Venezia pattuglie notturne, composte da bottegai e garzoni e comandate da due cittadini e due patrizi con la finalit\u00e0 di garantire il mantenimento dell'ordine pubblico e con l'istituzione di una milizia cittadina reclutata - alla chetichella ed in ordine nelle valli bergamasche - con la finalit\u00e0 di controllare il \"fervore del popolo, senza avvilirlo\", per usare le parole degli Inquisitori di Stato. Le due iniziative non scossero minimamente Napoleone, che fece occupare il castello di Brescia il 31 luglio. \nIl fallimento delle offensive austriache.\nIl 29 luglio il generale von Wurmser incominci\u00f2 la controffensiva austriaca, scendendo dal Trentino in una manovra a tenaglia lungo le rive del lago di Garda e il corso del Brenta, tra il territorio veneto e quello mantovano. Le due colonne austriache vennero per\u00f2 fermate rispettivamente a Lonato del Garda (3 agosto) e a Castiglione delle Stiviere, dove, nella battaglia combattuta il 5 agosto W\u00fcrmser venne sconfitto e costretto a ripiegare su Trento.\nRiorganizzatosi, W\u00fcrmser ritent\u00f2 l'assalto marciando questa volta lungo il corso dell'Adige, ma l'8 settembre gli Imperiali vennero nuovamente e duramente sconfitti nella battaglia di Bassano: costretti a una precipitosa ritirata su Mantova, abbandonarono artiglierie e carriaggi.\nNel corso dell'autunno e dell'inverno la presenza francese nella penisola italiana si and\u00f2 rapidamente consolidando, tanto che il 15 e 16 ottobre vennero costituite la Repubblica Cispadana e la Repubblica Transpadana, principalmente con la necessit\u00e0 di garantire a Bonaparte un esecutivo locale che gli fosse leale.\nIl 29 ottobre gli austriaci, raccoltisi nel Friuli veneto, tentarono una nuova offensiva: al comando del generale \"Alvinzi\" von Berberek attraversarono il Tagliamento, superarono il Piave ed il Brenta, sconfissero i francesi nella battaglia di Bassano (6 novembre) ed entrarono a Vicenza, ignorando totalmente la neutralit\u00e0 della Serenissima. \nI successi austriaci furono, tuttavia, di breve durata: la battaglia del 12 novembre a Caldiero e la battaglia del ponte di Arcole (17 novembre) bloccarono l'avanzata austriaca mentre la battaglia di Rivoli Veronese - avvenuta il 14 gennaio 1797 - ristabil\u00ec la situazione a favore di Napoleone.\nLe rivolte di Bergamo e Brescia.\nConquistata Mantova il 2 marzo 1797, i francesi si liberarono dell'ultima importante sacca di resistenza asburgica. In tale posizione, gli occupanti finirono per forzare apertamente la \"democratizzazione\" di Bergamo, che, su pressione del generale d'Hilliers, si ribell\u00f2 il 13 marzo all'autorit\u00e0 veneziana. Il 16 marzo, Napoleone, battuto sul Tagliamento l'arciduca d'Austria Carlo, vide finalmente spianata la strada dell'Austria.\nIl 17 Marzo inizi\u00f2 la rivolta di Brescia: il 17 avvenne il giuramento dei cospiratori presso il palazzo Balucanti, gi\u00e0 Oldofredi ora Liceo Arnaldo, e il 18 Giuseppe Lechi lesse la dichiarazione di indipendenza al Provveditore Battagia che decise di non opporsi stante il fatto che i francesi occupavano il Castello. Seguirono dopo duri combattimenti tra le strade tra i sostenitori di Venezia ed i gruppi favorevoli ai francesi, prevalsero questi ultimi; il Podest\u00e0 della citt\u00e0, Giovanni Alvise Mocenigo, fugg\u00ec a Venezia travestito da contadino mentre il Procuratore Battagia fu incarcerato a seguito del ferimento a morte di un giacobino bergamasco nei pressi della caserma di cavalleria in vicolo San Giorgio ed, infine, consegnato ai francesi. \nIl 19 marzo i Tre Inquisitori di Stato riferirono allo stesso Senato lo stato generale dei \"reggimenti\" veneti: tagliati i collegamenti con Bergamo, Brescia ancora tranquilla (a Venezia non erano ancora giunte le notizie dei sollevamenti) ed anche Crema, per la quale si richiedeva per\u00f2 un rafforzamento del presidio militare; al contrario, a Verona cresceva lo scontento verso i francesi mentre Padova era stata posta in osservazione per timore di fermenti connessi agli studenti dello \"Studium\". \nIl 22 marzo il Senato dispose l'invio di Francesco Pesaro e Giovanni Battista Corner quali nuovi negoziatori presso Napoleone ed, in particolare, per perorare la restituzione di Bergamo e Brescia; Napoleone, in ogni caso, respinse le richieste, aggiungendo che avrebbe potuto offrire la possibilit\u00e0 di stringere un'alleanza con la Repubblica e l'intervento dell'esercito francese per reprimere le sollevazioni popolari, dietro la consegna di sei milioni di franchi d'oro in sei mesi. Le proposte di Napoleone, tuttavia, furono declinate tanto dagli ambasciatori quanto dal Senato. \nIl giorno successivo, dal canto suo, il Senato provvide a inviare attestati di gratitudine sovrana alle citt\u00e0 e castelli mantenutisi fedeli, insieme ai primi provvedimenti difensivi: si decret\u00f2 lo sbarramento delle lagune, l'istituzione di ronde armate nelle citt\u00e0 del Dogado, il richiamo delle unit\u00e0 navali di stanza in Istria, l'incremento delle attivit\u00e0 dell'Arsenale ed infine l'invio di rinforzi di truppe oltremarine in Terraferma.\nIl 24 marzo, comunque, giunsero i rinnovi di fedelt\u00e0 da parte delle cittadinanze di Vicenza e Padova, in breve seguite da Verona, Bassano, Rovigo e, di l\u00ec a poco, da tutti gli altri centri. Numerose deputazioni giunsero persino dalle valli bergamasche, pronte a sollevarsi contro i francesi.\nIl 25 marzo, per\u00f2, i rivoluzionari lombardi occuparono Sal\u00f2, seguita, il 27 marzo, da Crema, dove il giorno successivo venne proclamata la Repubblica Cremasca. Anche i napoleonici si facevano sempre pi\u00f9 spavaldi, intervenendo prima con un corpo di cavalleria nella repressione della resistenza cremasca e poi, il 31 marzo, colpendo con fuoco d'artiglieria Sal\u00f2, ribellatasi ai giacobini. Questa per\u00f2 resistette, riconsegnandosi a Venezia.\nLa controffensiva anti-giacobina di Venezia.\nLa notizia delle insurrezioni di Brescia e Bergamo, unite ai provvedimenti militari difensivi di Venezia ed alla pubblicazione di un proclama antifrancese attribuito all'ex provveditore Francesco Battagia - ma nella realt\u00e0 un falso - indussero Napoleone, preoccupato della sicurezza delle retrovie, di inviare una lettera al Generale Lallement in cui intimava al Senato l'immediata liberazione dei detenuti nelle carceri veneziane, la riduzione dei presidi militari ed il disarmo delle milizie. \nLa lettera di Bonaparte fu recapitata al Senato dai generali Junot e Lallement. Dopo un dibattito fiacco, i Savi acconsentirono all'invio di una deputazione incaricata di chiedere l'appoggio di Napoleone per restaurare l'ordine nei territori di terraferma mentre fu respinta la proposta di sospendere i reclutamenti militari per evitare di fornire nuovi pretesti di intervento ai francesi. Nel frattempo, l'ambasciatore veneziano a Parigi, Alvise Querini, tent\u00f2 di intavolare negoziati con il Direttorio promettendo a Barras di garantire una somma di 700.000 lire, in cambio della garanzia dell'indipendenza della Repubblica; parimenti, anche l'ambasciatore a Vienna tentava di ottenere l'appoggio imperiale ma invano. \nIl 15 aprile, infine, l'ambasciatore di Napoleone a Venezia inform\u00f2 la Signoria dell'intenzione francese di sostenere e promuovere le rivolte contro il \"tirannico governo\" della Repubblica. Questa rispose emanando un bando per imporre a tutti i sudditi la calma e il rispetto della neutralit\u00e0.\nIl \"Preliminare di Leoben\" e le \"Pasque veronesi\".\nIl 17 aprile 1797 Napoleone firm\u00f2 a Leoben, in Stiria, un preliminare di pace con i rappresentanti dell'imperatore Francesco II mediante il quale disponeva la cessione dei Domini di Terraferma all'Impero, in cambio dello sgombero dei Paesi Bassi da parte di quest'ultimo.\nNello stesso giorno scoppiarono le Pasque veronesi: a seguito di alcuni scontri tra le truppe venete acquartierate (principalmente milizie e schiavoni) e drappelli francesi, infatti, anche una parte della popolazione, stanca dell'arroganza dei francesi, scese nelle strade in rivolta, iniziando a catturare, disarmare e massacrare tutti i francesi in cui si era imbattuta. La guarnigione francese, ritiratasi nella fortezza, fece ricorso all'artiglieria mentre i funzionari della Serenissima, dopo un tentativo di tregua, avevano schierato l'esercito regolare. Ricevuta la notizia dell'insurrezione, il Senato dispose l'invio di nuove truppe. L'iniziativa del Senato, per\u00f2, non riusc\u00ec a prevenire l'arrivo in citt\u00e0 di unit\u00e0 francesi guidate dal Generale Victor, le quali repressero nel sangue ogni moto ed imposero una nuova municipalit\u00e0.\nIl 20 aprile scoppi\u00f2 un nuovo incidente, questa volta all'imboccatura della Laguna: la fregata francese \"Le Lib\u00e9rateur d'Italie\" tent\u00f2 di forzare il porto del Lido, nel tentativo di saggiarne le difese; dopo aver comandato il ritiro, il comandante veneziano del forte di Sant'Andrea fece fuoco con le artiglierie e prese possesso della nave francese, dopo aver ucciso il comandante. \nIl 25 aprile, festa di San Marco, si svolse l'incontro a Graz tra la deputazione della Serenissima e Napoleone il quale, di fronte agli sbigottiti emissari, rinfacci\u00f2 alla Repubblica di avere rifiutato la sua generosa proposta di alleanza, asser\u00ec di possedere ottantamila uomini in armi e venti cannoniere pronte a rovesciare Venezia, lanci\u00f2 una tremenda minaccia:\nIl 28 aprile, al rientro degli ambasciatori in citt\u00e0, i Savi disposero di non convocare pi\u00f9 il Senato, delegando ogni deliberazione ulteriore alle consulte, organi illegali e non previste dall'Ordinamento della Repubblica, mentre Vicenza e Padova venivano occupate dai francesi, che si attestavano all'imboccatura della Laguna. \nIl 30, una lettera di Napoleone, ormai attestatosi a Palmanova, inform\u00f2 la Signoria dell'intenzione da parte del generale di modificare la forma di governo della Repubblica e lanciava un ultimatum di quattro giorni. \nIl 1\u00ba maggio il Doge Manin convoc\u00f2 il Maggior Consiglio con la finalit\u00e0 di relazionare sugli eventi accaduti e discutere delle proposte di modifica alle istituzioni della Serenissima, in modo da conformarsi alle pretese di Napoleone: veniva, infine, autorizzato l'invio di un'altra ambasciata allo scopo di trattare con il Generale. Lo stesso giorno, tuttavia, Bonaparte pubblic\u00f2 a Palmanova un manifesto che si concludeva con l'ingiunzione all'ambasciatore Lallement di lasciare Venezia e con una formale dichiarazione di guerra nei confronti della Repubblica. \nAl contrario, il 3 maggio, Venezia revoc\u00f2 l'ordine generale di reclutamento per le \"cernide\" della Dalmazia. Poi, nell'ennesimo tentativo di placare Napoleone il 4 maggio, con 704 voti favorevoli, 12 contrari e 26 astenuti, il Maggior Consiglio deliber\u00f2 l'accettazione delle richieste francesi, accondiscendendo all'arresto del castellano di Sant'Andrea di Lio, responsabile dell'affondamento del \"Le Lib\u00e9rateur d'Italie\", e dei Tre Inquisitori di Stato, magistratura particolarmente invisa ai rivoluzionari in quanto suprema garanzia del sistema oligarchico veneziano.\nL'8 maggio il Doge si dichiar\u00f2 pronto a deporre le insegne nelle mani dei capi giacobini, invitando nel contempo tutte le magistrature allo stesso passo. Tutto questo nonostante il consigliere ducale Francesco Pesaro lo spronasse a fuggire a Zara, possedimento ancora sicuro. Venezia d'altra parte disponeva ancora della propria potente flotta e dei fedeli possedimenti istriani e dalmati, oltre che delle intatte difese della citt\u00e0 e della laguna. Nel corpo della nobilt\u00e0 serpeggiava per\u00f2 il terrore di una possibile rivolta popolare. L'ordine diramato fu quindi quello di smobilitare le fedeli truppe di \"Schiavoni\" presenti in citt\u00e0.\nLo stesso Pesaro sfugg\u00ec all'arresto, ordinato per ingraziarsi Napoleone, lasciando Venezia.\nLa sera dell'11 maggio, l'ultima prima della convocazione del Maggior Consiglio e sotto la minaccia dell'invasione, l'anziano doge esclam\u00f2:\nIl 12 maggio 1797: la caduta della repubblica.\nLa mattina del 12 maggio, tra voci di congiure e dell'imminente attacco francese, il Maggior Consiglio della repubblica si riun\u00ec per l'ultima volta. Nonostante alla seduta fossero presenti solo 537 dei mille e duecento patrizi aventi diritto e mancasse quindi il numero legale, il doge, Ludovico Manin, apr\u00ec la seduta con le seguenti parole:\nSi procedette quindi a esporre le richieste francesi, portate da alcuni esponenti giacobini veneziani, che prevedevano l'abdicazione del governo in favore di una Municipalit\u00e0 Provvisoria, l'innalzamento in piazza san Marco dell'albero della libert\u00e0, lo sbarco di un contingente di 4000 soldati francesi e la consegna di alcuni magistrati che pi\u00f9 avevano sostenuto l'ipotesi di resistenza. Il suono, proveniente dalla piazza, delle salve di moschetto degli \"Schiavoni\" intenti a salutare il vessillo di san Marco prima di imbarcarsi, provoc\u00f2 nell'assemblea il terrore che fosse scoppiata una rivolta. Cos\u00ec si procedette immediatamente alla votazione e, con 512 voti favorevoli, 5 astenuti e 20 contrari, la repubblica fu dichiarata decaduta. Mentre il consiglio si scioglieva frettolosamente, il Doge e i magistrati deposero le insegne e si presentarono quindi al balcone di Palazzo Ducale per fare l'annuncio alla folla radunatasi nella sottostante piazzetta. Al termine della lettura del decreto di scioglimento del Governo, il popolo si sollev\u00f2.\nAnzich\u00e9 inneggiare alla rivoluzione, per\u00f2, com'era stato nei peggiori timori del patriziato veneziano, il popolo, al grido di \"viva san Marco!\" e \"viva la repubblica\", iss\u00f2 il gonfalone marciano sulle tre antenne della piazza, tentando di reinsediare il Doge e attaccarono le case e i beni dei giacobini veneziani. I magistrati tentarono di riportare l'ordine, temendo di dover rispondere ai francesi dei tumulti, e verso sera le ronde di arsenalotti e i colpi di artiglieria sparati a Rialto riportarono l'ordine in citt\u00e0.\nGli ultimi atti del doge.\nLa mattina del 13 maggio, ancora nel nome del \"serenissimo principe\" e con l'usuale stemma marciano, furono emanati tre proclami, coi quali si minacciava di morte chiunque avesse osato sollevarsi, si ordinava la restituzione presso le Procuratie dei frutti del saccheggio e infine si riconoscevano i capi giacobini come benemeriti della patria. Poich\u00e9 il giorno successivo scadeva il termine ultimo dell'armistizio concesso da Napoleone, dopo il quale i francesi avrebbero forzato l'entrata in citt\u00e0, si accondiscese infine a inviare loro le imbarcazioni necessarie a trasportare quattromila uomini, dei quali milleduecento destinati a Venezia e i restanti alle isole e alle fortezze che la circondavano.\nIl 15 maggio il doge lasci\u00f2 per sempre il Palazzo Ducale per ritirarsi nella residenza della sua famiglia, annunciando nell'ultimo decreto dell'antico governo la nascita della \"municipalit\u00e0 provvisoria\" che prese possesso del potere il giorno dopo, 16 maggio 1797.\nL'occupazione francese.\nL'istituzione della municipalit\u00e0 provvisoria.\nLa \"municipalit\u00e0 provvisoria\" si insedi\u00f2 in Palazzo ducale, nella sala che era stata del Maggior Consiglio, emanando il 16 maggio un proclama per annunciare il nuovo ordine:\nLo stesso giorno fu firmata a Milano una pace umiliante e, su richiesta della municipalit\u00e0, conformemente agli articoli del trattato, i francesi entrarono in citt\u00e0: erano le prime truppe straniere a mettervi mai piede dalla nascita di Venezia.\nAl contempo le province presero a ribellarsi all'autorit\u00e0 della municipalit\u00e0 di Venezia, cercando di istituire propri governi, mentre l'impennarsi del debito pubblico, non pi\u00f9 sostenuto dalle entrate dei domini, la sospensione dei pagamenti del \"banco giro\" e gli altri provvedimenti fiscali, spingevano a sempre pi\u00f9 manifeste forme di insofferenza da parte della popolazione.\nIl 4 giugno, in piazza san Marco venne innalzato il fatidico \"Albero della Libert\u00e0\": durante la cerimonia fu fatto a pezzi il gonfalone della repubblica e arso il libro d'oro della nobilt\u00e0, mentre veniva presentato il nuovo simbolo del leone alato recante la scritta \"DIRITTI DELL'UOMO E DEL CITTADINO\". Il 29 giugno Bergamo e Crema furono definitivamente annesse alla nascente Repubblica Cisalpina.\nUn mese pi\u00f9 tardi (11 luglio) venne soppresso il Ghetto di Venezia e fu concessa libert\u00e0 di circolazione agli Ebrei.\nLa perdita dello \"stato da mar\".\nI francesi, il 13 giugno, temendo che la Municipalit\u00e0 non riuscisse a mantenere il controllo di Corf\u00f9, salparono da Venezia con una flotta, intenzionati a deporre il Provveditore generale da Mar, che ancora reggeva le province oltremarine, e stabilire il governo democratico. Il 27 giugno venne cos\u00ec creata una Municipalit\u00e0 provvisoria delle isole Ionie.\nIntanto, in Istria e Dalmazia, magistrati e nobili si rifiutavano di riconoscere il nuovo governo. La flotta che aveva riportato in patria le truppe schiavone allontanate da Venezia rimaneva all'ancora senza mostrare l'intenzione n\u00e9 di rientrare in laguna, n\u00e9 di imporre il controllo municipale. A Tra\u00f9 i beni dei filo-rivoluzionari furono saccheggiati, mentre a Sebenico lo stesso console francese venne assassinato. Il diffondersi della notizia dei patti stipulati a Leob\u00e9n, poi, spinse la popolazione a invocare una rapida occupazione da parte austriaca.\nIl 1\u00ba luglio gli Imperiali entrarono a Zara, accolti da campane a festa e salve di saluto. Le insegne marciane, ammainate quello stesso giorno, vennero condotte in processione nella cattedrale per ricevere l'omaggio della popolazione. A Perasto, citt\u00e0 che vantava il titolo di \"fedelissima gonfaloniera\", il vessillo venne persino simbolicamente sepolto sotto l'altare maggiore, accompagnato dalle seguenti parole del capitano della guardia:\nIn breve l'intera costa istriano-dalmata pass\u00f2 all'Arciducato d'Austria, suscitando le inutili proteste della Municipalit\u00e0 Provvisoria di Venezia.\nIl \"Terrore\" a Venezia.\nIl 22 luglio il \"Comitato di Salute Pubblica\", organo della Municipalit\u00e0 di Venezia, lamentando la pesante situazione politica della citt\u00e0, istitu\u00ec una \"Giunta Criminale\" per avviare la repressione del dissenso e decret\u00f2 la pena di morte per chiunque avesse pronunciato l'antico motto \"viva san Marco!\". La circolazione in mancanza di lasciapassare venne proibita.\nIl 12 ottobre venne denunciata dalla Municipalit\u00e0 la scoperta di una congiura contro il governo. Il fatto spinse il generale Balland, comandante militare francese della citt\u00e0, a decretare lo stato d'assedio, procedendo ad arresti e richiedendo la consegna di ostaggi.\nIl trattato di Campoformio e la fine dell'indipendenza.\nLa stipula del trattato austro-francese.\nDopo il Colpo di Stato del 18 fruttidoro (4 settembre), l'ala dura prese il controllo della Francia, premendo per la ripresa delle ostilit\u00e0 con l'Austria. Il 29 settembre venne recapitato a Napoleone un ordine del Direttorio che gli intimava di annullare gli accordi di Leoben, lanciando un \"ultimatum\" all'Impero, per non lasciare a questo la possibilit\u00e0 di riprendere il controllo della penisola.\nIl generale, per\u00f2, disattendendo le direttive di Parigi, prosegu\u00ec le trattative di pace con gli Asburgo d'Austria.\nIntanto, di fronte al precipitare ovunque della situazione politica generale e al rischi che fossero attuate le disposizioni di Leoben, le citt\u00e0 della Terraferma accettarono di partecipare a una conferenza a Venezia per decidere della sorte comune degli ex-territori della serenissima. Fu decisa l'unione con la Repubblica Cisalpina, ma i francesi non diedero seguito alla scelta delle popolazioni.\nL'ultimo incontro tra francesi e austriaci si tenne il 16 ottobre nella villa di Passariano di Codroipo che era stata di propriet\u00e0 del doge Ludovico. Poi, il 17 ottobre 1797, venne firmato il trattato di Campoformio.\nCos\u00ec, in conformit\u00e0 alle clausole segrete di Leoben, i territori della repubblica di Venezia, ancora formalmente esistente sotto il governo della \"Municipalit\u00e0 Provvisoria,\" furono consegnati all'Arciducato d'Austria.\nLe Municipalit\u00e0 Provvisorie di giacobini costituite dai francesi a Venezia e nelle altre terre della repubblica stavano quindi per cessare di esistere.\nIl 28 ottobre a Venezia il popolo venne radunato per parrocchie per esprimersi tra l'accettazione delle decisioni francesi e la resistenza: su 23.568 votanti, . Mentre i capi della Municipalit\u00e0 si affannavano per resistere, inviando ambasciatori a Parigi, l'azione degli agenti austriaci e del patriziato deposto gi\u00e0 preparavano la strada all'Austria. Gli ambasciatori vennero invece arrestati a Milano e rispediti in patria.\nIl saccheggio e la consegna all'Austria.\nIl 21 novembre, durante la tradizionale festa della Salute i rappresentanti della Municipalit\u00e0 vennero pubblicamente scherniti dal popolo e abbandonarono il potere. \nDelle 184 navi presenti nell'Arsenale, quelle gi\u00e0 armate furono inviate a Tolone, le altre affondate, ponendo fine alla marina da guerra. I magazzini della flotta vennero depredati. Per non lasciare nulla all'Austria di cui trarre vantaggio, i duemila arsenalotti vennero licenziati e l'immenso cantiere dato alle fiamme.\nChiese, conventi e palazzi vennero razziati di preziosi e opere d'arte. La Zecca e il tesoro della basilica di San Marco vennero depredati e il Bucintoro, la nave ducale, fatta a pezzi assieme a tutte le sculture, che furono arse nell'isola di San Giorgio Maggiore per fondere la foglia d'oro che le ricopriva. Anche i cavalli di bronzo della basilica di San Marco furono condotti a Parigi.\nAlcuni privati furono incarcerati e costretti a versare le loro ricchezze in cambio della libert\u00e0. Il tesoro della basilica di San Marco fu liquefatto in oro per pagare i soldati francesi. Furono abbattute e depredate 70 chiese e furono chiusi gli ordini religiosi. Sparirono circa 30.000 opere d'arte.\nLe Nozze di Cana del Veronese un tempo presso il refettorio benedettino dell'Isola di San Giorgio Maggiore a Venezia a vennero tagliate in due e spedite al Louvre, dove si trovano ancora. Opere di Tintoretto, Giovanni Bellini, Giambattista Tiepolo e molte altre non furono mai restituite, centinaia di leoni alati e sculture raffiguranti la Repubblica di Venezia vennero distrutti. Si parla di una colonna di 20 chilometri di opere d'arte trafugate.\nAllo spoglio sistematico, fucilazioni ed alle distruzioni delle opere d'arte il popolo reagiva con manifestazioni, insulti pubblici e zuffe con i militari e sventolio di bandiere austriache. \nIl 28 dicembre il potere venne preso dal governo militare francese e da una giunta di polizia. Il 18 gennaio 1798 entrarono a Venezia le truppe austriache che restarono fino al 1805.\nNel 1805 Napoleone crea il Regno d'Italia, ma la capitale rimane Milano. Il Carnevale di Venezia fu abrogato.\nNel 1807 Napoleone fece abbattere in Piazza San Marco la Chiesa di San Geminiano per edificare l'attuale ala Napoleonica, dove voleva che avesse luogo la propria sala da ballo.\nEpilogo.\nIl governo austriaco dur\u00f2 sette anni. Nel 18 marzo 1805 il trattato di Presburgo cedette la provincia veneta austriaca alla Francia: il 26 maggio Napoleone, da poco divenuto Imperatore dei francesi, si incoron\u00f2 Re d'Italia a Milano, cingendo la Corona Ferrea.\nVenezia torn\u00f2 cos\u00ec sotto il controllo francese. Napoleone soppresse gli ordini religiosi e avvi\u00f2 grandi opere pubbliche in quella che doveva divenire una delle capitali del suo Impero. In piazza San Marco venne costruita una nuova ala di quello che doveva essere il suo palazzo reale: l\"Ala Napoleonica\" o \"Procuratie Nuovissime\", mentre veniva aperta una nuova strada in citt\u00e0: la \"via Eugenia\" (nel 1866 rinominata via Garibaldi), intitolata al vicer\u00e9 d'Italia Eugenio di Beauharnais, figlio dell'imperatrice Giuseppina.\nIn questo periodo venne soppressa la carica episcopale di Primicerio della Basilica di San Marco, di antica pertinenza ducale, e la Basilica divenne nuova cattedrale del Patriarcato di Venezia.\nNel 1808 anche la Dalmazia venne annessa al Regno d'Italia napoleonico, venendo retta da un \"Provveditore generale di Dalmazia\" fino al 1809, quando, a seguito del Trattato di Sch\u00f6nbrunn, entr\u00f2 a far parte delle Province Illiriche dell'Impero francese.\nIl secondo dominio francese dur\u00f2 fino alla caduta di Napoleone. Il 20 aprile 1814 Venezia venne restituita agli asburgici e con la caduta del Regno, quello stesso mese, la citt\u00e0 e l'intero Veneto tornarono all'Impero d'Austria, che incorpor\u00f2 i territori nel Regno Lombardo-Veneto (1815).\nIl passaggio alla dominazione francese e a quella austriaca consolidarono nel XIX secolo il definitivo abbandono dei materiali e delle tecniche costruttive tradizionali, visibile nelle finitura interna degli edifici con la sostituzione dei marmorini a favore di tecniche diffuse nel \"Lombardo-Veneto\", come i pi\u00f9 economici e spessi rivestimenti multistrato battuti e lisciati con frattazzo e imbiancati con latte di calce levigata a tre mani."}
{"id": "1733664", "revid": "110157", "url": "https://it.wikipedia.org/wiki?curid=1733664", "title": "Microregione di Tabuleiro", "text": "Tabuleiro \u00e8 una microregione dello Stato di Santa Catarina in Brasile.\nComuni.\nComprende 5 comuni:"}
{"id": "1733665", "revid": "110157", "url": "https://it.wikipedia.org/wiki?curid=1733665", "title": "Microregione di Tijucas", "text": "Tijucas \u00e8 una microregione dello Stato di Santa Catarina in Brasile.\nComuni.\nComprende 7 comuni:"}
{"id": "1733666", "revid": "297059", "url": "https://it.wikipedia.org/wiki?curid=1733666", "title": "Arsenalotto", "text": "Il termine arsenalotto indica l'operaio di un arsenale, cio\u00e8 di un cantiere e base navale militare. Il termine \u00e8 passato direttamente all'italiano dal veneziano, dove indicava gli operai e soldati dell'Arsenale di Venezia.\nArsenalotti nella Repubblica di Venezia.\nNella Serenissima Repubblica gli arsenalotti erano una corporazione di militari-operai impiegati nell'Arsenale di Venezia, costituito nell'XI secolo con l'accorpamento e statalizzazione delle attivit\u00e0 di cantieristica navale.\nI membri di questo corpo sociale avevano la custodia dell'Arsenale e risiedevano perlopi\u00f9 nelle sue vicinanze. Erano passibili di morte o di bando perpetuo se scoperti colpevoli di furto o danneggiamento all'importante stabilimento navale e ai loro capi era proibito lasciare il territorio dello Stato senza il permesso esplicito del governo. Era d'altro canto prevista la trasmissione ai figli dell'appartenenza a questo ambito gruppo sociale. Stipendiati a vita dallo Stato e garantiti in caso di malattia, gli arsenalotti costituivano infatti il nerbo della marineria veneziana.\nFungevano da sorveglianza durante le riunioni del Maggior Consiglio, montando la guardia nella Loggetta costruita allo scopo dal Sansovino. Erano in tali occasioni armati di brandistocco e di un bastone rosso di cui si servivano per il mantenimento del servizio d'ordine. Alternativamente si armavano di alabarda. Remavano inoltre sulle imbarcazioni di Stato utilizzate nelle pubbliche cerimonie e, soprattutto, sul Bucintoro, la nave ducale. Avevano infine funzioni di vigili del fuoco.\nEssi appartenevano ad una grande quantit\u00e0 di \"Scholae\" di mestiere, coprendo con la loro attivit\u00e0 i diversi impieghi della fabbrica navale. I principali gruppi erano costituiti dai \"marangoni\", cio\u00e8 \"carpentieri\", la cui chiamata al lavoro era segnata dal suono della campana maggiore del campanile di San Marco, detta appunto Marangona, i \"calafati\" e i fabbricanti di remi."}
{"id": "1733672", "revid": "47767", "url": "https://it.wikipedia.org/wiki?curid=1733672", "title": "Microregione di Blumenau", "text": "Blumenau \u00e8 una microregione dello Stato di Santa Catarina in Brasile.\nComuni.\nComprende 15 comuni:"}
{"id": "1733673", "revid": "110157", "url": "https://it.wikipedia.org/wiki?curid=1733673", "title": "Malampa", "text": "Malampa \u00e8 una provincia di Vanuatu costituita dalle tre isole principali di Malakula, Ambrym e Paama di cui il nome della provincia \u00e8 un acronimo. Include numerose altre isole minori, tra le quali Uripiv, Norsup, Rano, Wala, Atchin e Vao, oltre all'isola vulcanica di Lopevi (attualmente disabitata). Possedeva una popolazione di 36.100 abitanti e una superficie di 2.779 km\u00b2. La capitale \u00e8 Lakatoro."}
{"id": "1733674", "revid": "1345938", "url": "https://it.wikipedia.org/wiki?curid=1733674", "title": "Microregione di Itaja\u00ed", "text": "Itaja\u00ed \u00e8 una microregione dello Stato di Santa Catarina in Brasile.\nComuni.\nComprende 12 comuni:"}
{"id": "1733677", "revid": "1543377", "url": "https://it.wikipedia.org/wiki?curid=1733677", "title": "Arrigo da Campione", "text": ""}
{"id": "1733681", "revid": "183114", "url": "https://it.wikipedia.org/wiki?curid=1733681", "title": "S. Fischer Verlag", "text": "S. Fischer Verlag \u00e8 una casa editrice tedesca, con sede a Francoforte sul Meno. Fondata nel 1886 a Berlino da Samuel Fischer, di origine ebraico-ungherese, \u00e8 attualmente una delle pi\u00f9 grandi e prestigiose.\nI suoi referenti pi\u00f9 famosi furono Gerhart Hauptmann e Thomas Mann, entrambi insigniti del Premio Nobel per la letteratura.\nDopo la morte di Samuel Fischer nel 1934, la propriet\u00e0 della casa editrice pass\u00f2 nelle mani della figlia Brigitte e del marito di quest'ultima, Gottfried Bermann Fischer. La casa editrice venne divisa in due: la S. Fischer Verlag continu\u00f2 l'attivit\u00e0 nel Terzo Reich col vecchio nome diretta da Peter Suhrkamp; gli autori indesiderati dal regime nazionalsocialista rimasero alla Bermann-Fischer Verlag, una nuova societ\u00e0 editrice creata da Gottfried Bermann Fischer. Bermann Fischer lasci\u00f2 la Germania nel 1936 con la moglie Brigitte e le loro tre figlie emigrando dapprima a Vienna, poi a Stoccolma e infine a New York.\nDopo la Seconda guerra mondiale, in seguito a un dissidio sorto sul futuro editoriale del gruppo, Peter Suhrkamp restitu\u00ec la casa editrice a Bermann-Fischer e ne fond\u00f2 una sua, la Suhrkamp Verlag. Agli autori pi\u00f9 illustri legati alla Fischer venne lasciata la facolt\u00e0 di scegliere con quale dei due editori pubblicare: cos\u00ec, 33 dei 48 autori \u2014 tra cui Bertolt Brecht e Hermann Hesse \u2014 decisero di passare alla Suhrkamp.\nAttualmente la S. Fischer Verlag, insieme ad altri editori come Kindler, Rowohlt, Kiepenheuer &amp; Witsch, Metzler, fa parte della holding Holtzbrinck."}
{"id": "1733686", "revid": "110157", "url": "https://it.wikipedia.org/wiki?curid=1733686", "title": "Microregione di Ituporanga", "text": "Ituporanga \u00e8 una microregione dello Stato di Santa Catarina in Brasile.\nComuni.\nComprende 7 comuni:"}
{"id": "1733687", "revid": "110157", "url": "https://it.wikipedia.org/wiki?curid=1733687", "title": "Microregione di Rio do Sul", "text": "Rio do Sul \u00e8 una microregione dello Stato di Santa Catarina in Brasile.\nComuni.\nComprende 20 comuni:"}
{"id": "1733690", "revid": "1305772", "url": "https://it.wikipedia.org/wiki?curid=1733690", "title": "Penama", "text": "Penama \u00e8 una provincia della Repubblica di Vanuatu, costituita dalle tre isole principali di Ambae, Pentecost e Maewo nell'Oceano Pacifico, di cui il nome della provincia \u00e8 un acronimo. Conta una popolazione di 30.819 abitanti (2009) e si estende per 1.204\u00a0km\u00b2. Il capoluogo \u00e8 Saratamata."}
{"id": "1733691", "revid": "123907976", "url": "https://it.wikipedia.org/wiki?curid=1733691", "title": "Savage Dragon", "text": "Savage Dragon \u00e8 un personaggio dei fumetti creato da Erik Larsen e pubblicato dalla Image Comics.\nL'autore ha dichiarato di avere creato Savage Dragon mentre frequentava ancora le scuole elementari creando le sue storie in un fumetto autoprodotto.\nLe sue origini sono ispirate dai personaggi preferiti di Erik come Capitan Marvel, Batman, Speed Racer e Hulk.\nSavage Dragon era anche apparso nella strip \"Vanguard\" pubblicata in Megaton negli anni '80. Nella versione poi pubblicata dalla Image Comics Larsen definisce il look ufficiale trasformandolo in un gigante muscoloso dalla pelle verde con una grossa pinna sulla testa e in preda ad amnesia. Viene assunto dalla polizia di Chicago per combattere il crimine, avvantaggiandosi dei suoi poteri che includono superforza e un fattore di guarigione avanzato.\nLa serie The Savage viene lanciata nel 1993 dopo una mini serie che ebbe molto successo. Ancora oggi Larsen continua a scrivere e disegnare la serie da solo, questo fa s\u00ec che \"Savage Dragon\" sia il solo titolo originale della Image Comics ad essere tuttora scritto e disegnato dal suo creatore. \"Savage Dragon\" \u00e8 la pi\u00f9 lunga serie americana completamente a colori mai realizzata da un singolo artista.\n\"Savage Dragon\" \u00e8 stato inserito dalla rivista \"Wizard\" nella lista dei migliori personaggi di \"comic book\" di tutti i tempi, alla posizione n.116. IGN ha anche inserito \"Savage Dragon\" nella lista dei migliori eroi di \"comic book\" di tutti i tempi, alla posizione n.95.\nOrigini rivelate.\nLe origini di Savage Dragon sono state a lungo un mistero per i lettori, mistero rivelato nel numero speciale del decimo anniversario della Image, pubblicato il 30 novembre 2005. Questo volume proponeva racconti da parte dei quattro fondatori rimanenti della casa editrice (Erik Larsen, Todd McFarlane, Marc Silvestri e Jim Valentino). Nella sua storia, Larsen ha rivelato che Dragon in passato era conosciuto come Kurr, imperatore di una razza nomade di alieni che hanno speso migliaia di anni vagando nello spazio, alla ricerca di un nuovo pianeta adatto. Dopo che Kurr scelse la Terra, decise di andare contro modi pacifici del suo popolo e di massacrare la razza umana. Due scienziati di nome Rech e Weiko cospirarono contro di lui, provocandogli un danno cerebrale che cancell\u00f2 sua memoria, e impiantando all'interno delle sue memorie cinque giorni di trasmissioni televisive via satellite dalla Terra. Kurr \u00e8 stato poi mandato a vivere sulla Terra, mentre il suo popolo and\u00f2 a cercare un nuovo pianeta altrove.\nEdizioni italiane.\nIn italiano la serie di Savage Dragon \u00e8 stata pubblicata da vari editori. Inizialmente dalla Star Comics nella collana \"Spawn &amp; Savage Dragon\" (32 numeri che ospitatono la mini di esordio, la serie regolare fino al numero 22 pi\u00f9 alcune miniserie spin-off come Freak Force), quindi dalla Lexy Produzioni ( 5 volumetti brossurati con i numeri dal 23 al 37), poi dalla Indy Press (2 volumetti brossurati con i numeri dal 38 al 45) e infine dalla Edizioni BD che ha pubblicando dal 2006 al 2012 18 volumetti non brossurati non numerati (contenenti i numeri dal 46 al 52 e dal 76 al 160). I numeri dal 53 al 75 sono inediti in Italia.\nNel 2019 la Editoriale Cosmo ha ripreso la pubblicazione del personaggio.\nAltri media.\nNel 1995 \"Savage Dragon\" diventa un cartone animato trasmesso sulla rete televisiva USA Cartoon Express.\nLa serie \u00e8 composta da 26 episodi e molti dei personaggi principali sono apparsi nello show (tra questi ricordiamo She-Dragon, Mako e Overlord)."}
{"id": "1733694", "revid": "287204", "url": "https://it.wikipedia.org/wiki?curid=1733694", "title": "Indreabh\u00e1n", "text": " Indreabh\u00e1n, in inglese Inveran o Inverin, \u00e8 una piccola localit\u00e0 irlandese della Contea di Galway, situata sulla parte settentrionale della Baia di Galway in una vasta \"gaeltacht\". L'importanza del centro \u00e8 dovuta al fatto che ospita un piccolo aerodromo, \"Aerfort na Minna\" dal quale partono voli di piccoli aeroplani della Aer Arann che la collegano alle vicine Isole Aran."}
{"id": "1733699", "revid": "1305772", "url": "https://it.wikipedia.org/wiki?curid=1733699", "title": "Sanma", "text": "Sanma \u00e8 una provincia di Vanuatu costituita dalle isole di Espiritu Santo e Malo di cui il nome della provincia \u00e8 un acronimo. Possiede una popolazione di 32.340 abitanti e una superficie di 4.248\u00a0km\u00b2. La capitale \u00e8 Luganville."}
{"id": "1733700", "revid": "1073372", "url": "https://it.wikipedia.org/wiki?curid=1733700", "title": "Modulazione di larghezza d'impulso", "text": "In elettronica e telecomunicazioni la modulazione di larghezza d'impulso (o PWM, acronimo del corrispettivo inglese \"pulse-width modulation\") \u00e8 un tipo di modulazione digitale che permette di ottenere una tensione media variabile dipendente dal rapporto tra la durata dell'impulso positivo e dell'intero periodo (duty cycle). Allo stesso modo, \u00e8 fondamentalmente utilizzato per protocolli di comunicazione in cui l'informazione \u00e8 codificata sotto forma di durata nel tempo di ciascun impulso. Grazie ai moderni microcontrollori, \u00e8 possibile attivare o disattivare un interruttore ad alta frequenza e allo stesso modo rilevare lo stato e il periodo di un impulso.\nDescrizione.\nLa durata di ciascun impulso pu\u00f2 essere espressa in rapporto al periodo tra due impulsi successivi, implicando il concetto di ciclo di lavoro. Un ciclo di lavoro utile pari a 0% indica un impulso di durata nulla, in pratica assenza di segnale, mentre un valore del 100% indica che l'impulso termina nel momento in cui ha inizio il successivo.\nDi seguito, \u00e8 mostrato un esempio di modulazione a 2 bit.\n _ __ ____ ____ _\n Segnale | | | | | | | | | |\n _____| |____| |___| |________| |_| |___________\n Valore 0 1 2 4 0 4 1 0\nUn segnale di clock \u00e8 a volte utilizzato per determinare la posizione degli impulsi, ma spesso non \u00e8 necessario in quanto al segnale viene aggiunto un valore minimo che garantisce la presenza di un piccolo impulso anche per il valore zero.\n _ _ _ _ _ _ _ _\n Clock | | | | | | | | | | | | | | | |\n __| |____| |____| |____| |____| |____| |____| |____| |____\nApplicazioni.\nRegolazione della potenza elettrica.\nLa modulazione a larghezza di impulso \u00e8 utilizzata per variare la tensione, e quindi la potenza, a un carico generico: si utilizza, ad esempio, per variare la velocit\u00e0 di un motore elettrico in corrente continua, per controllare la marcia di modellini su piste (di treni, automobili, ecc.), per variare la luminosit\u00e0 delle lampadine, in particolare dei LED, e per la realizzazione di alimentatori di grossa potenza, dove la potenza dissipata per la regolazione deve essere molto bassa se si desidera un sistema ad alta efficienza.\nCome si pu\u00f2 intuire, con un \"duty cycle\" pari a zero la potenza trasferita \u00e8 nulla, mentre al 100% la potenza corrisponde al valore massimo trasferito nel caso non sia presente il circuito di modulazione. Ogni valore intermedio determina una corrispondente fornitura di potenza.\nIl vantaggio di questa tecnica \u00e8 di ridurre drasticamente la potenza dissipata dal circuito limitatore rispetto all'impiego di transistor o di MOSFET controllati analogicamente. In un semiconduttore, la potenza dissipata \u00e8 determinata dalla corrente che lo attraversa per la differenza di potenziale presente ai suoi capi.\nIn un circuito PWM, il transistor in un istante conduce completamente, riducendo al minimo la caduta ai suoi capi, oppure non conduce affatto, annullando la corrente, e, in entrambi i casi, la potenza dissipata \u00e8 quasi zero.\nNegli alimentatori elettronici, negli inverter e nei gruppi di continuit\u00e0, la modulazione pu\u00f2 essere regolata in funzione della tensione in uscita, in modo da introdurre una retroazione che stabilizza la tensione al variare della tensione di ingresso.\nNei regolatori di luminosit\u00e0 domestici, viene usato un particolare sistema PWM in cui la modulazione viene applicata alla tensione sinusoidale della rete elettrica. Nel momento in cui si ha il passaggio per lo zero della tensione, un circuito determina un ritardo temporale compreso tra circa zero e un semiperiodo, in funzione della posizione di un potenziometro.\nTrascorso tale ritardo, viene innescato un Triac che incomincia a condurre da questo momento fino al prossimo passaggio per lo zero. Questa regolazione di tensione produce una forma d'onda fortemente distorta e non esente da disturbi, ma \u00e8 semplicissima da ottenere e il carico (generalmente una lampadina) \u00e8 insensibile alla forma d'onda che lo alimenta.\nNel comando di valvole proporzionali (in impianti a fluido come impianti idraulici, impianti pneumatici, oleodinamici e simili), si usa utilizzare un comando di tipo PWM in cui si sovrappone all'onda principale, a una frequenza di qualche kHz, una modulazione del \"duty-cycle\" (\"dithering\") a bassa frequenza (da 50 a 200 Hz) per mantenere in leggera vibrazione il nucleo e ridurre cos\u00ec l'isteresi della valvola. In alternativa, viene usato un PWM a bassa frequenza (50\u2013200 Hz) in modo che sia il ripple della corrente a garantire la vibrazione necessaria. In questo caso, la vibrazione non rimane per\u00f2 costante su tutto il campo di regolazione della corrente, con prestazioni leggermente inferiori.\nConversione digitale-analogica.\nIn alcuni circuiti digitali (soprattutto quelli con microcontrollori), la tecnica PWM pu\u00f2 essere utilizzata, con l'ausilio di un semplice filtro RC, per trasformare un valore digitale in una corrispondente tensione continua. La maggior parte dei microcontrollori presenti in commercio, infatti, dispone di uno o pi\u00f9 timer in grado di generare onde rettangolari con duty-cycle variabile. Programmando opportunamente il timer, si pu\u00f2 variare il duty-cycle dell'onda rettangolare e di conseguenza il valore di tensione che si ottiene all'uscita del filtro RC.\nApplicazioni in sintesi sonora e riproduzione audio.\nSintesi sonora.\nLa modulazione di larghezza di impulso \u00e8 usata nella sintesi sonora, in particolare nella sintesi sottrattiva, dove produce un effetto simile al coro o a due oscillatori leggermente fuori sintonia.\nIl rapporto tra il livello alto e basso \u00e8 a sua volta modulato da un oscillatore a bassa frequenza.\nAmplificazione sonora in \"Classe D\".\nUna classe di amplificatori audio, detta \"classe D\" (o \"Classe S\"), sfrutta il principio della modulazione PWM. Una corrente viene modulata in funzione del segnale audio in ingresso e quindi inviata agli altoparlanti attraverso una rete di filtraggio passa basso che elimina la componente ad alta frequenza e ricostruisce il segnale sonoro.\nCommercializzati per la prima volta negli anni sessanta del Novecento (uno dei primi a essere messo in vendita, nel 1964, fu il modello \"X-10\" della Sinclair Radionics questi amplificatori hanno guadagnato un grande interesse perch\u00e9 la modalit\u00e0 di funzionamento \"switching\" consente loro un'ottima efficienza energetica rispetto ai tradizionali amplificatori audio analogici in classe A, B e AB, con bassi consumi elettrici accoppiati a pesi e ingombri molto limitati, anche per applicazioni che richiedono potenze di uscita elevate.\nUn esempio \u00e8 fornito dal modello T-Amp, prodotto dalla Sonic Impact, che si avvale del chip TA2024 della Tripath, la cui particolare implementazione viene indicata come \"Classe T\".\nDirect Stream Digital.\nLa codifica del suono chiamata Direct Stream Digital, sviluppata da Philips e Sony, usa una forma generalizzata di pulse-width modulation, chiamata Pulse-Density Modulation (PDM), con una frequenza di campionamento dell'ordine dei megahertz, abbastanza alta da permettere di coprire l'intero spettro delle frequenze acustiche con sufficiente fedelt\u00e0. Questo metodo \u00e8 impiegato nei prodotti in formato Super Audio CD (SACD), la cui riproduzione dei segnali audio \u00e8, essenzialmente, simile al metodo usato negli amplificatori in classe D."}
{"id": "1733702", "revid": "2140987", "url": "https://it.wikipedia.org/wiki?curid=1733702", "title": "Piazza Pretoria", "text": "Piazza Pretoria, detta anche piazza della Vergogna, si trova sul limite del quartiere della Kalsa, in prossimit\u00e0 dell'angolo del Cassaro con via Maqueda, a pochi metri dai Quattro Canti, centro esatto della citt\u00e0 storica di Palermo.\nStoria.\nNel 1573 il senato palermitano acquist\u00f2 la fontana con l'intenzione di collocarla nella piazza.\nL'elaborato manufatto in marmo di Carrara era inizialmente destinato al palazzo di San Clemente di Firenze, opera commissionata da Luigi, fratello di Garc\u00eda \u00c1lvarez futuro vicer\u00e9 di Sicilia e della granduchessa di Toscana Eleonora di Toledo, entrambi figli di Pedro \u00c1lvarez de Toledo y Z\u00fa\u00f1iga, vicer\u00e9 di Napoli. Eleonora fu la prima moglie di Cosimo I de' Medici.\nPer collocare la monumentale realizzazione concepita per un luogo aperto, furono demolite diverse abitazioni. La fontana fu riadattata al luogo con l'aggiunta di nuove parti. Nel 1581 furono ultimati i lavori di sistemazione della fontana sulla piazza diretti da Camillo Camilliani e coadiuvato da Michelangelo Naccherino.\n\u00c8 popolarmente nota come Piazza della Vergogna; il nomignolo nascerebbe dalla presenza del monastero di clausura dell'Ordine domenicano, le cui religiose, infastidite dalla gran profusione di parti intime esibite dalle statue, disposero atti vandalici col fine di sfregiarle, oppure da leggende intorno alla figura della regina Giovanna d'Angi\u00f2.\nUno studio mirato delle fonti documentali sposta l'attenzione sulle spese disinvolte, errati stili gestionali e amministrativi, sugli enormi conflitti di interessi, aberrazioni e anomalie politiche posti allegramente in essere secoli fa e gi\u00e0 pesantemente criticati dall'opinione pubblica.\nDescrizione.\nAl centro della piazza \u00e8 collocata la fontana Pretoria opera di Francesco Camilliani realizzata nel 1554, che occupandone gran parte dell'estensione caratterizza fortemente il Piano Pretorio.\nTre dei quattro lati sono chiusi da edifici: il palazzo Pretorio, sede del comune costruito nel XIV secolo e ristrutturato nel XIX secolo; la chiesa di Santa Caterina d'Alessandria edificata alla fine del XVI secolo; due palazzi baronali: palazzo Bonocore e palazzo Bordonaro separati da una scalinata sul Cassaro. Sul quarto lato la piazza scende con una scalinata su via Maqueda dirimpetto al prospetto sinistro della chiesa di San Giuseppe dei Teatini."}
{"id": "1733704", "revid": "599013", "url": "https://it.wikipedia.org/wiki?curid=1733704", "title": "Jervis Drummond", "text": "Carriera.\nClub.\nHa sempre giocato nel campionato costaricano.\nNazionale.\nCon la maglia della Nazionale ha disputato oltre 70 incontri in 10 anni di militanza."}
{"id": "1733705", "revid": "322321", "url": "https://it.wikipedia.org/wiki?curid=1733705", "title": "Ordine degli eremitani di Sant'Agostino", "text": ""}
{"id": "1733706", "revid": "838137", "url": "https://it.wikipedia.org/wiki?curid=1733706", "title": "Microregione di Curitibanos", "text": "Curitibanos \u00e8 una microregione dello Stato di Santa Catarina in Brasile.\nComuni.\nComprende 12 comuni:"}
{"id": "1733709", "revid": "1543377", "url": "https://it.wikipedia.org/wiki?curid=1733709", "title": "Ammiccamento", "text": " \nL'ammiccamento in campo medico \u00e8 la chiusura involontaria e veloce delle palpebre seguito dalla riapertura delle stesse.\nTipologia.\nIl riflesso di ammiccamento \u00e8 quando l'ammicamento \u00e8 dovuto all'avvicinarsi di un oggetto all'occhio, come meccanismo di difesa incontrollabile dell'essere umano.\nL'ammicamento mandibolare, chiamato anche fenomeno di Marcus-Gunn, \u00e8 una forma particolare, in cui occhio e mandibola sono collegate."}
{"id": "1733717", "revid": "23390", "url": "https://it.wikipedia.org/wiki?curid=1733717", "title": "Giambattista Spinola (1646-1719)", "text": "Biografia.\nNipote dei cardinali Giulio Spinola e Giambattista Spinola (detto \"il vecchio\" proprio per non essere confuso con il nipote), nel 1665 si trasfer\u00ec con lo zio presso la nunziatura in Austria; fu nominato dall'imperatore Leopoldo I ciambellano d'onore e Cavaliere della chiave d'oro.\nTrasferitosi a Roma fu relatore del sottocomitato della Sacra Consulta e, sotto il pontificato di papa Clemente X governatore di Tivoli, Fano, ed Ascoli tra il 1670 ed il 1676. Dal 28 febbraio 1688 fu precettore dell'arcispedale di Santo Spirito in Sassia. Dal 12 ottobre 1689 fu segretario della Sacra Consulta. Dal 28 luglio 1691 al 12 dicembre 1695 fu governatore di Roma e vice-camerlengo di Santa Romana Chiesa e referendario dei tribunali della Segnatura Apostolica e di Grazia e Giustizia.\nFu creato cardinale diacono nel concistoro del 12 dicembre 1695 da papa Innocenzo XII che dovette concedergli una dispensa essendo gi\u00e0 suo zio membro del collegio cardinalizio e non avendo ancora ricevuto neppure gli ordini minori; fu pubblicato il 2 gennaio 1696 della diaconia di San Cesareo in Palatio. L'11 gennaio 1696 ricevette tutti i gradi dell'ordine sacro senza intervalli di tempo tra di essi grazie ad una dispensa; gi\u00e0 nel 1694 era stato nominato arcivescovo di Genova, incarico che mantenne fino al 1705. Fu legato a Bologna dal 25 febbraio 1697. Il 24 novembre 1698 fu nominato camerlengo di Santa Romana Chiesa, incarico che mantenne fino alla morte. Scelse come suo segretario, il canonico Cesare Antonio Vergara, celebre numismatico lucano, autore del libro: Monete del regno di Napoli da Roggiero primo re fino all'augustissimo regnante Carlo VI imperadore, e II re cattolico.\nPartecip\u00f2 al conclave del 1700 che port\u00f2 all'elezione di papa Clemente XI. Il 25 gennaio 1706 opt\u00f2 per l'ordine presbiterale e la sua diaconia fu elevata a titolo \"pro illa vice\".\nMor\u00ec il 19 marzo 1719 nel suo palazzo romano a causa della podagra. Le sue spoglie furono esposte nella basilica dei Santi XII Apostoli dove il si tennero i funerali il successivo 22 marzo; fu sepolto nella tomba del cardinale Giulio Spinola, nella chiesa di Sant'Andrea al Quirinale"}
{"id": "1733719", "revid": "1005847", "url": "https://it.wikipedia.org/wiki?curid=1733719", "title": "Shefa", "text": "Shefa \u00e8 una provincia di Vanuatu costituita dalle isole di Epi, \u00c9fat\u00e9 e le isole Shepherd di cui il nome della provincia \u00e8 un acronimo. Possiede una popolazione di 45.280 abitanti e una superficie di 1.445 km\u00b2. La capitale \u00e8 Port Vila che \u00e8 anche capitale nazionale."}
{"id": "1733720", "revid": "599013", "url": "https://it.wikipedia.org/wiki?curid=1733720", "title": "Delio Toledo", "text": ""}
{"id": "1733721", "revid": "287204", "url": "https://it.wikipedia.org/wiki?curid=1733721", "title": "Giambattista Spinola", "text": "Giambattista Spinola \u00e8 stato il nome di due cardinali e arcivescovi di Genova: \ne suo nipote:\nNomi simili.\nUn altro cardinale, rispettivamente nipote e pronipote dei sopraccitati, fu"}
{"id": "1733722", "revid": "339392", "url": "https://it.wikipedia.org/wiki?curid=1733722", "title": "Maria Isabella di Parma", "text": ""}
{"id": "1733726", "revid": "287204", "url": "https://it.wikipedia.org/wiki?curid=1733726", "title": "Frederic Covili", "text": ""}
{"id": "1733732", "revid": "36426", "url": "https://it.wikipedia.org/wiki?curid=1733732", "title": "Mura di Boccheggiano", "text": "Le mura di Boccheggiano costituiscono il sistema difensivo dell'omonimo borgo del territorio comunale di Montieri.\nStoria.\nLa cinta muraria fu costruita in epoca medievale, in modo da racchiudere interamente e proteggere da eventuali assedi il borgo castellano di Boccheggiano. L'opera di architettura militare venne completata nel corso del Duecento, quando il centro era controllato sia dai vescovi di Volterra che dalla famiglia Salimbeni.\nLa struttura difensiva comprendeva anche una rocca, successivamente trasformata in cassero dai Senesi attorno alla met\u00e0 del Trecento: questa fortificazione fu completamente smantellata nel corso delle epoche successive.\nDurante gli ultimi secoli, le mura hanno subito ulteriori rimaneggiamenti, fino ad assumere l'aspetto attuale.\nDescrizione.\nLe mura di Boccheggiano, in larga parte incorporate nelle pareti intonacate di edifici del centro storico, presentano alcuni tratti a vista che hanno pienamente conservato gli originari elementi stilistici di epoca medievale, con rivestimenti in blocchi di pietra.\nRimasta oramai priva di strutture fortificate e torri di avvistamento a seguito dello smantellamento del cassero, lungo il perimetro murario si apre un'unica porta di accesso, peraltro pregevole, la Porta della Torricella, che ha conferito la denominazione alla strada che la attraversa."}
{"id": "1733733", "revid": "599013", "url": "https://it.wikipedia.org/wiki?curid=1733733", "title": "Jorge N\u00fa\u00f1ez", "text": ""}
{"id": "1733735", "revid": "188017", "url": "https://it.wikipedia.org/wiki?curid=1733735", "title": "Piazza della Vergogna", "text": ""}
{"id": "1733738", "revid": "212348", "url": "https://it.wikipedia.org/wiki?curid=1733738", "title": "Venere di Mal'ta", "text": "La Venere di Mal'ta \u00e8 un reperto archeologico risalente al paleolitico. Nello specifico si tratta di una statuetta raffigurante una donna scoperta in una cava a Mal'ta, vicino al Lago Baikal, Siberia. Il reperto \u00e8 vecchio di almeno 23.000 anni ed \u00e8 stato scolpito in avorio di mammut. \u00c8 una tipica \"venere paleolitica\", con alcuni attributi sessuali messi in risalto, come i grandi seni o i fianchi. \u00c8 conservata al Museo dell'Ermitage, San Pietroburgo."}
{"id": "1733739", "revid": "110157", "url": "https://it.wikipedia.org/wiki?curid=1733739", "title": "Tafea", "text": "Tafea \u00e8 una provincia di Vanuatu costituita dalle isole di Tanna, Aniwa, Futuna, Erromango e Anatom di cui il nome della provincia \u00e8 un acronimo. Possiede una popolazione di 27.530 abitanti e una superficie di 1.628 km\u00b2. La capitale \u00e8 Isangel.\nStoria.\nIl 1\u00ba gennaio 1980 venne creata la Repubblica di Tafea, con capitale Isangel, formato dalle isole di Tanna, Anatom, Futuna, Aniwa ed Erromango. Venne proclamata a Tanna su iniziativa dell'Alleanza Kapiel. Questo gruppo di cinque isole non volle riconoscere il governo del Condominio delle Nuove Ebridi quando, ma intendono chiedere il loro aiuto alla Francia. Il delegato francese rest\u00f2 a lungo ad Isangel. Nonostante la tardiva partenza del delegato francese, i separatisti hanno cercato di impedire con la forza l'installazione del delegato del governo provvisorio di Vanuatu, ma il movimento \u00e8 stato sconfitto dagli inglesi il 26 maggio 1980, e la secessione \u00e8 rientrata."}
{"id": "1733743", "revid": "1543377", "url": "https://it.wikipedia.org/wiki?curid=1733743", "title": "John Olsen", "text": "Biografia.\nIl primario soggetto di Olsen \u00e8 il paesaggio, anche se \u00e8 stato spesso etichettato come astrattista, termine che lui rinnega affermando di non aver mai dipinto un soggetto astratto in tutta la sua vita. Olsen tenta di mostrare le esperienze viventi di un paesaggio. Egli descrive il suo lavoro come un'esplorazione della \"Totalit\u00e0 del paesaggio\".\nL'influenza nel lavoro di Olsen sembra esser derivata dai suoi viaggi in Spagna, dove svilupp\u00f2 un interesse nella cultura spagnola. Olsen torn\u00f2 poi in Australia e volle rappresentare la cultura australiana in modo tale che il mondo intero potesse vederne la diversit\u00e0 attraverso le differenti stagioni.\nIl figlio di John Olsen, Tim Olsen, possiede vari spazi privati artistici nella Sydney suburbana, ed \u00e8 divenuto ben conosciuto in tutta l'Australia per il suo expertize nel dedicarsi all'arte.\nLa vita di Olsen \u00e8 stata marcata da uno spirito generoso, dalla vitalit\u00e0 delle sue amicizie con varie personalit\u00e0, inclusi molti pittori influenti australiani, nonch\u00e9 con molte donne, e dalle sue personali lotte che hanno portato ad alcuni dei migliori lavori australiani della pittura paesaggistica. \nQuesti includono il suo 'Lake Eyre' ed i pi\u00f9 recenti lavori, come 'Golden Summer, Clarendon'. Il murale di Olsen 'Salute to Five Bells' \u00e8 in mostra alla \"Sydney Opera House\".\nNel 1957 un uomo d'affari di Sydney, Ricordandosi dell'immenso talento del giovane John Olsen, lo pag\u00f2 per andare a Maiorca e per dipingere. L'uomo vendette la maggior parte delle opere per profitto ed Olsen fu trasformato dall'influenza dell'arte europea e mediterranea. Al suo ritorno a Sydney nel 1960 le dimensioni del suo talento furono presto universalmente riconosciute.\nNel 1968 Olsen eresse ed avvi\u00f2 la \"Bakery Art School\" e nel 1972-73 dipinse 'Salute to Five Bells', ispirato al poema di Kenneth Slessor. Il lavoro di Olsen \u00e8 stato rimarcato da un profondo fidanzamento con i paesaggi australiani, vivendo per lunghi periodi in differenti zone della nazione e viaggiando per tutta la sua area. Ha servito sulla scena dell'Art Gallery of New South Wales e della National Art Gallery.\nNel 2005 vinse Archibald Prize per un suo autoritratto (\"Janus Faced\").\nAd oggi vive nei pressi di Bowral, Nuovo Galles del Sud."}
{"id": "1733744", "revid": "599013", "url": "https://it.wikipedia.org/wiki?curid=1733744", "title": "Dante L\u00f3pez", "text": "Possiede il passaporto spagnolo.\nCarriera.\nNella stagione 2005-2006 lasci\u00f2 il durante i play-off di Serie C per raggiungere la Nazionale impegnata ai Mondiali di Germania 2006, dove gioc\u00f2 anche uno spezzone di partita nella seconda partita del girone. Nella successiva permanenza al ricevette la convocazione da parte della Nazionale per la Copa Am\u00e9rica 2007. Dopo l'esperienza italiana decise tornare in Paraguay e giocare per il Libertad."}
{"id": "1733747", "revid": "155634", "url": "https://it.wikipedia.org/wiki?curid=1733747", "title": "Campionato mondiale di hockey su ghiaccio maschile 2008", "text": "Il 72\u00ba Campionato mondiale di hockey su ghiaccio \u00e8 stato assegnato dall'International Ice Hockey Federation alla Canada, che lo ha ospitato ad Halifax e a Qu\u00e9bec City nel periodo tra il 2 e il 18 maggio 2008. \u00c8 la prima volta che il Canada ha ospitato la fase finale del torneo ed \u00e8 inoltre la prima volta che il Campionato mondiale \u00e8 ritornato in Nordamerica dopo l'edizione del 1962, svoltasi in quell'occasione nello stato del Colorado, negli Stati Uniti. La IIHF ha optato per il Canada per celebrare il proprio centenario nella nazione in cui \u00e8 nato l'hockey su ghiaccio; insieme si sono svolti altri festeggiamenti per il 400\u00ba anniversario dalla fondazione di Qu\u00e9bec City.\nIl torneo \u00e8 servito inoltre per determinare le nove squadre iscritte automaticamente al Torneo olimpico di hockey su ghiaccio per le XXI Giochi olimpici invernali di Vancouver, sempre in Canada, attraverso i punteggi nella Classifica mondiale IIHF al termine del torneo.\nIl torneo \u00e8 stato vinto dalla Russia, la quale ha conquistato il suo secondo titolo a distanza di quindici anni dall'ultimo sconfiggendo in finale i padroni di casa nonch\u00e9 campioni uscenti del Canada per 5-4 all'overtime. La Finlandia invece sconfiggendo la Svezia per 4-0 ha ottenuto la medaglia di bronzo.\nPartecipanti.\nAl torneo prendono parte 16 squadre:\nRaggruppamenti.\nI gruppi del turno preliminare sono stati stabiliti in base alla Classifica mondiale IIHF stilata al termine del Campionato mondiale di hockey su ghiaccio 2007:\nSeconda fase.\nLe prime tre squadre di ogni gruppo preliminare avanzano alla seconda fase. Le dodici squadre vengono divise successivamente in due gruppi: le squadre dai gruppi A e D confluiscono nel Gruppo E, mentre le squadre dei gruppi B e C nel Gruppo F.\nOgni squadra conserva i punti ottenuti con le altre due squadre qualificate del proprio girone. In questa fase affrontano le altre tre squadre provenienti dall'altro girone preliminare.\nLe prime quattro squadre dei gruppi E ed F accedono alla fase a eliminazione diretta.\nGirone per non retrocedere.\nGirone G.\nAl meglio delle tre partite si incontrano le ultime classificate nei gironi preliminari, in particolare gli accoppiamenti fra i gironi sono A-D e B-C. Le due squadre perdenti vengono retrocesse in Prima Divisione.\nClassifica finale.\nIl piazzamento finale \u00e8 stabilito dai seguenti criteri:\nRiconoscimenti.\nRiconoscimenti individuali\nAll-Star Team"}
{"id": "1733751", "revid": "122596695", "url": "https://it.wikipedia.org/wiki?curid=1733751", "title": "Santuario-basilica della Madonna del Pettoruto", "text": "Il santuario-basilica della Madonna del Pettoruto (da \"petruto\", cio\u00e8 pietroso) si trova a San Sosti, in Italia, a 543 metri di altitudine sulle pendici del monte Montea. \u00c8 situato nella gola formata dal fiume Rosa tra il monte Montea ed il monte Mula.\n\u00c8 meta di pellegrinaggi durante tutto l'arco dell'anno ma soprattutto in settembre quando, nei giorni che vanno dall'1 all'8 settembre, gi\u00f9 a valle, in paese, si svolge la tradizionale millenaria fiera in onore della Madonna.\nStoria.\nUna leggenda sulla sua origine narra che un tale di nome Nicola Mairo, originario della vicina Altomonte, accusato ingiustamente di omicidio e rifugiatosi sul monte dove sorge oggi il santuario per sfuggire alla cattura, avrebbe avuto una visione mistica ed avrebbe dunque scolpito, durante la sua latitanza, l'immagine della Madonna col Bambino su una roccia tufacea; nel 1449 il Mairo fu scagionato da ogni accusa; nei primi anni del 1600 un pastorello sordomuto scopr\u00ec l'immagine scolpita nella roccia mentre cercava tra i boschi una delle sue pecore accidentalmente allontanatasi dal gregge, la Vergine gli ridiede la parola cosicch\u00e9 egli potesse rivelare il luogo a tutti e far costruire un santuario a lei dedicato.\nIl santuario fu costruito per volont\u00e0 del vescovo Felice Greco, vescovo di San Marco Argentano e Bisignano dal 1824 al 1840, successivamente elevato a basilica minore da papa Giovanni Paolo II nel 1979.\nRilevante \u00e8 inoltre il legame con la Madonna del Pettoruto che hanno i devoti sparsi per il mondo. A San Isidro, in Argentina, esiste una comunit\u00e0 in onore alla Madonna del Pettoruto. Famiglie emigrate da San Sosti e stabilitesi in Argentina hanno continuato a praticarne il culto riproducendo le stesse ricorrenze. Altre comunit\u00e0 che si trovano in Canada e Stati Uniti, hanno portato con s\u00e9 la fede verso la Madonna e le tradizioni sansostesi.\nUna ricorrenza degna di nota \u00e8 la festa della \"Cinta\", che affonda le radici nel remoto passato e viene celebrata la prima domenica di maggio. La leggenda da cui prende spunto questa ricorrenza narra che, in un tempo immemorabile, la popolazione abitante i paesi confinanti con San Sosti venne colpita da tremende catastrofi (terremoti, epidemie di peste, ecc.) e per scampare a questi cataclismi preg\u00f2 la Madonna del Pettoruto e fece voto; l'oggetto del voto fu una corda imbevuta di cera, che simboleggia il filo con cui la Madonna avrebbe cinto i paesi per proteggerli dalla devastazione.\nCome in molti altri santuari d'Europa, ci si rifaceva all'avvenimento del 1008 a Valenciennes."}
{"id": "1733752", "revid": "767487", "url": "https://it.wikipedia.org/wiki?curid=1733752", "title": "Torba (Vanuatu)", "text": "Torba \u00e8 una provincia di Vanuatu costituita dalle isole Banks e Torres di cui il nome della provincia \u00e8 un acronimo. Possiede una popolazione di 9.359 abitanti e una superficie di 882 km\u00b2. Il capoluogo \u00e8 Sola."}
{"id": "1733754", "revid": "256896", "url": "https://it.wikipedia.org/wiki?curid=1733754", "title": "Madonna del pettoruto", "text": ""}
{"id": "1733757", "revid": "121861837", "url": "https://it.wikipedia.org/wiki?curid=1733757", "title": "Teoria delle aste", "text": "La teoria delle Aste \u00e8 un ramo applicato della teoria dei giochi che si occupa dei comportamenti individuali nei mercati ad asta e ricerca le propriet\u00e0 teoriche nei giochi dei mercati ad asta. Ci sono molti disegni possibili (o insiemi di regole) per un'asta e gli argomenti tipici studiati dai teorici dell'asta includono l'efficienza in un certo tipo di asta, le strategie e gli equilibri ottimi, e la comparazione dei risultati. La teoria delle aste \u00e8 egualmente usata come uno strumento per informare la progettazione delle aste reali; i pi\u00f9 importanti esempi di asta riguardano la privatizzazione delle aziende del settore pubblico o la vendita delle autorizzazioni governative.\nTipi di Asta.\nEsistono quattro tipi di asta che solitamente vengono presi in considerazione:\nAsta in busta chiusa.\nIn cui gli offerenti dispongono la loro offerta in una busta sigillata e simultaneamente la passano al banditore. Le buste vengono aperte e l'individuo con la pi\u00f9 alta offerta vince l'asta, pagando un prezzo pari all'ammontare offerto. La simultaneit\u00e0 temporale non \u00e8 essenziale, ci\u00f2 che conta \u00e8 che quando uno fa la sua offerta, entro il termine fissato, non conosca le offerte fatte dagli altri.\nAsta in busta chiusa al \"secondo prezzo\".\nIn cui gli offerenti dispongono la loro offerta in una busta sigillata e simultaneamente la passano al banditore. Le buste vengono aperte e l'individuo con la pi\u00f9 alta offerta vince l'asta, pagando un prezzo pari al secondo ammontare offerto pi\u00f9 alto. Questo tipo di asta viene anche detto \"asta di Vickrey\".\nAsta \"inglese\".\n\u00c8 un meccanismo d'asta per un solo bene dove il numero di partecipanti pu\u00f2 essere molto elevato. L'asta \u00e8 di tipo ascendente, cio\u00e8 vince il prezzo massimo. Ogni partecipante ha una sua valutazione massima che costituisce la sua massima disponibilit\u00e0 a pagare il bene, il banditore, invece, comunica il prezzo di riserva, rappresentante il prezzo minimo richiesto per ottenere il bene messo all'asta. A ogni \"round\" il banditore comunica il prezzo del \"round\" precedente, aumentato di una quota che all'inizio \u00e8 nota a tutti i partecipanti. Se il valore offerto dal partecipante \u00e8 minore della quota comunicata, questi esce dall'asta e non pu\u00f2 pi\u00f9 rientrare: vince l'ultimo rimasto. Qualora uscissero tutti, si verificherebbe una situazione di parit\u00e0 che potrebbe essere risolta mediante un sorteggio \"random\" certificato da enti appositi.\nAsta \"olandese\".\nIn cui \u00e8 fissato un prezzo sufficientemente alto a dissuadere tutti gli offerenti e viene progressivamente ridotto fino a che qualcuno non \u00e8 disposto a comprare all'ultimo prezzo corrente. Il vincitore pagher\u00e0 l'ultimo prezzo.\nDefinizione asta olandese \"inversa\": L'asta inizia con un'offerta iniziale molto bassa specificata dal banditore. Durante la fase di svolgimento dell'Asta, il prezzo dell'offerta viene poi aumentato dal Banditore fino a quando un fornitore accetta l'offerta, non appena un fornitore accetta un'offerta, l'asta termina\nAltri tipi.\nLa maggior parte delle aste si basa su questi quattro standard. Ci sono altri tipi di asta che sono state oggetto di studio, come:\nModelli di giochi teorici.\nIl modello di gioco teorico delle aste \u00e8 un gioco matematico rappresentato da un insieme di giocatori, un insieme di strategie disponibile per ciascun giocatore nell'asta e un vettore di \"payoff\" corrispondente ad ogni combinazione di strategie. \nSolitamente i giocatori sono i compratori e venditori. L'insieme di aste attribuito a ogni giocatore \u00e8 rappresentato da funzioni di offerta e prezzi di riserva. Ogni funzione di offerta mostra il valore, nel caso del compratore, o il costo, nel caso del venditore, per un dato prezzo d'offerta. Il modello di gioco teorico delle aste e il meccanismo di fare offerte strategiche generalmente rientra in una delle seguenti due categorie. \nUsualmente, ma non sempre, il modello del valore privato assume che i valori siano indipendenti tra gli offerenti, mentre nel modello del valore comune si assume che i valori siano indipendenti dai parametri comuni della distribuzione di probabilit\u00e0. Quando \u00e8 necessario fare assunzioni esplicite sulla distribuzione dei valori degli offerenti si assume la simmetria tra essi. Questo significa che la distribuzione di probabilit\u00e0 dalla quale gli offerenti ottengono i loro valori (o segnali) sono uguali per ogni offerente. Nel modello dei valori privati nel quale assumiamo indipendenza, la simmetria implica che i valori degli offerenti siano indipendenti e identicamente distribuiti.\nUn importante esempio, in cui non si assume indipendenza, \u00e8 il \"general symmetric model\" (1982) di Milgrom e Weber. Una delle prime ricerche teoriche pubblicate sulle propriet\u00e0 delle aste tra offerenti simmetrici \u00e8 quella di Keith Waehrer's (1999). Una pubblicazione postuma \u00e8 quella di Susan Athey's (2001). Nel semplice \"first-price auction model\" dove due compratori offrono un oggetto, ogni compratore dovrebbe assumere che il valore privato del compratore rivale sia rappresentato da una distribuzione uniforme nell'intervallo [0,1], con la funzione di distribuzione cumulata formula_1, poich\u00e9 F \u00e8 simmetrica tra i due compratori: questo \u00e8 un modello di asta con simmetria tra gli offerenti. Si assume che il valore dell'oggetto per il venditore sia 0 e il prezzo di riserva per il compratore sia anch'esso 0, ogni utilit\u00e0 attesa formula_2 del compratore, funzione del prezzo offerto formula_3, \u00e8 uguale al \"surplus\" del consumatore il quale (compratore) ricever\u00e0 condizionatamente alla vincita formula_4, moltiplicata per la probabilit\u00e0 di essere il compratore con il pi\u00f9 alto prezzo offerto. La probabilit\u00e0 \u00e8 data dalla probabilit\u00e0 che il prezzo formula_3 offerto dal compratore ecceda il prezzo offerto dagli altri compratori formula_6 (espresso come una funzione dei valori del compratore formula_7). Questa probabilit\u00e0 \u00e8:\nInoltre\nSi assume che il prezzo offerto di equilibrio di ogni compratore sia crescente in modo monotono rispetto al valore del compratore; questo implica che la funzione di offerta formula_6 ha la funzione inversa. Si assume che formula_11 sia la funzione inversa di formula_6:\nInoltre\nPoich\u00e9 formula_7 \u00e8 distribuita come formula_16 si ha\nche implica\nDifferenziando rispetto a formula_3 e ponendo uguale a zero\nPoich\u00e9 i compratori sono simmetrici, in equilibrio corrisponde al caso in cui formula_21 o (equivalentemente) formula_22. Quindi\nUna soluzione formula_24 di questa equazione differenziale \u00e8 una strategia inversa all'equilibrio di Nash in questo gioco. \nA questo punto, una possibile congettura \u00e8 che la soluzione (unica) corrisponde alla funzione lineare\ne\nper i numeri reali formula_27. Sostituendo in formula_28, formula_29 oppure in formula_30 e risolvendo per formula_27 implica che formula_32. Quindi formula_33 soddisfa formula_28.\nAllora, la funzione di offerta strategica equilibrio di Nash di questo gioco \u00e8 stabilita come"}
{"id": "1733760", "revid": "76963", "url": "https://it.wikipedia.org/wiki?curid=1733760", "title": "Tr\u00f3ndur Patursson", "text": "Educato in Norvegia, inizi\u00f2 la sua carriera con la scultura ma successivamente si concentr\u00f2 nella pittura e nella lavorazione del vetro.\nSuo soggetto ricorrente sono le vedute di rocce ed acque dei monti e dell'oceano che circondano il suo luogo di nascita, a cui \u00e8 tuttora molto legato.\nCaratteristica della sua pittura \u00e8 il grande uso di colori per la rappresentazione di tali paesaggi.\nTrondur Patursson vive tuttora nelle F\u00e6r \u00d8er."}
{"id": "1733763", "revid": "729019", "url": "https://it.wikipedia.org/wiki?curid=1733763", "title": "Fenomeno di Marcus-Gunn", "text": "Per fenomeno di Marcus-Gunn in campo medico, si intende un'anomalia, autosomica dominante, a carico dell'occhio in seguito a movimento mandibolare. La si osserva principalmente nella blefaroptosi congenita autosomica dominante. Normalmente riguarda soltanto un lato del viso.\nFisiologia.\nNel particolare, se la bocca viene chiusa la palpebra si abbassa, mentre a ogni movimento della mandibola poi corrisponde l'apertura della palpebra. Tale movimento corrisponde a un esempio di sincinesia.\nEziologia.\nLa causa \u00e8 da riscontrarsi da un'anomalia dell'innervatura dell'elevatore della palpebra.\nTerapia.\nL'escissione del muscolo levatore risolve il problema esteticamente."}
{"id": "1733767", "revid": "124808", "url": "https://it.wikipedia.org/wiki?curid=1733767", "title": "DR-Derude p\u00e5 F\u00e6r\u00f8erne", "text": ""}
{"id": "1733768", "revid": "767487", "url": "https://it.wikipedia.org/wiki?curid=1733768", "title": "Saad Al-Harthi", "text": ""}
{"id": "1733769", "revid": "36426", "url": "https://it.wikipedia.org/wiki?curid=1733769", "title": "Porta della Torricella", "text": "La Porta della Torricella \u00e8 una porta che si apre lungo le Mura di Boccheggiano. Costituisce la porta di accesso al borgo.\nStoria.\nLa porta venne aperta nel corso del Duecento, mentre venivano completati i lavori di realizzazione delle Mura di Boccheggiano. Alcuni restauri vennero apportati gi\u00e0 nel corso del secolo successivo.\nAssieme alla \"Porta di Villa\", in epoca medievale e rinascimentale costituiva uno dei due accessi al borgo castellano.\nNel corso dei secoli successivi, furono effettuate numerose modifiche al sistema difensivo di Boccheggiano, che portarono ad una modifica e ad un ridimensionamento dell'originaria cinta muraria, che causarono anche la scomparsa dell'altra porta.\nDescrizione.\nLa Porta della Torricella \u00e8 attualmente l'unica porta di accesso al borgo di Boccheggiano. Si apre lungo la cinta muraria, lungo il tratto di \"Via della Torricella\", dalla quale \u00e8 attraversata.\nLa porta si apre presso un breve tratto di cortina muraria rivestita in blocchi di pietra, compreso tra due distinti edifici. Il doppio arco tondo si apre ad una notevole altezza, a testimonianza dell'imponenza che avevano in epoca medievale le strutture difensive di Boccheggiano."}
{"id": "1733772", "revid": "52641641", "url": "https://it.wikipedia.org/wiki?curid=1733772", "title": "Censimenti", "text": ""}
{"id": "1733774", "revid": "33689", "url": "https://it.wikipedia.org/wiki?curid=1733774", "title": "Giuseppe di Nazaret", "text": ""}
{"id": "1733775", "revid": "599013", "url": "https://it.wikipedia.org/wiki?curid=1733775", "title": "Derlis G\u00f3mez", "text": "Carriera.\nClub.\nNell'aprile del 2006 venne squalificato per 6 mesi dalle competizioni CONMEBOL, a causa di un controllo a cui \u00e8 risultato positivo."}
{"id": "1733785", "revid": "599013", "url": "https://it.wikipedia.org/wiki?curid=1733785", "title": "Cristian Riveros", "text": "Carriera.\nClub.\nRiveros ha iniziato la sua carriera nella sua citt\u00e0 natale, nelle giovanili del Col\u00f3n de JA Saldivar e poi si trasferisce in altre squadre del Paraguay, il San Lorenzo, il Tacuary e il Club Libertad.\nIl 12 luglio 2007 ha firmato per il club messicano del Cruz Azul.\nL'11 maggio 2010, Riveros si trasferisce al Sunderland. Egli ha detto: \"Il campionato \u00e8 molto competitivo e non vedo l'ora di essere un grande successo con il Sunderland. La Premier League \u00e8 il miglior campionato del mondo e il Sunderland \u00e8 una squadra molto grande con molti sostenitori appassionati. Non vedo l'ora di iniziare.\" Egli si ritrover\u00e0 con il compagno della nazionale Paulo da Silva. \nHa fatto il suo debutto in Premier League il 14 agosto 2010 contro il Birmingham City.\nIl 7 luglio 2011, i turchi del Kayserispor ne hanno ufficializzato l'ingaggio.\nNazionale.\nRiveros ha giocato in nazionale le prime due partite della Coppa del Mondo FIFA 2006 e ha giocato in modo efficiente sulla fascia sinistra. Fece il suo primo gol internazionale per il Paraguay in una sconfitta di 3-2 contro il Cile. Ha giocato anche la Coppa America del 2007.\nIl 20 giugno 2010, nella Coppa del Mondo 2010, Riveros ha segnato il secondo gol nella vittoria per 2-0 contro la Slovacchia."}
{"id": "1733790", "revid": "287204", "url": "https://it.wikipedia.org/wiki?curid=1733790", "title": "Bal'ami", "text": "Nato, secondo il \"Kit\u0101b al-ans\u0101b\" di Sam\u02bf\u0101n\u012b, a Bal\u02bfam, indicato come \"un paese dei Greci\", pi\u00f9 che come politico e vizir Bal\u02bfami \u00e8 noto per aver tradotto il capolavoro annalistico di \u1e6cabari in lingua farsi: primo tassello della neo-costituita lingua neo-persiana scritta, vale a dire lingua persiana tracciata con grafemi arabi, con l'aggiunta di alcuni nuovi grafemi creati per rendere adeguatamente alcuni particolari fonemi del persiano, del tutto mancanti nella lingua araba.\nL'opera di Bal\u02bfami, oltre alla sua fondamentale importanza nel panorama letterario della cultura islamica neo-persiana, \u00e8 rilevante perch\u00e9 l'autore non si limit\u00f2 a una pedissequa traduzione del \"Ta'r\u012bkh al-rusul wa-l-mul\u016bk\" di \u1e6cabari, ma perch\u00e9 la sunteggi\u00f2, eliminando le numerose catene di trasmettitori che precedono ogni tradizione storica riportata, rendendo il suo lavoro assai scorrevole e di pi\u00f9 agevole lettura. Non infrequentemente Bal\u02bfami volle innovare abbastanza profondamente la storia dei primi tre secoli del mondo islamico, modificando talora le tradizioni di \u1e6cabari o inserendone pi\u00f9 spesso di nuove.\nSono ad esempio assenti nel lavoro di \u1e6cabari, ma fortunatamente presenti nell'opera di Bal\u02bfami, tutte le notizie riguardanti le guerre fra Arabi e Cazari, sostenute in epoca omayyade dal Califfo Hish\u0101m b. \u02bfAbd al-Malik, che tanto contribuirono a indebolire il Califfato, di l\u00ec a poco sottoposto al duro e vittorioso attacco degli Abbasidi.\nUna traduzione completa dell'opera fu realizzata in francese nel XIX secolo da H. Zotenberg e successivamente riproposta in vari volumi dalle edizioni Sindbad di Parigi, a partire dagli anni settanta. \nBibliografia.\nH. Zotenberg, \"Chronique de Tabari traduite sur la version persane d'Abou Ali Mohammed Belami\", 4 voll, Parigi, Imprimerie Imperiale, 1867-74."}
{"id": "1733794", "revid": "1873017", "url": "https://it.wikipedia.org/wiki?curid=1733794", "title": "Luca Brancaleon", "text": "Atleta della nazionale italiana di karate Fijlkam, appartiene al settore kata (forme) degli stili G\u014dj\u016b-ry\u016b e Shit\u014d-ry\u016b. La sua attuale societ\u00e0 di appartenenza \u00e8 il C.S. Esercito Roma."}
{"id": "1733799", "revid": "36426", "url": "https://it.wikipedia.org/wiki?curid=1733799", "title": "Mura di Travale", "text": "Le mura di Travale costituiscono il sistema difensivo dell'omonimo borgo del territorio comunale di Montieri.\nStoria.\nLa cinta muraria fu costruita dai Pannocchieschi a partire dal XII secolo, con alcune successive modifiche e ristrutturazioni. Nell'insieme, delimitava interamente il borgo castellano di Travale che si stava sviluppando in quell'epoca.\nVerso la met\u00e0 del Trecento, le mura furono ulteriormente fortificate dai Senesi, con la costruzione del cassero.\nGran parte della cinta muraria e il cassero furono distrutti durante l'assedio del 1554 condotto dalle truppe granducali di Cosimo I de' Medici; questo evento determin\u00f2 il definitivo passaggio di Travale nel Granducato di Toscana.\nDescrizione.\nLe mura di Travale, delle quali \u00e8 ben ravvisabile la pianta a forma circolare, si conservano soltanto in alcuni tratti, a causa delle gravi distruzioni avvenute durante l'assedio del 1554.\n\u00c8 ancora visibile un tratto dell'antica cortina muraria medievale rivestita in pietra a delimitare parzialmente la parte meridionale del borgo; in questo tratto sono ravvisabili anche i ruderi di una torre che, probabilmente, costituiva il cassero trecentesco.\nSul lato settentrionale si \u00e8 ben conservata la porta di Travale, che costituiva l'unica porta di accesso al borgo."}
{"id": "1733808", "revid": "174925", "url": "https://it.wikipedia.org/wiki?curid=1733808", "title": "Sindrome di Notre-Dame", "text": ""}
{"id": "1733809", "revid": "767487", "url": "https://it.wikipedia.org/wiki?curid=1733809", "title": "Giancarlo Filippini", "text": "Carriera.\nHa legato la sua carriera agonistica principalmente al , in cui ha militato per otto campionati (in due diverse fasi) dal 1989 al 1998; tra le file dei lagunari ha contribuito alla promozione in Serie A della stagione 1997-1998, riportando la squadra in massima categoria dopo trentuno anni di assenza. Ha in seguito giocato 32 partite in Serie A con la maglia del , con cui ha inoltre vinto un campionato di Serie B nell'annata 1998-1999.\nIl 2 maggio 2011 ha ottenuto la qualifica di direttore sportivo."}
{"id": "1733813", "revid": "834", "url": "https://it.wikipedia.org/wiki?curid=1733813", "title": "Playing Favorites", "text": ""}
{"id": "1733814", "revid": "61051", "url": "https://it.wikipedia.org/wiki?curid=1733814", "title": "Caccia notturno", "text": ""}
{"id": "1733816", "revid": "287204", "url": "https://it.wikipedia.org/wiki?curid=1733816", "title": "Edizioni Sylvestre Bonnard", "text": "La Edizioni Sylvestre Bonnard \u00e8 stata una casa editrice con sede a Milano, fondata nel 1995 da Vittorio Di Giuro (decano dell'editoria italiana) e Luca Formenton (presidente del gruppo Il Saggiatore).\nIl nome \u00e8 un omaggio al personaggio letterario Sylvestre Bonnard, il bibliofilo protagonista di uno dei pi\u00f9 noti romanzi di Anatole France (\"Il delitto dell'accademico Sylvestre Bonnard\"), dato alle stampe nel 1881, che gli valse un premio dell'Accademia di Francia.\nL'impegno editoriale \u00e8 di pubblicare soprattutto \"libri che parlano del libro\", destinati ad approfondire il tema dal punto di vista storico, sociologico o antropologico, trattando anche gli aspetti estetici e storici del carattere tipografico e della pagina, della legatura, della stampa. Accanto alla saggistica, pubblica anche opere di narrativa incentrate prevalentemente su misteri legati al libro.\nTra le produzioni pi\u00f9 note: il \"Manuale enciclopedico della bibliofilia\", il \"Dizionario illustrato della legatura\" (Premio Fedrigoni 2003) e il \"Dizionario biografico dei miniatori italiani\".\nDagli archivi della Regione Lombardia risulta aver cessato l'attivit\u00e0 nel 2008, anche se in un'intervista a Vittorio Di Giuro su \"L'Indice dei libri del mese\", 11 (2009) la casa editrice risulta ancora attiva, e alcuni titoli sono stati pubblicati fino al 2010."}
{"id": "1733817", "revid": "838137", "url": "https://it.wikipedia.org/wiki?curid=1733817", "title": "Annibale de Leo", "text": "Biografia.\nSin da giovane venne avviato agli studi di filosofia e teologia presso le Scuole Pie e il Seminario brindisino. Continu\u00f2 i suoi studi di diritto ecclesiastico dapprima a Napoli e quindi a Roma.\nRitornato a Brindisi, scrisse la sua prima dissertazione su Marco Pacuvio (1763). Lo zio Ortenzio de Leo, suo primo maestro, gli trasmise la passione per le cose antiche, che lo port\u00f2 ad iniziare una raccolta di documenti e testi sulla storia della citt\u00e0. Di lui ci resta il fondamentale \"Codice diplomatico brindisino\".\nVenne nominato arcivescovo di Brindisi il 29 gennaio 1798.\nLa biblioteca arcivescovile, che porta ancor oggi il suo nome, fu da lui fondata nel 1798 con assenso regio, ed \u00e8 ricca di documenti antichissimi e di grande valore storico e culturale.\nGenealogia episcopale.\nLa genealogia episcopale \u00e8:\nOpere.\nAnnibale de Leo mand\u00f2 alle stampe quando era ancora in vita una sola opera giovanile:\nTuttavia ha lasciato una grande quantit\u00e0 di manoscritti di grande importanza per la storia locale; alcuni di questi sono stati pubblicati dopo la sua morte:"}
{"id": "1733827", "revid": "287204", "url": "https://it.wikipedia.org/wiki?curid=1733827", "title": "EuroCup Women 2007-2008", "text": "L'EuroCup Women 2008 \u00e8 stata la sesta edizione della competizione organizzata dalla FIBA Europe.\nLa formula ha previsto sette turni eliminatori. Al turno eliminatorio in gara unica ad eliminazione diretta hanno preso parte dieci squadre, che si sono giocate l'accesso al turno preliminare; quest'ultimo era basato su dodici gironi all'italiana di quattro squadre ciascuno, che si incontravano in partite d'andata e ritorno. Le prime due di ogni girone e le migliori terze venivano ammesse ai sedicesimi di finale, con gare di andata e ritorno, cos\u00ec come ottavi, quarti, semifinali e finale.\nLa competizione \u00e8 stata vinta per la prima volta dalla Beretta Famila Schio, in finale sul BK Mosca.\nRisultati.\nFinale.\nAndata.\nSchio: Consolini n.e., Moro 11, Butler 3, Donaphin 8, Tassara 4, Masciadri 12, Rubino n.e., Ngoyisa 18, Ress 3, Ciampoli 8, Macchi 20, Zambon n.e. All.: Sandro Orlando.\nMosca: Latysheva 7, Currie 13, Vukicevic n.e., Savelyeva 3, Beglova n.e., Zakalyuzhnaya 17, Danilochkina 15, Logunova n.e., Pierson 12, Grishaeva n.e. All.: Aleksander Vasin.\nRitorno.\nMosca: Latysheva 3, Currie 16, Vukicevic, Becirovic, Savelyeva, Beglova 6, Zakalyuzhnaya 5, Danilochkina 18, Logunova, Pierson 17, Grishaeva 4. All.: Aleksander Vasin.\nSchio: Consolini 1, Moro 14, Butler 2, Donaphin 16, Masciadri 12, Rubino 2, Ngoyisa 3, Ress 10, Ciampoli, Macchi 18. All.: Sandro Orlando."}
{"id": "1733837", "revid": "767487", "url": "https://it.wikipedia.org/wiki?curid=1733837", "title": "The Playing Favorites", "text": "The Playing Favorites \u00e8 un progetto creato da Joey Cape e Luke Tierney una notte in Giappone durante i loro tour con i rispettivi gruppi Me First and The Gimme Gimmes e i The Penfifteen Club. Alla band si aggiungono due loro amici: Marko Desantis (gi\u00e0 bassista con Cape nei Bad Astronaut) e Tim Cullen (che ha collaborato con i Bad Astronaut e nell'album solista di Cape). A completare la formazione \u00e8 Mick Flower (attuale batterista di Luke), il quale aveva gi\u00e0 suonato con Marko e Tim nei loro gruppi negli anni 90.\nLa band si ritrova 5 giorni in studio dove scrive e registra 3 canzoni al giorno, tranne l'ultimo giorno quando ne scrive due e finisce di sistemare le altre. L'album I Remember When I Was Pretty \u00e8 uscito nel dicembre 2007 riscuotendo parecchio successo, tanto da portare la band a fare un tour sino in Giappone dove l'album ha 6 tracce in pi\u00f9: 2 inediti acustici e 4 tracce dell'album riviste in versione acustica ognuna cantata da un cantante diverso. Infatti la particolarit\u00e0 di questa band \u00e8 che tutti (ad eccezione di Mick il batterista) sono cantanti e autori dei propri brani nei rispettivi gruppi. Nell'album infatti i 4 si scambiano pi\u00f9 volte il compito di cantante: questo fa s\u00ec che l'album presenti diversi stili musicali, ma sempre legati l'uno all'altro.\nDa poco la band ha registrato una nuova canzone \"The Ramones Are Dead\" cantata da Joey Cape e gi\u00e0 presente nella versione giapponese del disco in versione acustica. La canzone far\u00e0 probabilmente parte di un prossimo EP a tiratura limitata. Il gruppo \u00e8 gi\u00e0 al lavoro per scrivere un nuovo album, in uscita probabilmente in primavera 2009."}
{"id": "1733838", "revid": "110157", "url": "https://it.wikipedia.org/wiki?curid=1733838", "title": "Tichoreck", "text": "Tichoreck (anche come \"Tihoreck\", \"Tikhoreck\", \"Tikhoretsk\") \u00e8 una citt\u00e0 della Russia europea meridionale (kraj di Krasnodar), situata nella pianura pedemontana ciscaucasica 136 km a nordest di Krasnodar; \u00e8 il capoluogo amministrativo del distretto omonimo.\nFondata nel 1874 come \"chutor\" presso la stazione ferroviaria di \"Tichoreckaja\", ottenne lo \"status\" di citt\u00e0 nel 1926.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1733839", "revid": "80339", "url": "https://it.wikipedia.org/wiki?curid=1733839", "title": "Tihoreck", "text": ""}
{"id": "1733840", "revid": "80339", "url": "https://it.wikipedia.org/wiki?curid=1733840", "title": "Tikhoreck", "text": ""}
{"id": "1733841", "revid": "80339", "url": "https://it.wikipedia.org/wiki?curid=1733841", "title": "Tikhoretsk", "text": ""}
{"id": "1733843", "revid": "80339", "url": "https://it.wikipedia.org/wiki?curid=1733843", "title": "Tihoretsk", "text": ""}
{"id": "1733845", "revid": "729019", "url": "https://it.wikipedia.org/wiki?curid=1733845", "title": "Tamana (Isole Gilbert)", "text": "Tamana \u00e8 un'isola corallina appartenente all'arcipelago delle Isole Gilbert, situato nella Repubblica di Kiribati.\nHa una superficie di 4,73\u00a0km\u00b2, essendo la pi\u00f9 piccola delle Isole Gilbert e una popolazione al censimento del 2015 di 1.104 abitanti."}
{"id": "1733854", "revid": "767487", "url": "https://it.wikipedia.org/wiki?curid=1733854", "title": "Offensive tackle", "text": "L'offensive tackle \u00e8 uno dei ruoli che costituiscono l'offensive line di una squadra di football americano.\nIl suo compito principale \u00e8 di difendere il quarterback durante le azioni di lancio, specie sul suo lato cieco ed effettuare i blocchi necessari per consentire le azioni di corsa dei runningbacks.\nIl \"left tackle\" si trova a sinistra della guardia sinistra mentre il \"right tackle\" si trova a destra della guardia destra.\nChi ha questo ruolo deve avere un fisico possente perch\u00e9 si trova a fronteggiare i difensori pi\u00f9 pesanti della squadra avversaria, ma nel contempo essere veloce e reattivo."}
{"id": "1733857", "revid": "36426", "url": "https://it.wikipedia.org/wiki?curid=1733857", "title": "Porta di Travale", "text": "La Porta di Travale costituisce la porta di accesso al borgo castellano di Travale\nStoria.\nLa porta venne aperta sul lato settentrionale della cinta muraria di Travale nel corso del XII secolo.\nLavori di restauro vennero effettuati, sia durante il Duecento che nel corso del secolo successivo, quando il centro entr\u00f2 a far parte della Repubblica di Siena.\nDurante l'assedio del 1554 condotto dalle truppe di Cosimo I de' Medici, la porta riusc\u00ec a scampare all'abbattimento di gran parte della cinta muraria. Recenti restauri hanno permesso di riportare la Porta di Travale agli antichi splendori.\nDescrizione.\nLa Porta di Travale si apre lungo un brevissimo tratto di cortina muraria, all'estremit\u00e0 settentrionale del borgo di Travale.\nLa cortina muraria si presenta completamente rivestita in blocchi di pietra di forma irregolare, che assumono un aspetto assai pregevole ove delimitano la porta. Questa si presenta ad arco tondo, poggiante ai due lati su altrettanti blocchi di pietra sporgenti che costituiscono due piccoli architravi di buona fattura."}
{"id": "1733862", "revid": "1305772", "url": "https://it.wikipedia.org/wiki?curid=1733862", "title": "Venere di Doln\u00ed V\u011bstonice", "text": "La Venere di Doln\u00ed V\u011bstonice (V\u011bstonick\u00e1 Venu\u0161e in Lingua ceca) \u00e8 una statuetta di una \"venere paleolitica\" in ceramica, ritraente una donna nuda, datata tra i 29.000 e 25.000 anni fa (Gravettiano).\nDescrizione.\nQuesto reperto, insieme a pochi altri provenienti dalle zone vicine, \u00e8 il pi\u00f9 antico manufatto in ceramica conosciuto al mondo. Ha un'altezza di 111 millimetri e una larghezza di 43 millimetri al punto pi\u00f9 ampio ed \u00e8 composta da creta cotta ad una temperatura relativamente bassa.\nIl sito paleolitico di Doln\u00ed V\u011bstonice, in Moravia, \u00e8 stato oggetto di una ricerca archeologica sistematica dal 1924, guidata da Karel Absolon. In aggiunta alla statuetta sono stati ritrovate altre figure di animali - orsi, leone, mammut, cavallo, volpe, rinoceronte, civetta e pi\u00f9 di 2.000 palline di argilla cotta.\nLa Venere di Doln\u00ed V\u011bstonice fu scoperta il 13 luglio del 1925 in uno strato di cenere, divisa in due pezzi. Una volta era in mostra al Museo di Moravia, a Brno, ora protetta e solo raramente accessibile al pubblico. L'ultima volta \u00e8 stata esposta nel Museo Nazionale a Praga dall'11 ottobre, 2006 fino al 2 settembre, 2007 come parte della mostra Lovci mamut\u016f (I cacciatori di mammut).\nGli scienziati esaminano periodicamente la statuetta. Un tomografia eseguita nel 2004 ha evidenziato un'impronta digitale di un bambino di et\u00e0 stimata tra 7 e 15 anni impressa sulla superficie; il bambino che ha toccato la statuetta prima che fosse cotta \u00e8 considerato da Kr\u00e1l\u00edk, Novotn\u00fd e Oliva (2002) come un improbabile candidato del creatore del manufatto."}
{"id": "1733863", "revid": "834", "url": "https://it.wikipedia.org/wiki?curid=1733863", "title": "Camerunesi", "text": ""}
{"id": "1733865", "revid": "585241", "url": "https://it.wikipedia.org/wiki?curid=1733865", "title": "Roman (lingua)", "text": "Il roman o lingua romanza \u00e8 un'evoluzione del latino che si \u00e8 sviluppata all'inizio del Medioevo.\nIl termine \"roman\" deriva dall'aggettivo latino \"romanus\", e si applica ai linguaggi nati da quello che parlavano i Romani, in opposizione a quelli che furono introdotti pi\u00f9 tardi, come le lingue germaniche.\nL'apparizione del \"roman\" non pu\u00f2 essere datata con precisione. Alla domanda \u00ab Quando si \u00e8 cessato di parlare latino in Gallia ? \u00bb, lo storico Ferdinand Lot risponde \u00ab Mai\u00bb. C'\u00e8 stato uno slittamento impercettibile del latino classico verso il latino volgare dell'epoca imperiale, antenato delle lingue romanze (francese, occitano, spagnolo, italiano, portoghese, rumeno) poi al romano merovingio, poi carolingio. Gli abitanti della Gallia hanno sempre avuto l'impressione di parlare la stessa lingua dei loro padri, ma in qualche secolo, questa divenne irriconoscibile.\nL'epoca di Carlo Magno vide una rinascita dello studio del latino classico, impiegato soltanto nella scrittura. Divenne necessario distinguere nettamente la lingua romanza parlata. Nell'813, il Concilio di Tours stabil\u00ec che le prediche avrebbero dovuto essere tenute in \"\u00ab rusticam Romanam linguam \u00bb\" (lingua romana rustica) e non pi\u00f9 in latino, al fine di essere comprese da tutti.\nIl primo testo ufficiale conservato in lingua romanza \u00e8 il \"Giuramento di Strasburgo\" stipulato nell'842 tra i due nipoti di Carlo Magno, Carlo il Calvo e Ludovico II il Germanico. La \"Sequenza di Sant'Eulalia\", \u00e8 considerata il primo testo letterario scritto in roman, datato alla fine del IX secolo.\nIl roman carolingio si distingue dal latino per le declinazioni (ha soltanto due casi), per l'ordine della frase che \u00e8 un po' pi\u00f9 simile a quello del francese, e per altre trasformazioni grammaticali e di fonetica. Ma un Francese odierno avrebbe non poche difficolt\u00e0 a capire questi primi testi \u00ab francesi \u00bb."}
{"id": "1733866", "revid": "154326", "url": "https://it.wikipedia.org/wiki?curid=1733866", "title": "Maria Teresa di Borbone", "text": ""}
{"id": "1733889", "revid": "838137", "url": "https://it.wikipedia.org/wiki?curid=1733889", "title": "Giuseppe Rocco Favale", "text": "Biografia.\nHa frequentato il ginnasio-liceo e gli studi di teologia presso il Pontificio Seminario Regionale Pugliese \"Pio XI\" di Molfetta.\nIl 15 luglio 1962 \u00e8 stato ordinato sacerdote.\nIl 4 marzo 1989 \u00e8 stato nominato vescovo di Vallo della Lucania. Ha ricevuto l'ordinazione episcopale il 1\u00ba maggio 1989 a Irsina, suo paese natale, per l'imposizione delle mani e la preghiera consacratoria dell'allora arcivescovo di Napoli il cardinale Michele Giordano.\nIl 7 maggio 2011 papa Benedetto XVI ha accettato le sue dimissioni per raggiunti limiti di et\u00e0 e nomina suo successore mons. Ciro Miniero.\n\u00c8 deceduto il 29 giugno 2018 intorno alle 19:45 a Gravina in Puglia, nella casa delle Suore di Ges\u00f9 Crocifisso.\nGenealogia episcopale.\nLa genealogia episcopale \u00e8:"}
{"id": "1733890", "revid": "36426", "url": "https://it.wikipedia.org/wiki?curid=1733890", "title": "Mura di Scansano", "text": "Le mura di Scansano costituiscono l'opera muraria difensiva dell'omonimo borgo.\nStoria.\nLa cinta muraria venne costruita dagli Aldobrandeschi a partire dal XII secolo; l'opera fu completata nel corso del Duecento.\nIn epoca rinascimentale furono effettuati numerosi interventi di riqualificazione, tra i quali l'aggiunta di una torre di avvistamento e la ricostruzione della porta di accesso al borgo.\nDurante i secoli successivi l'originaria struttura difensiva venne ulteriormente modificata, con alcuni rimaneggiamenti dovuti ai lavori di ampliamento di alcuni edifici del centro storico.\nDescrizione.\nLe mura di Scansano, in buona parte incorporate nelle pareti esterne di alcuni edifici, presentano ancora alcuni tratti a vista rivestiti in pietra che ricordano l'originaria opera difensiva di epoca medievale.\nLungo la cinta muraria si trovano due strutture fortificate di epoca rinascimentale, una torre di avvistamento quattrocentesca a sezione circolare sul lato orientale e la caratteristica Porta Grossetana sul lato occidentale, di epoca cinquecentesca."}
{"id": "1733895", "revid": "12323", "url": "https://it.wikipedia.org/wiki?curid=1733895", "title": "Commissione parlamentare bicamerale per le riforme istituzionali", "text": ""}
{"id": "1733902", "revid": "287204", "url": "https://it.wikipedia.org/wiki?curid=1733902", "title": "Vincent Pericard", "text": ""}
{"id": "1733903", "revid": "1632387", "url": "https://it.wikipedia.org/wiki?curid=1733903", "title": "Morbid", "text": "I Morbid furono un gruppo death metal svedese formatosi a Stoccolma nel 1985, (inizialmente con il nome \"Scapegoat\" cambiato poi nel 1986) per volere di Per Yngve Ohlin meglio noto come Dead, che fu cantante e mente del gruppo prima di entrare a far parte dei Mayhem nel 1988.\nStoria.\nLa formazione della band venne completata da \"John \"Gehenna\" Lennart\" e \"TG\" alle chitarre, \"Jens \"Dr. Schitz\" N\u00e4sstr\u00f6m\" al basso e \"L-G \"Drutten\" Petrov\" alla batteria. In seguito \"TG\" lasci\u00f2 la band e venne sostituito da \"Uffe \"Napolean Pukes\" Cederlund\".\nIl 5 e il 6 dicembre 1987 registrano il loro primo demo intitolato \"December Moon\" in solo 16 ore. Fu anche l'ultima registrazione con questa formazione: John Lennart decise di chiudere la sua breve carriera musicale, e Dead si trasfer\u00ec in Norvegia per unirsi ai Mayhem.\nIl resto della band port\u00f2 avanti il progetto prendendo alla voce il fotografo \"John Berger\" abitante vicino ad una casa discografica di nome \"Sunlight\", che produsse poi alcuni lavori degli Entombed e Dismember, guadagnando una certa notoriet\u00e0 nel campo del death metal.\nCon essa registr\u00f2 il secondo e ultimo demo intitolato \"Last Supper...\" nel settembre dello stesso anno.\nDopo aver completato la registrazione Petrov e Cederlund si concentrarono sui Nihilist (che avrebbero cambiato nome in Entombed), sciogliendo cos\u00ec la band."}
{"id": "1733905", "revid": "28592", "url": "https://it.wikipedia.org/wiki?curid=1733905", "title": "Lugagnano di Sona", "text": ""}
{"id": "1733906", "revid": "196390", "url": "https://it.wikipedia.org/wiki?curid=1733906", "title": "Charlotte Bobcats Arena", "text": ""}
{"id": "1733908", "revid": "125661264", "url": "https://it.wikipedia.org/wiki?curid=1733908", "title": "Erik Benzelius il vecchio", "text": "Biografia.\nErik nacque presso la fattoria di Bentseby a Lule\u00e5, nel nord della Svezia, figlio del contadino Henrik Jakobsson. Prese il cognome dal suo luogo di nascita, piuttosto che dal patronimico. Fu cresciuto da un suo parente, un mercante di Uppsala e studi\u00f2 presso l'Universit\u00e0 della citt\u00e0, ove ottenne il \"philosophiae magister\" nel 1661.\nFu assunto da Magnus Gabriel De la Gardie come precettore dei suoi figli nel 1660 e accompagn\u00f2 uno di essi in un viaggio (1663-1665) che li port\u00f2 a visitare Copenaghen, le principali universit\u00e0 della Germania, Parigi, Londra, Oxford e Leida.\nTornato a Uppsala, fu nominato professore straordinario di storia e filosofia morale nel 1665, di teologia nel 1666 e professore ordinario di teologia nel 1670. Nel 1687 divenne vescovo di Str\u00e4ngn\u00e4s e nel 1700 succedette a Olov Svebilius, divenendo Arcivescovo di Uppsala, ovvero primate della Chiesa di Svezia.\nEbbe un ruolo importante nei vari comitati ecclesiastici attivi durante i regni di Carlo XI e Carlo XII, tra i quali quello riguardante il nuovo diritto ecclesiastico del 1686, quello riguardante il nuovo libro di inni sacri del 1695 e il comitato che si occup\u00f2 della nuova traduzione della Bibbia. In quest'ultimo comitato, nato su iniziativa di Jesper Swedberg, fu tra i componenti pi\u00f9 conservatori. Grazie alla sua influenza, la cosiddetta \"Bibbia di Carlo XII\" non fu che una revisione della Bibbia della Riforma.\nBenzelius fu un tipico rappresentante dell'ortodossia luterana svedese del XVII secolo, attento a non deviare dai princip\u00ee teologici stabiliti. Ciononostante, fu un autore prolifico nel campo dei testi di teologia, e la sua opera sulla storia della chiesa fu usata come libro di testa durante il secolo successivo.\nDei sette figli che ebbe, tre divennero, uno dopo l'altro, Arcivescovi di Uppsala. Erik (detto \"il giovane\", 1742-1743), Jakob (1744-1747) e Henrik (1747-1758)."}
{"id": "1733910", "revid": "51323", "url": "https://it.wikipedia.org/wiki?curid=1733910", "title": "Erik Benzelius d.\u00e4.", "text": ""}
{"id": "1733912", "revid": "767487", "url": "https://it.wikipedia.org/wiki?curid=1733912", "title": "Ding (ceramica)", "text": " \nLa ceramica Ding (), deve il suo nome alla prefettura di Dingzhou, in Cina, dove veniva prodotta. Divenne molto conosciuta ed apprezzata sotto la dinastia Song (960-1279) e raggiunse l'apogeo nell'XI secolo, bench\u00e9 il forno di Ding fosse attivo sin dalla fine della dinastia Tang (618-986) e lo rimase fino a quella Yuan (1271-1368). \nL'elemento distintivo della ceramica Ding \u00e8 il colore bianco avorio o bianco crema che caratterizza la maggior parte della produzione, sebbene esistano esempi di manufatti monocromi nei colori nero, melanzana, verde scuro. La gamma di produzione di questi forni era ampia, in quanto realizzavano pezzi di alta qualit\u00e0 per la ricca classe mercantile e dei letterati. Le ceramiche Ding furono inoltre le prime ad essere ammesse presso la corte imperiale per uso ufficiale; sfortunatamente per\u00f2 la loro notoriet\u00e0 non dur\u00f2 a lungo, in quanto vennero sostituite dalla famiglia reale con i manufatti Ru gi\u00e0 nel 1100.\nExcursus storico: la scoperta dei forni Ding nel XX secolo.\nIl primo ad identificare esattamente l'ubicazione dei forni cinesi Ding nel villaggio di Jianci fu lo studioso cinese Yeh Lingzhi negli anni '20. Seguendo le sue tracce l'esperto giapponese in ceramiche Fujio Koyama scopr\u00ec il sito nel 1941, ma fu solo nel 1961-62 il che Dipartimento della Cultura dello Hebei inizi\u00f2 degli scavi in loco, ritrovando resti dei forni Ding distribuiti nel villaggio di Jianci, contea di Quyang, Baoding, provincia dell'Hebei. Fu grazie a tali scavi che si stabil\u00ec come i forni Ding iniziarono a funzionare nel periodo Tang e terminarono sotto la dinastia Yuan (1271-1368). \nNel corso degli anni '90 si scopr\u00ec poi che altri forni, sparsi nello Hebei, producevano manufatti tipo Ding con motivi intagliati e stampati, difficilmente distinguibili da quelli originali di Quyang, bench\u00e9 in linea di massima quelli provenienti da altri forni siano di livello inferiore, in particolare per gli smalti, che presentano macchie scure.\nCeramiche Ding dell'epoca Tang (618-986).\nI forni Xing (che prendono il loro nome dalla zona denominata Xingzhou, contea di Neiqiu, Xingtai, nel sud della provincia dello Hebei) raggiunsero la loro fama durante la dinastia Tang creando ceramiche sottili e dal colore bianco neve con smalti brillanti incolori, in taluni casi raggiungendo il livello della vera porcellana. Tali manufatti di elevata qualit\u00e0 venivano infatti donati alla corte imperiale sotto forma di tributi. Per realizzare un prodotto cos\u00ec bianco occorrevano una combinazione di argilla estremamente pura ed elevate temperature di cottura (1350 \u00b0C). \nIn epoca Tang la produzione Ding era considerata inferiore a quella Xing proprio a causa del suo colore bianco crema. \nLa relazione fra i manufatti bianchi Xing e quelli Ding \u00e8 stata oggetto di studio da parte di svariati ricercatori. Alla fine della dinastia Tang i vasai Ding erano difatti in grado di produrre ceramiche di un livello qualitativo simile a quelle della celebrata manifattura Xing, al punto che nel passato alcune delle migliori ciotole Ding vennero erroneamente identificate come Xing. Nel Cha Jing, Il Canone del te, primo vero e proprio trattato in materia (ca. 758), Lu Yu oltre alle porcellane Yue, Wuzhou, Yuezhou, Shouzhou e Hongzhou, fra le porcellane bianche menziona il vasellame Dingzhou e le ciotole di Xingzhou.\nLa distinzione principale fra le imitazioni ed i manufatti Xing risiede nella smaltatura pi\u00f9 omogenea ed uniforme di questi ultimi. I bianchi monocromatici Ding sono infatti ricoperti con un sottilissimo strato (0,05-0,1 mm) di smalto trasparente, che veniva applicato per immersione e rotazione. Questo procedimento di applicazione determinava la tendenza dello smalto a striare i manufatti (lasciando le cosiddette \"tear drops\") poich\u00e9 conteneva alti livelli di ossido di magnesio (MgO) e bassi livelli di ossido di calcio (CaO).\nBench\u00e9 esistano porcellane Ding prive di striature rigature visibili, in linea di massima nei manufatti Ding gli smalti non coprono un ingobbio puro bianco, bens\u00ec nascondono un impasto grossolano, che presenta in qualche modo tracce di impurit\u00e0.\nGli scavi archeologici presso entrambi i forni, ad oggi hanno prodotto materiale solo limitatamente comparativo, in quanto sono stati ritrovati solo rari frammenti ma, poich\u00e9 la produzione Ding dal tardo periodo Tang in avanti veniva esportata all'estero, alcuni reperti sono stati ritrovati in occasione di scavi nel sudest asiatico: nel 2013 piatti e caraffe Ding sono apparsi sul mercato Vietnamita, insieme ad alcune ciotole Changsha e Yue, molto probabilmente risalenti al regno di Nanhan (Han del Sud, 917-971)\nLe ceramiche bianche di pregiata qualit\u00e0 ritrovate nelle acque indonesiane di Belitung dal relitto di un naufragio (datato 826 in base ad una ciotola Changsha che riporta la data del 2\u00ba anno di Baoli) si ritiene possano rappresentare una combinazione di manufatti Xing e Ding e rimangono il principale termine di paragone. Si tratta di scodelle, coppe su piedistallo, bacili, tazze, ciotole coniche e rotonde per il te, aventi il caratteristico piede bi-lobato in taluni casi quadrilobato (i forni Yue, a partire dalla seconda met\u00e0 dell'VIII secolo fino alla seconda met\u00e0 del IX secolo, iniziarono a sviluppare un innovativo tipo di celadon: si tratta di ciotole provviste di piede bi-lobato, tipologia ravvisabile anche in vasellame proveniente dai forni Xingzhou).\nSono stati ritrovati manufatti bianchi anche dal relitto Cirebon ritrovato a nord di Java (cargo risalente al 968, inizi dinastia Song del Nord) principalmente di provenienza Yue (provincia del Zhejiang), sebbene alcuni esperti in ceramiche dell'Hebei sostengano che siano manufatti Ding.\nCeramiche Ding dell'epoca Song (960-1279).\nSe i gusti del mercato in epoca Tang prediligevano le ceramiche bianche dei forni Xing, sotto la dinastia Song mutarono radicalmente, al punto che i forni Ding divennero i maggiori produttori di manufatti bianchi del nord della Cina. Tale rapido cambiamento venne agevolato da 2 ordini di motivazioni: innanzitutto i vasai Ding introdussero una fondamentale innovazione nella metodologia produttiva con l'invenzione del metodo di cottura inverso (\"fushao\"), poi adottato da molti altri forni incluso quello di Jingdezhen. In secondo luogo i forni Ding venivano alimentati a carbone anzich\u00e9 a legna, quindi al loro interno si creava un'atmosfera di cottura leggermente ossidante che fece acquisire agli smalti delle loro ceramiche una tonalit\u00e0 avorio dall'aspetto vitreo, oggigiorno considerata caratteristica distintiva della produzione Ding. \nIn epoca Song, nella Cina settentrionale i forni di Cizhou, Yaozhou, Jun e Ding producevano principalmente manufatti destinati alla domanda popolare ed erano pertanto molto sensibili alla domanda del mercato. Stoviglie, piatti e ciotole costituivano la principale produzione. La tecnica decorativa in voga era l'intaglio o incisione su ceramica bianca \u201cgraffita\u201d, tecnica consistente nel rivestire il corpo con un ingobbio, al di sopra del quale la decorazione veniva realizzata graffiando ed asportando parzialmente quest'ultimo con una stecca, una punta metallica o un piccolo scalpello prima dell'applicazione dello smalto. Fra i motivi decorativi pi\u00f9 richiesti, oltre agli elaborati e classici fiori di loto, troviamo varie tipologie di rami fioriti, anatre in laghetti, pesciolini koi in coppia, bambini circondati da fogliame. \nSi tratta di esemplari che dimostrano la forte influenza della produzione Yue del Zhejiang, caratterizzata da motivi floreali finemente incisi, tecnica che i ceramisti Ding seppero fare propria e perfezionare, rendendola fluente e spontanea. Alcuni dei migliori pezzi Ding di questo periodo sono stati ritrovati sotto la pagoda del tempio Jingzhi e sono oggi ospitati presso il Museo di Dingzhou. \nMa gi\u00e0 all'inizio dell'epoca Song del Nord i vasai Ding erano in grado di produrre un'estesa variet\u00e0 di manufatti quali caraffe, vasi, giare, bruciatori per incenso, cuscini e anche da un punto di vista artistico seppero raffinare la loro produzione, passando dai colori vibranti usati in epoca Tang ai pi\u00f9 tenui smalti monocromi, omogemei e trasparenti e realizzando ceramiche dalle forme austere e sofisticate. \nFra le peculiarit\u00e0 dei loro manufatti troviamo un corpo dalle pareti sottili con profili severi e netti, risultato di un sapiente utilizzo della lama per la profilatura, capacit\u00e0 evidente soprattutto nel vasellame provvisto di piede ad anello, i cui bordi ben definiti creano una sensazione di forte stabilit\u00e0. In taluni esemplari si raggiunse un superbo equilibrio fra forme e funzionalit\u00e0, tanto che talune tipologie vascolari vennero ripetutamente copiate dai forni di Jingdezhen fino a quelli della dinastia Ming e Qing. \nDurante il periodo Song del Nord i manufatti Ding avevano raggiunto una tale reputazione da essere destinati quale tributo locale alla corte imperiale, come possiamo ravvisare in taluni esemplari decorati con eleganti motivi di dragoni (simbolo dell'imperatore) e fenici (simbolo dell'imperatrice) e dalle iscrizioni, solitamente ubicate sulla base del manufatto, quali \"gu\u0101n\" (\u5b98 ideogramma dei forni \u201cufficiali\u201d), \"x\u012bn gu\u0101n\" (\u65b0\u5b98), \u201cJade Peak Pagoda\u201d () o Pagoda della benevolenza e della Longevit\u00e0 situata nel palazzo d'Estate di Pechino (indica l'ubicazione della porcellana all'interno del palazzo imperiale).\nDalla met\u00e0 della dinastia Song del Nord in avanti i vasai Ding produssero anche ceramiche smaltate verdi, nere e marroni di squisita fattura. I primi manufatti neri vennero prodotti sotto la dinastia Han Orientale ed in epoca Tang dai forni di Yue e Deqing nello Zhejiang, ma fu solo sotto la dinastia Song del Nord che questa tecnica venne perfezionata. I letterati dell'epoca difatti apprezzavano molto le porcellane di questa tipologia, in particolare le ciotole per il t\u00e8 smaltate in nero note come tenmoku in Giappone, poich\u00e9 richiamavano le raffinate lacche. Tali colori scuri derivano dall'uso di smalti feldspatici contenenti alte percentuali di ossido di ferro che, una volta cotti, conferiscono il caratteristico colore marrone scuro o nero inchiostro dall'aspetto brillante \nI forni Ding: fucina di innovazione.\nLa tecnica di carica tradizionale nei forni prevedeva che i manufatti venissero accatastati impilandoli nella parte concava; tale metodo causava un problema di deformazione di scodelle, ciotole e piatti, le cui sottili pareti durante la cottura tendevano ad incarcarsi e rompersi sotto il proprio peso. Inoltre alcuni esemplari dopo la cottura presentavano un antiestetico anello non smaltato al loro interno, segno evidente dell'area sulla quale si adagiava il piede o la base del manufatto ad esso sovrapposto.\nLa tecnica \"fu shao\" sviluppata nei forni Ding consiste nello stoccare le ceramiche in forno negli appositi saggar impilandole capovolte. \nQuesto innovativo metodo, oltre a risolvere il problema della deformazione, consente di distribuire il peso del vasellame su un'area pi\u00f9 ampia, cos\u00ec aumentando il volume di produzione. \nUn inconveniente del nuovo sistema derivava per\u00f2 dal fatto che occorreva raschiare via lo smalto dal bordo della stoviglia a contatto con la base del saggar, che altrimenti sarebbe rimasto attaccato allo scaffale di supporto. La soluzione che i vasai Ding trovarono si pu\u00f2 rilevare negli esemplari provvisti di fascette o profili metallici: tali ceramiche venivano infatti bordate con metalli quali oro o argento e destinate ad essere usate quali servizio da tavola.\nLa metodologia di stoccaggio in pile era utilizzata da molti forni del nord fin dalla dinastia Jin. Si tratta infatti di un sistema che consente di ottimizzare lo sfruttamento dello spazio all'interno dei forni. In epoca Ding tale pratica favor\u00ed anche la standardizzazione delle dimensioni e delle decorazioni del vasellame, che inizi\u00f3 ad essere foggiato mediante stampi. Tale tecnica di formatura, all'interno e/o all'esterno dello stampo prima della smaltatura, consente di realizzare ceramiche decorate con motivi in serie ed apr\u00ed la strada a decorazioni pi\u00f9 sofisticate ed elaborate, alla standardizzazione dei prodotti finiti e alla riduzione di scarti. La foggiatura per mezzo di stampi venne introdotta per la prima volta attorno alla met\u00e0 dell'epoca Song e raggiunse popolarit\u00e0 nel tardo periodo Song settentrionale, sostituendo il metodo ad intaglio quale principale tecnica decorativa durante la dinastia J\u012bn (115-1234).\nUn ulteriore tratto tipico dei manufatti del periodo, conseguenza dell'innovativa tecnica di cottura, sono le caratteristiche \u201clacrime\u201d o \u201ctear drops\u201c (). Attraverso un processo di immersione le porcellane venivano generalmente ricoperte da un sottilissimo strato di smalto chiaro quasi trasparente, che scorreva verso il piede e durante la cottura creava striature, spesso aventi una sfumatura azzurrina (giallognola in caso di accidentale ossidazione).\nA chi desiderasse approfondire l'argomento consiglio di visitare il sito http://www.thewanlishipwreck.com/TangYing.html dove potrete apprezzare nel dettaglio le fasi del processo produttivo con illustrazioni originali. Si tratta di una descrizione realizzata da Tang Ying, supervisore alla produzione di porcellane presso i forni ufficiali a Jingdezhen nel XVIII secolo, su richiesta dall'Imperatore Qianlong (1735-1796) dinastia Qing."}
{"id": "1733918", "revid": "1005847", "url": "https://it.wikipedia.org/wiki?curid=1733918", "title": "Erik Benzelius", "text": "Erik Benzelius \u00e8 il nome di due Arcivescovi di Uppsala:"}
{"id": "1733919", "revid": "212348", "url": "https://it.wikipedia.org/wiki?curid=1733919", "title": "Venere di Laussel", "text": "La Venere di Laussel \u00e8 una venere paleolitica alta circa 46 cm, scolpita in un bassorilievo e dipinta di ocra rossa; si stima che abbia un'et\u00e0 di circa 20.000 anni (Gravettiano).\nDescrizione.\nLa cosiddetta Venere di Laussel, fra le opere pi\u00f9 famose dell'arte paleolitica, raffigura a bassorilievo una donna alta circa 43 centimetri. Quest'opera fu scoperta da G. Lalanne, un medico, nel 1911, a Laussel, che si trova in una valle francese nei pressi del piccolo fiume Beune, in Dordogna, una zona del dipartimento francese dell'Aquitania non distante da un altro sito preistorico davvero eccezionale, la grotta di Lascaux. Il blocco di pietra su cui \u00e8 scolpita la Venere era vicino a diverse rocce incise con teste di cavallo e a un blocco raffigurante la scena di un parto. Questo fatto indicherebbe che nella preistoria Laussel era una zona di culto legata alla procreazione e alla fertilit\u00e0 della donna. Forse queste statuine erano idoli (cio\u00e8 oggetti da adorare, oppure amuleti (oggetti portafortuna) per assicurare la fertilit\u00e0.\nIl linguaggio dell'opera.\nIl corpo ha un volume accentuato, perch\u00e9 \u00e8 stata sfruttata la parte convessa del masso: cos\u00ec il profilo della figura sembra ricurvo, e sporge soprattutto nella zona del ventre. Il corpo \u00e8 frontale, mentre la testa, ora priva di lineamenti, \u00e8 di profilo. Il risalto che hanno seni, ventre e ombelico, l'uso del colore rosso (ocra) e la presenza del corno confermano che siamo di fronte a un simbolo della fertilit\u00e0."}
{"id": "1733923", "revid": "599", "url": "https://it.wikipedia.org/wiki?curid=1733923", "title": "Pietro Angelo Secchi", "text": ""}
{"id": "1733926", "revid": "154326", "url": "https://it.wikipedia.org/wiki?curid=1733926", "title": "Maria Luisa Carlotta di Borbone Parma", "text": ""}
{"id": "1733930", "revid": "298229", "url": "https://it.wikipedia.org/wiki?curid=1733930", "title": "Kyle Boller", "text": "Carriera universitaria.\nHa giocato con i California Golden Bears squadra rappresentativa dell'Universit\u00e0 della California, Berkeley.\n\"Titoli vinti\": (2) PAC-10 miglior giocatore della settimana, (1) Bear Backer Award come miglior giocatore offensivo dei California Golden Bears e (1) Cort Majors Awards come miglior capitano offensivo dei California Golden Bears.\nCarriera professionistica.\nBaltimore Ravens.\nAl draft NFL 2003 \u00e8 stato selezionato dai Baltimore Ravens come 19 scelta assoluta. Ha debuttato nella NFL il 7 settembre contro i Pittsburgh Steelers con la maglia numero 7. Dopo un buon avvio con il record di 5 vinte e 3 perse nella partita contro i St. Louis Rams si \u00e8 fatto male alla parte superiore della gamba. Dopo essersi sottoposto anche a un'operazione per riparare un muscolo del quadricipite \u00e8 tornato a giocare le ultime 2 partite della stagione ma non come titolare. Nella partita dei playoffs non venne nemmeno messo in campo.\nNella stagione successiva Boller \u00e8 riuscito a giocare tutte le partite e a chiudere con buone statistiche, i Ravens conclusero con il record di 9 vinte e 7 perse ma non riuscirono a raggiungere i playoffs. \nAlla prima partita della stagione 2005 contro gli Indianapolis Colts nel 3\u00ba quarto si procur\u00f2 una iperestensione del pollice del piede destro causato durante un sack subito dal giocatore dei Colts Larry Triplett. A causa di questo infortunio rimase fuori fino alla 9 settimana, quando rientr\u00f2 i Ravens vinsero con lui 4 partite su 8 senza riuscire per\u00f2 a raggiungere i playoffs.\nNel 2006 con l'arrivo di Steve McNair perse il posto da titolare, riuscendo a giocare pochissimi sprazzi di partita.\nNella stagione 2008, l'ultima con i Ravens non \u00e8 riuscito nemmeno ad iniziarla, si \u00e8 infortunato durante la 2 partita di preseason contro i Minnesota Vikings alla spalla. Questo infortunio l'ha costretto a rimanere fuori per il resto della stagione.\nSt. Louis Rams.\nNella stagione 2009 dopo esser diventato \"unrestricted free agent\", il 4 aprile ha firmato con i Rams un contratto di un anno diventando la riserva ufficiale del quarterback titolare Marc Bulger. Ha indossato un nuovo numero di maglia il 12, purtroppo in tutta la stagione \u00e8 riuscito a giocare solo due partite da titolare non portando i Rams alla vittoria in nessuna delle due occasioni.\nOakland Raiders.\nRitornato \"unrestricted free agent\". Il 15 aprile 2010 firma con i Raiders un contratto di un anno. \u00c8 ritornato ad indossare il numero 7. \nDurante la stagione \u00e8 subentrato solo per piccoli sprazzi di azioni, generalmente solo per dare fiato a Jason Campbell durante qualche piccolo infortunio. \nIl 3 marzo 2011 ha firmato per un altro anno con i Raiders per 1,25 milioni di dollari. Nella stagione si \u00e8 giocato con Trent Edwards il posto di riserva dietro Jason Campbell, scendendo in campo due volte per 161 yard passate complessive senza touchdown.\nSan Diego Chargers.\nIl 28 luglio 2012, Boller \u00e8 passato ai Chargers con un contratto annuale per fare la riserva di Philip Rivers, dopo l'infortunio di Charlie Whitehurst. Sorprendentemente, dopo un solo giorno di training camp coi Chargers, Kyle ha annunciato il suo ritiro."}
{"id": "1733931", "revid": "599013", "url": "https://it.wikipedia.org/wiki?curid=1733931", "title": "Brigata alpina &quot;Cadore&quot;", "text": "La Brigata alpina \"Cadore\" era una delle cinque brigate alpine dell'Esercito italiano. Stanziata con i suoi reparti nella provincia di Belluno e nella provincia di Vicenza, aveva il quartier generale nella citt\u00e0 di Belluno. L'unit\u00e0 fu sciolta nel 1997, quando al comando c'era il generale Primo Gadia.\nStoria.\nLe origini.\nLa Brigata Alpina \"Cadore\" riallaccia le proprie origini alle antiche Milizie di Autodifesa del Cadore, formata da montanari e valligiani che volontariamente si riunivano a difesa della loro terra. Nel 1848, guidate dal patriota Pier Fortunato Calvi, le Milizie dimostrarono il loro valore nei combattimenti contro gli austriaci durante l'insurrezione del Cadore.\nCon l'annessione al Regno d'Italia, prende sede nel 1872 a Pieve di Cadore la 14\u00aa Compagnia Alpina. In seguito, con l'espansione delle Truppe Alpine, i cadorini e i bellunesi venivano tradizionalmente inquadrati nel 7\u00ba Reggimento Alpini e nei suoi storici Battaglioni \"Feltre\", \"Pieve di Cadore\", \"Belluno\", \"Val Cismon\", \"Val Piave\", \"Val Cordevole\", \"Monte Pavione\", \"Monte Pelmo\", \"Monte Antelao\" e \"Monte Marmolada\" oppure nel Gruppo Artiglieria da Montagna \"Belluno\" ed in seguito nel 5\u00ba Reggimento Artiglieria Alpina (Gruppo \"Belluno\", \"Lanzo\", \"Val Piave\" e \"Val Brenta\"). Particolarmente violenti furono i combattimenti sulla Marmolada dove gli austriaci avevano approntato appostamenti difensivi anche scavando \"caverne\" nei ghiacciai.\nInquadrati in tali reparti, le penne nere cadorine parteciparono a tutte le guerre della storia d'Italia, dalle Campagne d'Africa alla Grande Guerra, dalla Guerra d'Etiopia alla II Guerra Mondiale. Al termine dell'ultimo conflitto il 7\u00ba Alpini non viene immediatamente ricostituito, ma le tradizioni militari del Cadore sono comunque tenute vive dal Battaglione Alpini \"Feltre\", alle dipendenze della Brigata Alpina \"Julia\".\nNel 1953, accogliendo le istanze delle popolazioni cadorine che chiedevano la ricostituzione del loro storico reggimento, viene disposta la costituzione della Brigata Alpina \"Cadore\" con alle proprie dipendenze, oltre al 7\u00ba Alpini, il 6\u00ba Artiglieria da Montagna, reggimento quest'ultimo che raccoglie le tradizioni degli artiglieri cadorini del vecchio 5\u00ba Reggimento.\nDalla costituzione agli anni settanta.\nIl 1\u00ba luglio 1953 si costituisce ufficialmente la Brigata Alpina \"Cadore\", al comando del generale Carlo Ravnich ma i suoi organici saranno via via completati soltanto nei mesi seguenti. Nel 1954, ancora in fase di formazione, reparti della Brigata sono mobilitati per l'emergenza di Trieste e inviati al confine orientale. Nello stesso anno, con solenne cerimonia in Piazza dei Martiri a Belluno, avviene la consegna delle Bandiere di Guerra ai suoi due reggimenti (7\u00ba Alpini e 6\u00ba Artiglieria da Montagna).\nL'organico definitivo della Brigata prevedeva:\nTale organico subir\u00e0 negli anni numerosi aggiustamenti:\nNel 1963, in seguito al disastro del Vajont, la Brigata interviene per prima a Longarone in soccorso alla popolazione colpita. Per l'impegno dimostrato durante tutte le operazioni di soccorso i reggimenti della \"Cadore\" vengono decorati con Medaglia d'Oro al Valor Civile. L'intervento della Brigata in pubbliche calamit\u00e0 si ripete nel 1966, in occasione delle violente alluvioni nel bellunese.\nPer tutti gli anni sessanta, oltre alla normale attivit\u00e0 addestrativa, la Brigata partecipa regolarmente alle operazioni di ordine pubblico in Alto Adige funestato dal terrorismo separatista.\nNel 1975, alla vigilia della ristrutturazione, la Brigata aveva la seguente struttura organica (tra parentesi le sedi stanziali dei reparti):\nLa ristrutturazione del 1975, gli anni ottanta.\nNel 1975 l'Esercito Italiano \u00e8 interessato da una profonda ristrutturazione, che prevede tra l'altro l'abolizione del livello reggimentale. Si assiste perci\u00f2 al doloroso scioglimento del 7\u00ba Alpini e del 6\u00ba Artiglieria da Montagna, le cui Bandiere di Guerra vengono consegnate rispettivamente al Battaglione \"Feltre\" e al Gruppo \"Lanzo\".\nUlteriori provvedimenti che riguardano la Brigata sono la soppressione del Gruppo \"Pieve di Cadore\", il passaggio del RAL al costituendo 4\u00ba Raggr. ALE \"Altair\", la trasformazione del Raggr. Servizi in Battaglione Logistico, la costituzione della Compagnia Controcarri e la costituzione del Reparto Comando e Trasmissioni, che ingloba il Quartier Generale e la Cp. Trasmissioni. Il Btg. \"Belluno\" da reparto operativo diventa un Centro Addestramento Reclute. Il Btg. \"Val Cismon\" viene dapprima contratto a Compagnia autonoma e successivamente passa al Btg. \"Val Brenta\" della \"Tridentina\".\nAl termine della ristrutturazione, l'organico della Brigata \u00e8 quindi il seguente (tra parentesi la sede dei reparti):\nNel 1976 la Brigata interviene in Friuli in soccorso delle popolazioni colpite dal terremoto, partecipando anche alla successiva opera di ricostruzione delle strutture. Ulteriori operazioni di soccorso si hanno nel 1980 in occasione del terremoto in Irpinia e in Basilicata e nel 1985 in seguito alla catastrofe della Val di Stava.\nGli anni novanta, lo scioglimento.\nNel 1991 inizia un'altra ristrutturazione dell'Esercito, che porta ad un'ulteriore riduzione dei reparti e alla ricomparsa dei reggimenti, articolati per\u00f2 su un solo battaglione. Nell'ambito della \"Cadore\" vengono dapprima sciolti la Cp. Controcarri e il Gruppo \"Agordo\", quindi il Btg. \"Belluno\" viene trasformato in via sperimentale in 16\u00ba Reggimento \"Belluno\".\nNello stesso anno, durante la Guerra del Golfo, reparti della Brigata vengono schierati in Veneto e Puglia a presidio di obiettivi sensibili.\nL'anno successivo viene ricostituito il 7\u00ba Rgt. Alpini (su base Btg. \"Feltre\"), il 12\u00ba Rgt. Alpini (su base Btg. \"Pieve di Cadore\") e il 6\u00ba Rgt. Artiglieria da Montagna (su base Gr. \"Lanzo\"). Nel 1993 la Cp. Genio Guastatori confluisce nel Rep. Comando e Trasmissioni, che diventa Rep. Comando e Supporti Tattici.\nDal punto di vista operativo gli anni '90 sono caratterizzati dalla partecipazione a numerose operazioni di ordine pubblico e controllo del territorio: \"Vespri Siciliani\" in Sicilia, \"Riace\" in Calabria e \"Forza Paris\" in Sardegna. Continuano anche gli interventi di soccorso per pubbliche calamit\u00e0, in particolare nel 1994 nel Piemonte alluvionato.\nNel 1995, con lo scioglimento del 6\u00ba Rgt. Artiglieria da Montagna, iniziano a farsi sentire le prime avvisaglie di un prossimo scioglimento della Brigata. Nel frattempo viene contratto a quadro il 12\u00ba Rgt. Alpini e sottoalimentati gli altri reparti.\nDopo una solenne cerimonia tenutasi il 10 gennaio 1997 in Piazza dei Martiri a Belluno, il 31 gennaio viene sancito ufficialmente lo scioglimento della Brigata Alpina \"Cadore\" e contestualmente del suo Rep. Comando, del Btg. Logistico e del 12\u00ba Alpini. Rimangono in vita il 7\u00ba Alpini e il 16\u00ba \"Belluno\", che passano alle dipendenze della Brigata Alpina \"Julia\".\nNel 2004 anche il 16\u00ba \"Belluno\" viene soppresso. Rimane in vita ad oggi il solo 7\u00ba Alpini, che trasferitosi nella storica sede di Belluno, continua a tramandare le tradizioni della disciolta Brigata Alpina \"Cadore\".\nSedi e distaccamenti.\nLa Brigata Alpina \"Cadore\" aveva il comando a Belluno ed i reparti di stanza nella provincia e nelle zone limitrofe, in particolare nel Cadore, regione storica da cui la Brigata prende il nome.\nDi seguito un elenco indicativo delle localit\u00e0 e delle caserme che hanno ospitato nel corso degli anni reparti della Cadore, nonch\u00e9 delle aree addestrative, polveriere e altri siti che, pur non essendo di esclusiva pertinenza della Brigata, venivano spesso utilizzati dalla stessa\nin provincia di Belluno:\nin provincia di Vicenza:\nin provincia di Trento:\nin provincia di Bolzano:\nReparti appartenuti alla Brigata.\nIl Centro Addestramento Reclute.\nNell'ottobre 1955 viene costituito a Montorio Veronese il BAR (Battaglione Addestramento Reclute) \"Cadore\", preposto alla formazione e all'addestramento di base delle reclute di leva da inviare poi ai diversi reparti della Brigata. Prima di tale data la \"Cadore\", che non disponeva di un proprio BAR, veniva alimentata da quello della \"Julia\". Nel 1956 il BAR \"Cadore\", assieme a quello della \"Tridentina\" e dell'\"Orobica\", viene inquadrato nel 12\u00ba Centro Addestramento Reclute.\nNel 1963 il 12\u00ba CAR si trasferisce a Cuneo cambiando denominazione in 2\u00ba Rgt. Alpini CAR. Il dipendente BAR \"Cadore\" viene distaccato a Mondov\u00ec, Ceva e Boves. Il BAR si articolava su tre Compagnie, \"Feltre\", \"Pieve di Cadore\" e \"Belluno\", ognuna delle quali addestrava le reclute destinate agli omonimi Battaglioni operativi della Brigata, vi era inoltre una quarta Compagnia che addestrava le reclute dell'Artiglieria da Montagna. Il BAR viene sciolto nel 1973. Da tale data la Brigata sar\u00e0 in parte alimentata da reclute provenienti dagli altri Battaglioni del 12\u00ba CAR, ed in parte verr\u00e0 sperimentato l'addestramento delle reclute direttamente presso il reparto di impiego.\nDenominazioni:\nSedi:\nMotto:\nL'attivit\u00e0 di Battaglione Addestramento Reclute viene ereditata nel 1975 dal Battaglione Alpini \"Belluno\", che in quell'anno viene trasformato da unit\u00e0 operativa a unit\u00e0 prettamente addestrativa. Le reclute rimanevano a Belluno per circa un mese, l'attivit\u00e0 addestrativa si incentrava prevalentemente su regolamenti, uso delle armi individuali e addestramento formale. Con la cerimonia del giuramento si concludeva l'addestramento di base e le reclute, divenute alpini, venivano quindi inviate ai reparti di impiego.\nNel 1991 viene elevato al rango reggimentale, assumendo la denominazione di 16\u00ba Reggimento \"Belluno\" RAR (Reggimento Addestramento Reclute), rimanendo immutati compiti e funzioni. Nel 1996, in seguito allo scioglimento del BAR della \"Julia\", provvede ad addestrare le reclute anche di questa Brigata.\nNel 1997, dopo lo scioglimento della Brigata \"Cadore\", passa dapprima alle dipendenze della \"Julia\", quindi nel 1998 viene riconfigurato in Centro Incorporazione Leva (CIL) e passa alle dirette dipendenze del Comando Truppe Alpine. Rispetto al normale CAR, presso il CIL le reclute rimangono solo una settimana per la procedura di incorporo, vestizione, visite mediche per proseguire tutta l'attivit\u00e0 addestrativa nei rispettivi reparti operativi. In tal veste il \"Belluno\" provvede ad alimentare reparti di stanza nell'Italia Settentrionale, anche non appartenenti alle Truppe Alpine.\nA causa della graduale riduzione della componente di leva, il \"Belluno\" a partire dal 2002 viene progressivamente anemizzato, fino allo scioglimento nel novembre 2004.\nDenominazioni:\nSede:\nMotto:\nIl 7\u00ba Alpini e i suoi Battaglioni.\nBattaglione \"Pieve di Cadore\".\nViene costituito in seno al 6\u00ba Reggimento Alpini nel 1886. All\u2019atto della creazione fanno parte del battaglione Pieve di Cadore le compagnie 67a, 68a (gi\u00e0 del battaglione Cadore) e 75a (di nuova costituzione).\nIl 1\u00ba agosto 1887 viene inquadrato nel 7\u00ba Reggimento Alpini.\nViene mobilitato nel 1914, e riceve una compagnia di milizia mobile, la 96a. All\u2019inizio delle ostilit\u00e0 il battaglione \u00e8 nella zona del Cadore, le compagnie 67a e 75a alle Tre Cime di Lavaredo, la 68a sul Col Quatern\u00e0 e la 96\u00b0 sul Monte Piana. La mattina del 24 maggio 1915 viene attaccato dagli Austriaci, dopo una breve preparazione d\u2019artiglieria. Riesce a mantenere le posizioni ma subisce numerose perdite. Opera inoltre in Val d'Ansiei, a Cima Undici, sul Monte Cristallo e a Forcella Forame. Nel 1916 cede la compagnia di milizia mobile al Monte Antelao. Nel 1917 prende parte con gli altri battaglioni del 7\u00ba Alpini, alla battaglia della Bainsizza. Il 24 ottobre 1917 \u00e8 dislocato nel settore dell\u2019Altissimo, inquadrato nel 13\u00ba Gruppo Alpini, dove rimane fino al settembre 1918, allorch\u00e9 il 13\u00ba Gruppo Alpini confluisce nell\u201980\u00aa Divisione, neocostituita, che viene inviata nella zona pedemontana del Grappa. Dopo il successo della battaglia sul Grappa, due plotoni di Arditi del Pieve di Cadore, entrano a Feltre il 31 ottobre, mentre gli Austriaci sono in ritirata.\nNel febbraio 1936 il Pieve di Cadore viene inquadrato nel neocostituito 12\u00ba Reggimento Alpini della Divisione Pusteria, allorch\u00e9 il 7\u00b0 viene inviato in Africa con il Feltre e altri battaglioni. Tra il 1935 e il 1937, oltre alle consuete compagnie, inquadra una compagnia armi d\u2019accompagnamento, la 96\u00b0.\nNel 1937 \u00e8 di nuovo in organico nel 7\u00ba Alpini, di ritorno dall\u2019Africa.\nViene mobilitato nel 1939 e dal 1940, partecipa con il 7\u00ba Alpini, alle operazioni sul fronte occidentale. Segue gli altri battaglioni del reggimento nelle azioni che si svolgono in Valle Lausanier, sul Piccolo San Bernardo, St. Fois e in Valle Isere, fino all\u2019armistizio con la Francia.\nA fine novembre viene inviato insieme alla Divisione in Albania. Opera nella Valle dell\u2019Osum insieme al battaglione Feltre. Il 4 dicembre occupa Gallina de Qaf, e il 6 dicembre subisce un violento attacco. Nonostante una strenua difesa, il 9 dicembre la posizione viene abbandonata e il Pieve di Cadore ripiega su Cerevoda. Alla fine dell\u2019anno si trova, insieme al Feltre alle pendici del Monte Tomori.\nCon la ripresa dell\u2019offensiva, il 9 marzo 1941 occupa Selanji. Il 14 Aprile \u00e8 a Ciafa Devris, il 16 a Melka e il 18 a Erseka. Il 22 raggiunge, insieme agli altri battaglioni del 7\u00b0, l\u2019obiettivo finale, Konitsa. Per le operazioni in Grecia, viene assegnata al Feltre e agli altri reparti del 7\u00ba Alpini, la Medaglia d\u2019argento.\nNel luglio 1941 viene inviato insieme agli altri reparti del 7\u00ba Alpini, in Montenegro per operazioni di ordine pubblico e lotta contro la guerriglia. Nel agosto 1942 viene rimpatriato in Italia.\nDopo un periodo di riorganizzazione, viene inviato in novembre nella zona della Provenza, con compiti di presidio.\nDopo l'8 settembre segue le altre unit\u00e0 del 7\u00ba Alpini nel tentativo di rientrare in Italia, ma si scioglie il 12 dello stesso mese presso Cuneo, dove molti alpini vengono catturati e deportati in Germania.\nViene ricostituito nel 1953, alle dipendenze del 7\u00ba Alpini nella Brigata Cadore. Inquadra la sola compagnia 67a, la compagnia comando e il comando di battaglione. Il 18 ottobre 1957 viene costituito un battaglione di formazione, sempre denominato Pieve di Cadore, con le compagnie 67a e 77a (dal Belluno) e una compagnia mortai da 81, oltre alla compagnia comando e al comando di battaglione. Il battaglione viene trasportato due giorni dopo alla frontiera orientale per l\u2019esigenza \u201cT\u201d e viene messo alle dipendenze della Brigata Alpina Julia.\nNel frattempo il Pieve di Cadore rimasto a Belluno, forma le compagnie 68a e 75a, oltre a una compagnia mortai, la 167a.\nIl 7 dicembre il battaglione cos\u00ec formato viene inviato a Cividale del Friuli e si posiziona nel settore Natisone-Iundro. Il battaglione di formazione precedentemente assegnato alla Julia, si scioglie e il Pieve di Cadore riacquista la 67\u00aa compagnia.\nIl 14 dicembre 1953, il Pieve di Cadore, insieme agli altri reparti del 7\u00b0, lascia la frontiera e ritorna alla sede.\nNel giugno del 1956 il battaglione cambia denominazione in Feltre, cambiando contestualmente numerazione delle compagnie. Nel frattempo viene riformato un nuovo battaglione Pieve di Cadore, costituito dalle sole compagnie 68a e 167a. Il 1\u00ba febbraio si ricostituisce la 67\u00aa compagnia, mentre il 21 dello stesso mese, \u00e8 il turno della 75\u00aa.\nDal 1961 partecipa con aliquote di personale alle operazioni di mantenimento di ordine pubblico in Alto Adige\nIl 9 ottobre del 1963 \u00e8 il primo reparto ad accorrere in soccorso a Longarone dopo il disastro del Vajont.\nNel novembre 1966 \u00e8 in soccorso alla popolazione della Val Cismon colpite da grave alluvione.\nNel 1970 termina il servizio di ordine pubblico in Alto Adige.\nL\u201911 novembre 1975 a seguito dello scioglimento del 7\u00ba Reggimento Alpini, viene posto alle diretta dipendenze della Brigata Alpina Cadore.\nL'8 agosto 1992, con la ricostituzione dei reggimenti alpini, viene posto alle dipendenze del rinato 12\u00ba Reggimento Alpini.\nTra il 1992 e il 1993 partecipa all\u2019operazione antimafia Vespri Siciliani nella zona di Gela.\nIl 31 gennaio 1997 il battaglione Pieve di Cadore viene definitivamente sciolto insieme al 12\u00ba Reggimento Alpini e alla Brigata Alpina Cadore.\nBattaglione \"Belluno\".\nIl Battaglione alpino \"Belluno\" venne costituito il 1\u00ba ottobre 1910 a Belluno, inquadrato del 7\u00ba Reggimento Alpini.\nNel corso del primo conflitto mondiale ha combattuto nel 1915 in Alta Val Cordevole, sul Sasso di Mezzodi, nel massiccio montuoso del Tofane, sul Col di Lana, nel 1916 in Val Costeana, nel massiccio del Tofane, sul Castelletto e nel 1917 in Val Costeana, prese parte alla Battaglia della Bainsizza, e poi sul Monte Rosso, sul Monte Stol, e al Bosco del Cansiglio. Il 9 dicembre 1917 il battaglione viene sciolto, per essere ricostituito nel marzo del 1919 per cambio di denominazione del battaglione alpini \"Val Cordevole\".\nDal febbraio 1936 passa alle dipendenze del 12\u00ba Reggimento Alpini di nuova costituzione per la campagna in Africa Orientale, rientrando a far parte del 7\u00ba Reggimento Alpini nell'aprile del 1937.\nInquadrato nella Divisione alpina \"Pusteria\" prese parte alla seconda guerra mondiale, impiegato inizialmente sul fronte occidentale e successivamente sul fronte Greco-Albanese in Montenegro e nel 1942 in Provenza.\nIn seguito alla proclamazione dell'armistizio dell'8 settembre 1943 dalla Francia fece rientro in Italia, e a Cuneo fu preda dei tedeschi.\nIl Battaglione \"Belluno\" venne ricostituito il 1\u00ba settembre del 1953, inquadrato nel 7\u00ba Reggimento alpini.\nNel 1975, con la Riforma dell'Esercito Italiano che aboliva il livello reggimentale e il conseguente scioglimento del 7\u00ba Reggimento Alpini, il battaglione alpino \"Belluno\" \u00e8 passato alle dirette dipendenze della Brigata \"Cadore\" con compiti di Centro addestramento reclute della brigata.\nIl 6\u00ba Artiglieria da montagna e i suoi Gruppi.\nLe origini del 6\u00ba Artiglieria da montagna sono antecedenti alla nascita della Brigata alpina \"Cadore\". Nel 1941 si costituisce infatti il 6\u00ba Reggimento Artiglieria apina, con deposito ad Ivrea ed inquadrando i Gruppi \"Val d'Adige\", \"Val d'Orco\" e \"Val Chisone\". Si trattava di un reparto di mobilitazione, appositamente costituito per le esigenze della guerra in corso e posto alle dipendenze della Divisione alpina \"Alpi Graie\".\nIl Reggimento opera in Montenegro e successivamente sulla costa ligure con compiti di difesa costiera, partecipando tra l'altro alla difesa di La Spezia. Nel periodo 1942-43 inquadra i Gruppi \"Valle Isonzo\" e \"Val Tagliamento\". Viene sciolto nel 1943, in seguito all'armistizio dell'8\u00ba settembre.\nNel 1953 si ricostituisce a Belluno quale 6\u00ba Reggimento Artiglieria da montagna, alle dipendenze della Brigata alpina \"Cadore\", strutturato su un Reparto Comando, un Gruppo Artiglieria contraerei leggera e tre Gruppi Artiglieria da montagna (\"Lanzo\", \"Agordo\" e \"Pieve di Cadore\"). Nel 1957 il Gruppo Contraerei viene sciolto.\nNel 1975 il Reggimento viene sciolto, lasciando in vita due Gruppi alle dirette dipendenze del Comando Brigata: il \"Lanzo\" con sede a Belluno (che eredita la Bandiera di Guerra reggimentale) e l'\"Agordo\" con sede a Bassano del Grappa.\nNel 1991 anche l'\"Agordo\" viene sciolto, mentre il \"Lanzo\" si sposta a Bassano, dove l'anno successivo, proprio sulla base del \"Lanzo\", si ricostituisce il 6\u00ba Reggimento Artiglieria da montagna. Viene definitivamente sciolto nel 1995.\nDenominazioni:\nSedi:\nMotto:\nGruppo \"Lanzo\".\nComposto da tre batterie 16\u00aa, 44\u00aa, 47\u00aa.\nFondato originariamente alle dipendenze del 5\u00ba Reggimento artiglieria alpina nel 1935, partecipa alla Guerra di Etiopia. Viene sciolto nel 1937. Ricostituito all'inizio della Seconda guerra mondiale, sempre alle dipendenze del 5\u00ba Reggimento e nell'ambito della Brigata alpina \"Pusteria\". Alla fine delle operazioni sul fronte occidentale, il \"Lanzo\" nell'estate del 1943 viene mandato in Provenza, dove termina la sua vita operativa con l'armistizio, non prima di aver partecipato alle operazioni contro i tedeschi insieme all'11\u00ba Reggimento alpini. Nel 1953 viene ricostituito all'interno del 6\u00ba Reggimento. In effetti il \"Lanzo\" si pu\u00f2 considerare molto pi\u00f9 antico. La 16\u00aa batteria \u00e8 infatti stata costituita nel 1905 (prima indipendente poi all'interno del gruppo \"Bergamo\"), mentre le altre due nel 1916. Nonostante l'appartenenza a reggimenti e gruppi diversi, le tre batterie si trovarono tutte e tre sul Montello nel 1918 (la 16\u00ba nel 2\u00ba rgt, la 44\u00ba nel 1\u00ba rgt e la 47\u00ba nel 3\u00ba rgt).\nMotto:\n\"Tasi e tira\" (del 1935).\nGruppo \"Agordo\".\nSi costituisce il 1\u00ba luglio 1953 a Belluno come Gruppo mortai del 6\u00ba Reggimento artiglieria da montagna. Ha alle proprie dipendenze un Reparto comando e tre batterie (1\u00aa, 2\u00aa, 3\u00aa) mortai da 107. Nel 1954 le batterie cambiano numerazione, diventando 41\u00aa, 42\u00aa e 43\u00aa, ereditando le tradizioni delle omonime Batterie alpine che avevano combattuto durante la Seconda guerra mondiale con il Gruppo \"Val Tagliamento\".\nNel 1956 viene riarmato con il mortaio da 120 in luogo di quello da 107.\nNel 1957 viene trasferito a Feltre, presso la Caserma \"Zannettelli\".\nNel 1959 il Gruppo viene armato con i nuovi obici da 105/14 (in dotazione alla 41\u00aa e 42\u00aa batteria) mentre i mortai da 120 rimangono in dotazione alla 43\u00aa.\nNel 1970 anche la 43\u00aa Batteria viene armata con l'obice da 105/14, uniformandosi alle altre due. Nel 1973 il Reparto comando viene trasformato in Batteria comando e servizi.\nNel 1975 viene sciolto a Feltre e ricostituito a Bassano del Grappa, Caserma \"Monte Grappa\", rilevando uomini e mezzi del disciolto Gruppo \"Pieve di Cadore\". Nello stesso anno, in seguito allo scioglimento del 6\u00ba Reggimento artiglieria da montagna, passa alle dirette dipendenze della Brigata alpina \"Cadore\".\nNel 1982 viene riarmato con l'obice pesante campale da 155/23 a traino meccanico.\nNel 1991 viene sciolto, uomini e mezzi confluiscono nel Gruppo artiglieria da montagna \"Lanzo\" contestualmente trasferitosi a Bassano proveniente da Belluno.\nDenominazione:\nSedi:\nMotto:\nGruppo \"Pieve di Cadore\".\nSi costituisce il 1\u00ba luglio 1953 a Belluno, come Gruppo di manovra del 6\u00ba Reggimento artiglieria da montagna. Ha alle proprie dipendenze un Reparto comando e tre batterie (1\u00aa, 2\u00aa e 3\u00aa) obici da 100/17. Nel 1954 le batterie cambiano numerazione, diventando 37\u00aa, 38\u00aa e 50\u00aa le tradizioni delle omonime batterie alpine che avevano combattuto durante la Seconda guerra mondiale, rispettivamente con il Gruppo \"Valle Isonzo\" (37\u00aa e 38\u00aa) e \"Val Chisone\" (50\u00aa).\nNel 1957 viene trasferito in Valsugana, a Strigno, frazione del comune di Castel Ivano (TN), presso la Caserma \"De Gol\", dove rimane di stanza fino al 1963, anno in cui \u00e8 trasferito a Bassano del Grappa, presso la Caserma \"Monte Grappa\", mentre le salmerie sono distaccate nella vicina Caserma \"San Zeno\" nel comune di Cassola (VI).\nNel 1959 il Gruppo viene armato con i nuovi obici da 105/14 (in dotazione alla 37\u00aa e 38\u00aa Batteria) e con i mortai da 120 (in dotazione alla 50\u00aa).\nNel 1970 anche la 50\u00aa Batteria viene armata con l'obice da 105/14, uniformandosi alle altre due. Nel 1973 il Reparto comando viene trasformato in Batteria comando e servizi.\nNel 1975 viene sciolto, uomini e mezzi confluiscono nel Gruppo artiglieria da montagna \"Agordo\" contestualmente trasferitosi a Bassano proveniente da Feltre.\nDenominazione:\nSedi:\nMotto:\nGli Alpini d'arresto.\nA partire dal 1951, al fine di presidiare le opere di difesa permanenti poste lungo il confine con l'Austria e la Jugoslavia, in previsione di un attacco delle truppe del patto di Varsavia vennero creati i precedenti battaglioni da posizione e nell'ambito della brigata \"Cadore\" nel 1957 venne costituito il Battaglione Alpini da Posizione \"Cadore\" poi rinominato XIX Alpini da Posizione poi XIX e poi d'arresto. Nel 1962, per trasformazione dei precedenti battaglioni da posizione venne creata la specializzazione degli Alpini d'Arresto. Reparti con compiti medesimi erano stati creati nel dopoguerra anche in ambiente di pianura denominati di \"Fanteria d'arresto\", con l'unica differenza che la collocazione geografica delle opere e dei reparti degli Alpini d'Arresto era in zona montana e quindi di competenza alpina. La gran parte delle opere derivavano dal riutilizzo delle fortificazioni del Vallo Alpino gi\u00e0 utilizzate dalla Guardia alla frontiera (GAF) nel periodo pre-bellico e opportunamente riadattate con le nuove esigenze di difesa NBC (nucleare-chimica-biologica) post-belliche.\nNel 1963 il XIX Battaglione Alpini d'Arresto diventa Battaglione Alpini d'Arresto \"Val Cismon\".\nGli Alpini d'arresto furono definitivamente sciolti nel 1992, dato il cessato pericolo della guerra fredda.\nGli Alpini paracadutisti.\nNei primi anni cinquanta viene valutato l'impiego di unit\u00e0 paracadutiste in montagna e viene programmata la costituzione di un Plotone alpini paracadutisti presso ciascuna Brigata alpina. Nel 1956 si costituisce a Belluno il Plotone alpini paracadutisti \"Cadore\", unit\u00e0 d'\u00e9lite della Brigata. Nel 1963 il Plotone viene trasferito a Bolzano dove assieme ai Plotoni delle altre Brigate, confluisce nella costituenda Compagnia alpini paracadutisti di Corpo d'Armata (attuale 4\u00ba Reggimento alpini paracadutisti).\nDenominazione:\nSede:\nMotto:\nIl Genio.\nNel 1953 si costituisce a Belluno la Compagnia Genio pionieri \"Cadore\", alle dirette dipendenze del Comando Brigata. Si articola su tre Plotoni Genio pionieri ed un Plotone attrezzature speciali. Nel 1986 viene trasformata in Compagnia Genio guastatori. Nel 1993 passa alle dipendenze del Reparto Comando e Supporti Tattici \"Cadore\". Viene sciolta nel 1997 contestualmente alla soppressione della Brigata \"Cadore\"\nDenominazioni:\nSede:\nMotto:\nLe Trasmissioni.\nNel 1953 si costituisce a Belluno la Compagnia Trasmissioni \"Cadore\", alle dirette dipendenze del Comando Brigata. Nel 1975 si scioglie, lasciando in vita due Plotoni Trasmissioni, che vengono inquadrati nel Reparto Comando e Trasmissioni di Brigata. Nel 1977, dalla riunione di questi due Plotoni, la Compagnia Trasmissioni si ricostituisce, rimanendo per\u00f2 inquadrata all'interno del Reparto Comando e Trasmissioni (dal 1993 Reparto Comando e Supporti Tattici).\nViene sciolta nel 1997, contestualmente alla soppressione dell'intera Brigata \"Cadore\"\nDenominazioni:\nSede:\nMotto:\nL'Aviazione leggera.\nNel 1956 si costituisce sull'aerocampo di Belluno la Sezione Aerei Leggeri \"Cadore\", alle dirette dipendenze del Comando Brigata. Nel 1966 viene trasformato in Reparto Aviazione Leggeri \"Cadore\", articolato su due Sezioni. In seguito si aggiunger\u00e0 anche una Sezione Elicotteri da Ricognizione (SER).\nNel 1976 il RAL si trasforma in 44\u00ba Gruppo Squadroni ERI \"Fenice\" e passa alle dipendenze del 4\u00ba Raggruppamento ALE \"Altair\" di Bolzano, rimanendo per\u00f2 di stanza a Belluno e continuando la sua attivit\u00e0 di volo orientata prevalentemente a favore della Brigata \"Cadore\" (un distaccamento a Campoformido era invece di appoggio per la \"Julia\"). Nel 1996 muta denominazione in 48\u00ba Gruppo Squadrone EA \"Pavone\" e passa alle dipendenze del 7\u00ba Reggimento AVES \"Vega\", dov'\u00e8 tuttora inquadrato. Con il cambio di dipendenza cessa anche il tradizionale impiego a favore delle Truppe Alpine. Nel 1998 lascia la storica sede di Belluno per trasferirsi a Rimini, sua attuale sede.\nDenominazioni:\nSede:\nMotto:\nI Supporti logistici.\nFin dalla sua costituzione la Brigata \"Cadore\" ha avuto in organico diverse unit\u00e0 dei servizi logistici: un'Officina mobile, un Parco mobile, un Autoreparto, una Sezione Sanit\u00e0 e una Sezione Sussistenza, tutti con sede a Belluno. Nel 1956 tutti questi supporti vengono riuniti nel Comando Unit\u00e0 Servizi (CUS) \"Cadore\". Nel 1961 il Parco mobile e l'Offina mobile si fondono nel Reparto Rifornimenti, Recuperi e Riparazioni.\nNel 1967 il CUS \"Cadore\" si trasforma in Raggruppamento Servizi \"Cadore\". Ulteriori variazioni organiche si hanno sempre nel 1967, quando la Sezione Sussistenza diventa Compagnia Sussistenza, e nel 1968, con la costituzione del 103\u00ba Ospedale da Campo. Nel 1973 la Sezione Sanit\u00e0 e l'Ospedale da Campo vengono riuniti nel Battaglione Sanit\u00e0.\nNel 1976 il Raggruppamento viene contratto in Battaglione Logistico \"Cadore\", articolato su Compagnia Comando e Servizi, due Reparti Logistici Leggero, Reparto Logistico Medio, due Sezioni di Sanit\u00e0 (queste ultime in posizione quadro). Nel 1981 il Battaglione viene riordinato su quattro Compagnie (Comando e Servizi, Rifornimenti, Mantenimento, Trasporti Medi) e un Reparto Sanit\u00e0 in posizione quadro. Viene sciolto nel 1997 contestualmente alla soppressione dell'intera Brigata \"Cadore\".\nDenominazioni:\nSede:\nMotto:\nLa fanfara e il coro.\nCome ogni Brigata Alpina, la \"Cadore\" aveva in organico una fanfara ed un coro.\nLa fanfara, nata in sostituzione delle disciolte fanfare reggimentali, aveva sede a Belluno ed era amministrata dal Reparto Comando di Brigata. Si componeva di 30-40 elementi, tutti di leva, agli ordini di un Maresciallo. La fanfara, oltre ad accompagnare le diverse cerimonie militari (giuramento, cambio comandante, ecc.), partecipava a numerose esibizioni pubbliche in Italia e all'estero.\nDal punto di vista coreografico, la fanfara in genere si schierava \"fronte 6\" e nella prima fila allineava i sei tamburi imperiali, ciascuno dei quali recava una lettera in modo da comporre una grande scritta \"C-A-D-O-R-E\". Le file successive erano composte dagli altri strumenti (trombe, clarinetti, sassofoni, flicorni, ecc.). Alla testa della fanfara precedeva sempre il mazziere, che recava a tracolla una fascia verde con i simboli della brigata.\nL'ultima esibizione della fanfara \u00e8 stata il 31 gennaio 1997, quando a Belluno ha accompagnato le varie fasi della cerimonia di scioglimento della Brigata alpina \"Cadore\".\nIl brani pi\u00f9 caratteristici eseguiti dalla fanfara erano: \" La Bella del Cadore e Trentatr\u00e9 \" mentre il coro spaziava da brani di tradizione alpina ad armonizzazioni moderne di canti di montagna e popolari.\nIl coro nasce nel 1979, quando l'ANA organizz\u00f2 a Bolzano la prima rassegna di cori alpini tra i reparti in armi. Costituito da una trentina di elementi, il coro dipendeva dal Reparto Comando di Brigata, ma, poich\u00e9 era una formazione \"extra organico\", i suoi elementi avevano in genere anche altri incarichi (a differenza della fanfara dove i componenti erano a incarico esclusivo).\nIl coro, che tramandava la storica tradizione del canto alpino, era una sorta di \"ambasciatore\" del reparto da montagna. Esso infatti proiettava l'immagine della Brigata in numerose citt\u00e0 e localit\u00e0, in Italia e all'estero, gareggiando a manifestazioni di diverso tipo, non necessariamente a carattere militare, suscitando ovunque simpatia ed entusiasmo. Dalla nascita fino alla sua chiusura il coro fu diretto dal Cappellano Militare Generale Don Sandro Capraro.\nViene sciolto nel 1996, nell'imminenza dell'ormai prossima chiusura della Brigata alpina \"Cadore\".\nLa fanfara e il coro, seppure spariti dagli organici militari dell'Esercito, sono stati entrambi ricostituiti qualche anno dopo dagli ex appartenenti, alpini in congedo, che durante il servizio di leva hanno fatto parte delle relative formazioni in armi.\nIl \"Coro Brigata Cadore\".\nNel maggio del 2001 gli Alpini, Massimo dalle Nogare di Pove del Grappa, Alberto Sberze di Valli del Pasubio, Maurizio Bordignon di Bassano del Grappa, Stefano Canale di Thiene e Renato Secco di Seren del Grappa con atto notarile hanno costituito il \"Coro Brigata Cadore\", erede ufficiale dello storico coro militare. La direzione artistica viene affidata a Lucantonio Pillon fino alla prematura dipartita. Attualmente \u00e8 diretto da Michele Segato e dal presidente onorario Monsignor Sandro Capraro.\nComandanti della Brigata \"Cadore\".\nGenerali:"}
{"id": "1733934", "revid": "110157", "url": "https://it.wikipedia.org/wiki?curid=1733934", "title": "Francavilla Marittima", "text": "Francavilla Marittima \u00e8 un comune italiano di abitanti della provincia di Cosenza in Calabria.\nStoria.\nFrancavilla Marittima risulta, nel XV secolo, fra i possedimenti dei Sanseverino potentissimi principi di Bisignano e feudatari di Cassano allo Ionio. Ma gi\u00e0 nel XII secolo il territorio \u00e8 chiamato \"Divisa\" divisoria dei feudi di Cassano e Cerchiara. \u00c8 chiamato tenimento ricoperto da boschi e selva e privo di abitazione, e infine \"casale\" un insieme di case sparse in campagna, dipendenti da un centro pi\u00f9 importante. Ma le origini di Francavilla Marittima sono ancora pi\u00f9 remote, perch\u00e9 risalgono al tempo della Magna Grecia, con la costruzione della leggendaria citt\u00e0 di \"Lagaria\" a sua volta fondata sui resti del villaggio indigeno: quello degli Enotri. Lo stemma civico \u00e8 caratterizzato: da una corona principesca in onore dei San Severino, una torre merlata alla guelfa, poi un castello medioevale Bizantino.\nIl paese di VillaFranca, che significa paese libero dai tributi, \u00e8 poi rinominato in Francavilla e nel 1863 \u00e8 aggettivato come Marittima perch\u00e9 \u00e8 vicino al mare. Le stelle dello stemma indicano le contrade, poi troviamo 2 rami di ulivo e quercia che rappresentano la flora locale e simboli di pace e forza. Il centro storico tardo medievale, racchiude nel suo cuore uno dei monumenti pi\u00f9 importanti dal punto di vista storico ambientale, la fontana vecchia costruita nel 1793 con le 3 canne da cui scorre l'acqua raccolta in 3 vasche marmoree, ed e caratterizzata da un frontale in mattoni costruito nel 1897 ad opera di Garofalo e De Simone."}
{"id": "1733935", "revid": "119982", "url": "https://it.wikipedia.org/wiki?curid=1733935", "title": "Italpetroli", "text": ""}
{"id": "1733938", "revid": "1543377", "url": "https://it.wikipedia.org/wiki?curid=1733938", "title": "Antonio Scricco", "text": "Biografia.\nDopo il diploma alla Scuola del Fumetto di Milano, avvia alcune collaborazioni sia nel mercato editoriale, anche in veste di graphic designer, che pubblicitario. Per la EssEffEdizioni ha scritto ed illustrato \"Mr. Scrooge\" e la serie per primi lettori de \"\"Le Avventure della Mucca Carlotta\".\nNel 2004 a Modugno la sua prima mostra personale, \"Ritratti Nell'Era Digitale\", successivamente ha preso parte con suoi lavori alla mostra \"Peer a Colori - rassegna sulla illustrazione d'autore\", organizzata dal comune di Casamicciola Terme (Ischia) ed alla mostra \"L'Arte del Layout\" presso la galleria Yaonde a Milano."}
{"id": "1733941", "revid": "3535", "url": "https://it.wikipedia.org/wiki?curid=1733941", "title": "Streptococco", "text": ""}
{"id": "1733948", "revid": "154893", "url": "https://it.wikipedia.org/wiki?curid=1733948", "title": "Live Mesh", "text": ""}
{"id": "1733954", "revid": "119318920", "url": "https://it.wikipedia.org/wiki?curid=1733954", "title": "Yazoo", "text": ""}
{"id": "1733959", "revid": "599013", "url": "https://it.wikipedia.org/wiki?curid=1733959", "title": "Pinacoteca civica (Varallo)", "text": "La Pinacoteca di Varallo, sita nel Palazzo dei Musei (in via Pio Franzani 2) \u00e8 una delle prime collezioni artistiche del Piemonte. Essa contiene importanti testimonianze della vocazione artistica che, muovendo dal Sacro Monte, ha percorso nei secoli la Valsesia.\nStoria.\nL'iniziativa della costituzione di una pinacoteca in Varallo fu presa nel 1886 ad opera di due meritorie associazioni: la \"Societ\u00e0 d'Incoraggiamento allo Studio del Disegno\" e la \"Societ\u00e0 di Conservazione delle Opere d'Arte e dei Monumenti in Valsesia\", che si sono fuse nel 1998 nella \"Societ\u00e0 di incoraggiamento alla studio del disegno e di conservazione delle opere d'arte in Valsesia-ONLUS\".\nLa finalit\u00e0 del progetto era (e continua ad essere) quella di raccogliere, studiare e promuovere la conoscenza e la conservazione delle importanti testimonianze artistiche che la Valsesia ha saputo esprimere nell'arco di tempo che va dal XV al XIX secolo.\nPrimo curatore della Pinacoteca fu il pittore Giulio Arienta, che provvide alla stesura del primo catalogo (1902).\nLe collezioni si arricchirono nel corso del tempo grazie ad acquisti mirati e donazioni, fra le quali ricordiamo quella di Bartolomeo Avondo, del 22 settembre 1915, che per essere acquisita port\u00f2 la Societ\u00e0 ad essere eretta in Ente morale con Regio decreto.\nComprende una vasta raccolta di disegni di autori quali Gaudenzio Ferrari, Tanzio da Varallo, Pier Francesco Mazzucchelli detto il Morazzone e Giovanni Battista Crespi detto Cerano.\nLe donazioni da parte di privati cittadini hanno da sempre caratterizzato l'ampliamento del patrimonio culturale della Pinacoteca di Varallo. Le ultime in ordine di tempo sono state la Collezione Franchi che comprende pregevoli esempi di maiolica proveniente dalle pi\u00f9 significative scuole italiane e la collezione di dipinti che vanno dal XV sec. al XX sec. della famiglia Remogna ospitate temporaneamente nella Chiesa di San Carlo.\nSul finire degli anni cinquanta, la Societ\u00e0 di Conservazione acquis\u00ec gran parte del Palazzo dei Musei e la Pinacoteca fu sistemata nelle sale del primo e del secondo piano.\nLa Pinacoteca civica di Varallo vanta oggi circa 3.300 opere di pittura, scultura, disegni, stampe ed arredi che offrono un'importante panoramica sull'arte valsesiana.\nLe collezioni.\nDi particolare rilievo, nella collezione, sono le statue lignee realizzate tra la fine del XV e l'inizio del XVI secolo. Deve innanzi tutto essere menzionato il gruppo di otto statue a grandezza naturale che formano un \"Compianto sul Cristo morto\" scolpite dalla bottega milanese dei fratelli De Donati: esso proviene dal Sacro Monte, verosimilmente dall'antica cappella della \"Deposizione\" (cosa che giustifica il nome di \"Pietra dell'Unzione\" con il quale il gruppo \u00e8 conosciuto).\nSempre tra le testimonianze della scultura lignea valsesiana del Quattrocento troviamo inoltre una bella testa lignea (probabile frammento di una delle primitive statue del Sacro Monte) e un imponente \"Crocifisso\", scoperto da Giovanni Testori nel cimitero di Campertogno e da lui attribuito al giovane Gaudenzio Ferrari (attribuzione oggi generalmente negata). Una scultura lignea pi\u00f9 tarda (anni sessanta del XVI secolo), proveniente dal Sacro Monte, \u00e8 il \"Cristo flagellato\", forse riferibile a Giovanni Battista da Corbetta.\nTra le principali opere del XV secolo va ricordato il \"polittico Scarognino\", oggi attribuito al cosiddetto Maestro di Crea, che testimonia la precoce attenzione dell'aristocrazia di Varallo verso la bottega casalese di Martino Spanzotti.\nSempre del Quattrocento sono gli interessanti affreschi staccati, provenienti edifici di culto locali che hanno trovato ricovero nella pinacoteca. Tra di essi una \"Assunzione della Vergine\" ed un \"Gruppo di Angeli musicanti\" provenienti da una cappella del Sacro Monte, attribuiti dubitativamente alla bottega di Stefano Scotto, artista ritenuto maestro di Gaudenzio Ferrari, e nei quali alcuni studiosi ritengono di individuare particolari che testimonierebbero l'esordio varallese di Gaudenzio Ferrari.\nAltri affreschi staccati, della second\u00e0 met\u00e0 del XV secolo, provenienti dalla Chiesa di San Marco in Varallo, sono attribuiti a Giovanni de Campo e bottega (\"Martirio di San Pietro da Verona\"), ed a Daniele De Bosis e bottega (\"Storie della Vita di San Marco\").\nAttraverso alcune opere esposte si pu\u00f2 apprezzare l'apporto dato alla cultura valsesiana del linguaggio artistico proveniente dal Nord Europa ed importato in Valsesia nelle aree di cultura Walser: i \"Busti di sante\", originariamente collocati nella parrocchiale di Alagna ed un altarolo di fine XV / inizio XVI secolo sono riferibili al linguaggio gotico di Niklaus Weckmann il Vecchio.\nUn ampio salone \u00e8 dedicato ai due sommi pittori valsesiani: Gaudenzio Ferrari e Antonio d'Enrico detto Tanzio da Varallo.\nOpere dell'artista di Valduggia sono: una commovente tavola con la \"Crocifissione\", proveniente dalla chiesa di Santa Maria delle Grazie (ca. 1498); una tavola con le \"Stimmate di San Francesco\", proveniente dalla cappella di San Francesco al Sacro Monte; quattro tavole con i \"Quattro Dottori della Chiesa\", parti della predella del polittico di Gattinara. Altre tavole con \"San Pietro\", \"la Beata Panacea\" e \"San Giovanni Battista\" sono opera di un maestro prossimo a Gaudenzio.\nLa collezione di dipinti di Tanzio da Varallo presenti nella pinacoteca, non ha riscontro in altre istituzioni museali. Si ammirano i due celebri \"Davide e Golia\", capolavori dell'artista di Alagna; ma anche le tele raffiguranti \"San Rocco\" (un esempio degli alti livelli artistici ai quali pu\u00f2 giungere un \"ex voto\") proveniente dalla parrocchiale di Camasco, \"Sant'Antonio da Padova\", \"La Madonna col Bambino ed i santi Carlo e Francesco\".\nDel fratello di Tanzio, Giovanni d'Enrico, protagonista di primo piano nella realizzazione delle statue del Sacro Monte, troviamo due gruppi di terrecotte raffiguranti rispettivamente la \"Flagellazione\" ed il \"Compianto sul Cristo morto\".\nNotevole \u00e8 la collezione di opere di altri artisti che, in tempi diversi, hanno lavorato a quel centro di attrazione artistica che fu il cantiere del Sacro Monte: troviamo dipinti di Bernardino Lanino (\"Pentecoste\"), di Melchiorre d'Enrico (\"Angeli in adorazione\"), di Giulio Cesare Luini, di Pier Francesco Gianoli, di Antonio Orgiazzi e di altri.\nIl Seicento lombardo \u00e8 rappresentato anche da altri importanti artisti quali Daniele Crespi (\"Ecce Homo\"), e Francesco Cairo. Nel 1960 Marco Rosci scheda uno \"Sposalizio della Vergine\", datato 1642, opera di Luigi Reali (Firenze 1602-post 1660).\nA testimonianza della vocazione artistica che ha ininterrottamente percorso la Valsesia, troviamo dipinti di Giuseppe Antonio Pianca (la maggior figura del '700 valsesiano), dipinti di Giovanni Avondo e di Pier Celestino Gilardi, sculture ottocentesche di Giacomo Ginotti ed altro ancora.\nUna parte importante della Pinacoteca \u00e8 costituita dalla collezione di disegni e bozzetti (provenienti per lo pi\u00f9 dalla famiglia dei pittori Avondo) che va dal XVI al XX secolo ed \u00e8 rappresentata da artisti di primo piano quali Gaudenzio Ferrari, Tanzio da Varallo, il Cerano, il Morazzone, ed altri."}
{"id": "1733961", "revid": "709565", "url": "https://it.wikipedia.org/wiki?curid=1733961", "title": "Enzo Magni", "text": "Biografia.\nEsord\u00ec come disegnatore nel 1932 realizzando illustrazioni per la Antonio Vallardi Editore; nel 1938 pubblica illustrazioni umoristiche sulla rivista I Il Milione firmandosi \"Enzo Magni D.\".; come autore di fumetti esord\u00ec invece nel 1945, firmandosi \"Ingam\", quando ide\u00f2 la serie \"Jak Fumo\", per le Edizioni Librarie Italiane, realizzando anche serie di genere avventuroso come \"Aquila Bianca\" e \"Capitan Mistero\" per la Casa Editrice A.R.C. di Pasquale Giurleo. Nel 1948 ide\u00f2 insieme a Gian Giacomo Dalmasso un personaggio di genere tarzanide, \"Pantera Bionda\", che rester\u00e0 anche il suo lavoro pi\u00f9 noto, protagonista di una serie a fumetti pubblicata per oltre un centinaio di numeri fino al 1950 e che ebbe notevole successo all'epoca tanto che, inizialmente pubblicata ogni due settimane, divenne presto settimanale; a causa per\u00f2 dei contenuti adulti, ebbe problemi con la censura che costrinsero gli autori a stemperare alcuni aspetti ma nel 1950 la serie venne comunque chiusa.\nDurante gli anni cinquanta e sessanta fu impegnato in altre serie a fumetti di genere avventuroso come \"Yakuri\", \"Tom Mix\", \"Tom Bill\" (ancora con Dalmasso), \"Nembo Kid\" scritto da Pier Carpi per la Mondadori, \"Penna di Falco\" con Ennio Missaglia, \"Professory Toppy &amp; Soci\", \"Jed Puma\". Realizz\u00f2 anche serie per adulti come \"Calamity Jane\", \"Helga\", (testi di Luigi Naviglio), \"I Serpenti\" e \"Tenebrax\", quest'ultimo in collaborazione con Annibale Casabianca e Pier Carpi; realizz\u00f2 anche vignette umoristiche pubblicate sui settimanali La Mezzora, Il Solletico e Menelik; realizz\u00f2 anche, dal 1951 al 1953, le illustrazione dei 180 fascicoli del romanzo a puntate \"Cuore garibaldino\" di Dino De Romanis edito dalla Editrice Eccelsa.\nLa sua ultima serie a fumetti, \"Gun Flint\", fu pubblicata nel 1981 in appendice a \"Comandante Mark\". Mor\u00ec a La Spezia nel 1981."}
{"id": "1733965", "revid": "113992626", "url": "https://it.wikipedia.org/wiki?curid=1733965", "title": "Vinagre", "text": "Vinagre \u00e8 un client VNC per l'ambiente GNOME (fa parte di GNOME dalla versione 2.22).\nHa varie funzionalit\u00e0 tra le quali la possibilit\u00e0 di connettersi a diversi server contemporaneamente e passare tra di loro tramite tab, la navigazione e il salvataggio nei segnalibri dei server VNC. Sconta, di contro, la mancanza di altre funzionalit\u00e0 presenti in altri client VNC, come il controllo della compressione video, la profondit\u00e0 di colore e il \"frame rate\".\nDalla versione 8.04 di Ubuntu, viene installato di default come client VNC \nLa prossima versione di Vinagre, compresa in GNOME 2.26 aggiunger\u00e0 la funzionalit\u00e0 d'uso del Remote Desktop Protocol consentendo di collegarsi ai computer basati su Microsoft che hanno la condivisione con macchine remote abilitata."}
{"id": "1733968", "revid": "15756", "url": "https://it.wikipedia.org/wiki?curid=1733968", "title": "Venere di Lespugue", "text": "La Venere di Lespugue \u00e8 un manufatto paleolitico risalente a circa 25.000 anni fa. Ritrae una donna nuda, nella classica pose delle \"veneri paleolitiche\".\nFu scoperta nel 1922 in una cava vicino a Lespugue, ai piedi dei Pirenei. \u00c8 alta circa 15 cm e scolpita in avorio. Fu danneggiata al momento dello scavo.&lt;br&gt;\nSecondo alcuni esperti tessili come Elizabeth Wayland Barber, la statua ci offre la prima rappresentazione di un tessuto, infatti al di sotto dei fianchi si pu\u00f2 notare una gonna fatta di fibre elicoidali, sfilacciate alla fine.\nLa Venere di Lespugue \u00e8 conservata al Mus\u00e9e de l'Homme a Parigi (Francia)."}
{"id": "1733970", "revid": "83531", "url": "https://it.wikipedia.org/wiki?curid=1733970", "title": "Sean Scully", "text": "Biografia.\nScully \u00e8 nato a Dublino, Irlanda ma si trasfer\u00ec con la sua famiglia in Inghilterra nel 1949. Qui studi\u00f2 arte prima alla London's Croydon College of Art (ora \"Croydon College\") poi alla \"Newcastle University\" e all'Universit\u00e0 Harvard negli Stati Uniti d'America. Si stabil\u00ec a New York nel 1975 e divenne cittadino americano nel 1983.\nScully \u00e8 stato nominato per il Turner Prize nel 1989 e nel 1993. Ha esibito in tutta Europa e negli Stati Uniti, ed \u00e8 rappresentato nelle collezioni permanenti di vari musei e gallerie pubbliche, tra cui il Museum of Modern Art ed il Museo Guggenheim di New York, la National Gallery of Art ed il Smithsonian American Art Museum di Washington, il Fine Arts Museums di San Francisco, la National Gallery of Australia, la Tate Gallery di Londra, l'Irish Museum of Modern Art di Dublino ed in molti altri. Nel 2006 Scully don\u00f2 otto dei suoi lavori alla Hugh Lane Gallery di Dublino, che apr\u00ec un'estensione nel maggio 2006 con una stanza interamente dedicata alle sue opere.\nInoltre \u00e8 anche stato professore all'Akademie der Bildenden K\u00fcnste M\u00fcnchen di Monaco di Baviera.\nNel 1996 la Galleria d'Arte Moderna di Bologna, nella sua sede di Villa delle Rose, gli ha dedicato la prima mostra personale in un museo italiano a cura di Danilo Eccher che ne curer\u00e0 anche una mostra al MACRO di Roma nel 2007\nNella primavera del 2013 la Galleria nazionale d'arte moderna e contemporanea di Roma gli ha dedicato una mostra personale con una cinquantina di opere.\nNel 1998 \u00e8 uscito il documentario \"Passenger\" di Robert Gardner sulla sua figura.\nDescrizione delle opere.\nI dipinti di Scully sono spesso composti di vari pannelli e sono astratti. Scully dipinge ad olio, a volte depositando la tintura leggermente fitta per creare una superficie strutturata. Oggi \u00e8 uno dei pi\u00f9 acclamati ed esibiti pittori al mondo. Dopo un breve periodo iniziale di pittura hard-edge, Scully abbandon\u00f2 ogni altra tecnica per la sua preferita, quella della striatura. Per pi\u00f9 di un quarto di secolo svilupp\u00f2 e ridefin\u00ec il suo istantaneo e riconoscibile stile di una geometrica astrazione eroica. \nI suoi dipinti sono tipicamente coinvolti con le costruzioni architettoniche dei limitrofi muri o pannelli e sono costituiti di striature dense e lussuose. Bench\u00e9 frequentemente lavori su scala monumentale, anche su pi\u00f9 modesta scala i suoi dipinti e lavori su carta emanano una gravit\u00e0 romantica di un tenore chiaramente urbano anzich\u00e9 rurale. Nei recenti anni ha aumentato queste caratteristiche anche decifrando un modo di decorazione compositiva pi\u00f9 simile ad una scacchiera. Ha affermato che questo stile rappresenta il modo in cui l'Irlanda si \u00e8 mossa verso una pi\u00f9 diversificata societ\u00e0. Nel 2006 ha detto: \"Ricordo la mia crescita in Irlanda e che ogni cosa cambiava, sia la terra che la gente.\""}
{"id": "1733982", "revid": "11694", "url": "https://it.wikipedia.org/wiki?curid=1733982", "title": "Lievito di birra", "text": ""}
{"id": "1733986", "revid": "287204", "url": "https://it.wikipedia.org/wiki?curid=1733986", "title": "Spirito di luce", "text": "Spirito di luce, romanzo dell'autrice statunitense Marion Zimmer Bradley, scritto nel 1995, riprende una vecchia passione dell'autrice per i romanzi fantasy con forti accenti di occultismo ed elementi inerenti ai generi gotico e paranormale.\nQuesto volume \u00e8 il capostipite di una serie di quattro romanzi, scritti negli anni novanta, che si riallacciano a una trilogia scritta dall'autrice sul finire degli anni settanta.\nTrama.\nIl libro narra delle vicende di Verity Jourdemyne, figlia di Thorne Blackburne, una specie di santone Hippy che negli anni sessanta predicava l'avvento dell'Et\u00e0 dell'Acquario e celebrava, con i suoi accoliti, dei riti per favorire l'evento.\nNel corso di uno di questi riti la madre di Verity, nonch\u00e9 amante del santone, muore, e Verity viene affidata alle cure della sorella di lei, dopo che il padre sparisce misteriosamente quella stessa notte.\nAnni dopo, Verity, che nel frattempo \u00e8 diventata un'esperta di statistiche sul paranormale, pur essendo profondamente scettica nei confronti di tutto ci\u00f2 che non si pu\u00f2 toccare e misurare, deve indagare su alcuni stranissimi eventi paranormali verificatesi nella casa dove il padre celebrava i suoi rituali. Recatasi sul posto, scopre che una nuova comunit\u00e0 di credenti si \u00e8 stabilita nella casa per seguire le orme di Thorne Blackburne.\nIl capo di questa comitiva \u00e8 un tipo affascinante ma un po' inquietante che cerca di spingerla a partecipare all'opera attivamente.\nAlla fine del libro si scopre che il capo di questa nuova congrega e la medium del gruppo sono anch'essi figli di Thorne, il quale, dopo misteriose apparizioni e messaggi che fa pervenire a Verity ricompare in maniera pi\u00f9 tangibile nelle ultime pagine per aiutare la protagonista a bloccare il fratellastro dal completare un'impresa che porterebbe l'umanit\u00e0 ad una condizione di vita che non potrebbe sopportare. Egli spiega alla figlia cosa successe la notte in cui mor\u00ec sua madre e la spinge a superare i conflitti che aveva con la figura paterna, incoraggiando una maggiore comprensione della sua filosofia di vita e delle sue azioni.\nDetto questo si trasforma in un antico albero del parco.\nVerity pu\u00f2 ora tornare alla sua normale routine, con in pi\u00f9 il bagaglio dell'eredit\u00e0 paterna, che finalmente ha accettato.\nLe sue avventure saranno raccontate nei libri seguenti: \"Magia di luce\" e \"Tenebra di luce\"."}
{"id": "1733993", "revid": "161273", "url": "https://it.wikipedia.org/wiki?curid=1733993", "title": "Cometa 5D/Brorsen", "text": ""}
{"id": "1733994", "revid": "767487", "url": "https://it.wikipedia.org/wiki?curid=1733994", "title": "Dino Lucianetti", "text": "Carriera.\nDopo gli esordi nelle serie minori con Falconarese e Rosetana, passa allo , dove disputa due campionati di Serie C da titolare. Nel 1952 viene acquistato da Paolo Mazza, che lo fa esordire nella sua in serie A il 9 novembre 1952 contro l'. A Ferrara non trova spazio, disputando solamente 4 partite nella massima serie, e nel novembre 1953 torna in Serie C con il Toma Maglie, dove torna titolare realizzando 6 reti in 24 partite.\nL'anno successivo passa al , dove viene impiegato prevalentemente come mediano. Dopo una sola stagione scende in IV Serie alla Reggiana, e contribuisce alla promozione in Serie C realizzando 10 reti. In seguito gioca nella , ancora in IV Serie, e nell'Anconitana.\nTerminata la carriera ritorn\u00f2 nella citt\u00e0 estense dove scomparve negli anni novanta."}
{"id": "1733997", "revid": "1305772", "url": "https://it.wikipedia.org/wiki?curid=1733997", "title": "We Are Not Alone", "text": "We Are Not Alone (\"non siamo soli\" in lingua inglese) pu\u00f2 riferirsi a:"}
{"id": "1733999", "revid": "481666", "url": "https://it.wikipedia.org/wiki?curid=1733999", "title": "Non siamo soli", "text": ""}
{"id": "1734000", "revid": "124732365", "url": "https://it.wikipedia.org/wiki?curid=1734000", "title": "Chiesa di San Pietro (Fondi)", "text": "La chiesa di San Pietro apostolo \u00e8 il principale luogo di culto cattolico di Fondi, in provincia di Latina e arcidiocesi di Gaeta, gi\u00e0 cattedrale della diocesi di Fondi soppressa nel 1818.\nStoria.\nLa tradizione vuole la chiesa di San Pietro, originariamente dedicata alla Vergine Madre di Dio, fondata su un tempio di Giove da fedeli convertiti dal paganesimo dall'evangelizzazione nei dintorni dei Santi Pietro e Paolo.\nIn epoca imprecisata fu distrutta, ma riedificata in seguito col nome odierno su commissione da Leone Caetani, conte di Fondi, il 12 dicembre 1138. Basandosi sull'epigrafe a sinistra dell'ingresso la chiesa \u00e8 consacrata dal vescovo Maurizio Rogano (1636-1640). Invece, l'epigrafe a destra ricorda il passaggio di papa Pio IX.\nDescrizione.\nEsterno.\nAl centro della facciata si apre il portale gotico; le colonne ai lati della porta poggiano su tre animali stilofori; un leone a destra e un ariete sormontato da un altro leone a sinistra, invece le colonne sono poggianti sull'architrave. Sull'architrave, al centro, vi \u00e8 un bassorilievo di Ges\u00f9, mentre alla sua sinistra San Paolo, Sant'Onorato e un cherubino con un candelabro in mano, alla sua destra San Pietro apostolo, San Giovanni Evangelista e un secondo cherubino reggente il turibolo. Al di sopra di esso, un piccolo rosone. Nella lunetta vi \u00e8 la recente raffigurazione a mosaico della consegna da parte del Cristo delle chiavi a San Pietro, opera del fondano Domenico Purificato (1970). Sopra gli archi del portone impera la statua di San Pietro apostolo, seduto in trono con paludamenti pontificali e la destra benedicente, opera attribuita ad Arnolfo di Cambio che l'avrebbe eseguita nel 1302. Vedasi foto\nIl campanile sorge in posizione arretrata e risale alla met\u00e0 del XIII secolo; presenta monofore centrali, bifore ogivali e bifore trilobate.\nInterno.\nL'interno \u00e8 a tre navate inizialmente in stile gotico, in seguito rinascimentale. In quella maggiore, incorporato al terzo pilastro di sinistra si ammira un bassorilievo di accurata e morbida fattura, raffigurante \"San Pietro benedicente\", assiso su due leoni. Alla destra della controfacciata si trova la cappella della Madonna di Loreto, antico sepolcro dei conti di Fondi (tra i quali Marcantonio Prospero Colonna), caratterizzata da affreschi del XV secolo. Sul lato opposto, invece, il battistero, con lacerti di pavimentazione cosmatesca e fonte battesimale del XIII secolo.\nIl pulpito, o ambone, \u00e8 in stile cosmatesco con decorazioni a mosaici e figure geometriche in smalti chiari. Esso poggia su quattro colonne poste su due leoni e due arieti stilofori. Al centro del parapetto vi \u00e8 l'immagine di \"San Girolamo\", mentre ai suoi angoli vi sono i simboli degli evangelisti (un bue, un'aquila, un leone e un angelo). Sopra gli archivolti vi sono 3 versi recanti la firma del maestro Giovanni di Nicola (XII-XIII secolo).\nLungo la navata destra si apre la cappella della Croce che ospita il monumento funebre del conte Cristoforo Caetani (XV secolo), eretto dal figlio Onorato II. La sua base \u00e8 sorretta da 3 leoni su cui poggiano altrettante figure di donne che rappresentano rispettivamente la \"Fortezza\", la \"Carit\u00e0\" e la \"Prudenza\". Nella parete anteriore il sarcofago presenta un bassorilievo raffigurante la \"Madonna tra i santi Giovanni Battista, Giovanni Evangelista, Caterina d'Alessandria e Lucia\". Il conte \u00e8 raffigurato in abiti militari ed una corona, tra due angeli. In alto, \"Ges\u00f9 crocifisso tra la Madonna e san Giovanni Evangelista\". Nella medesima cappella vi sono due trittici a fondo oro della fine del XV secolo: quello di destra \u00e8 di Antoniazzo Romano e raffigura la \"Madonna con Bambino ed il conte Onorato Caetani tra i santi Pietro e Paolo\" (1425), quello di sinistra \u00e8 invece di Cristoforo Scacco e rappresenta l\"Annunciazione tra i santi Onorato e Benedetto\" (1499). Vi \u00e8 inoltre la cattedra dell'antipapa Clemente VII, in marmo con inserti cosmateschi.\nIn fondo alla navata di destra vi \u00e8 la cappella del Santissimo Sacramento, con altare e balaustra barocchi in marmi policromi.\nLa navata maggiore termina con l'abside quadrangolare, coperta con volta a crociera ogivale ed illuminata da una monofora che si apre nella parete di fondo e che presenta una vetrata con \"San Pietro\" (XX secolo); al di sotto dell'arco absidale, un pregevole crocifisso dipinto su tavola del XII secolo. Il presbiterio \u00e8 rialzato rispetto al resto della chiesa ed \u00e8 costituito da moderni arredi marmorei; alle sue spalle, l'organo a canne costruito dai Fratelli Ruffatti nel 1950.\nLa chiesa ospita i corpi di , conservato in una cassa d'argento, e dei santi , in urne lignee dorate."}
{"id": "1734001", "revid": "472536", "url": "https://it.wikipedia.org/wiki?curid=1734001", "title": "Giuseppe Segusini", "text": "Biografia.\nNacque da Paolo e Caterina Segato in una famiglia estremamente povera. Quindicesimo di venti figli, fu l'unico a vivere oltre la tenera et\u00e0. Trascorse un'infanzia molto difficile e giovanissimo fu mandato a lavorare: a diciassette anni era falegname di giorno e panettiere di notte.\nDeve la sua fortuna all'interessamento del conte Fedele Norcen il quale lo prese a ben volere e gli insegn\u00f2 la matematica. Dimostr\u00f2 le sue abilit\u00e0 artistiche quando, attratto da un quadro della villa del nobile, lo copi\u00f2 con grande perizia; delle sue doti se ne accorse il cuoco del seminario vescovile che lo fece entrare nella scuola di disegno dell'istituzione retta da Agostino Occofer. \"...entrare nella scuola di disegno - confess\u00f2 in seguito Segusini - era come entrassi in un luogo santo per me e provavo un piacere inesprimibile\".\nFu grazie all'aiuto finanziario degli stessi compagni di corso (Vittore Rossi, Giovanni Zannettelli e Bernardino Fonzasio) se il Segusini pot\u00e9 continuare la propria formazione in ambienti pi\u00f9 prestigiosi. A diciannove anni vinse il primo premio nella classe di architettura dell'accademia di Belle Arti di Venezia e l'anno successivo fu accettato nella celebre istituzione.\nNel 1826 lasci\u00f2 l'accademia e cominci\u00f2 la sua attivit\u00e0 progettando un tempietto per il canonico Bartolomeo Villabruna e altri edifici per Feltre, Malamocco e Venezia. Percep\u00ec il primo compenso (50 lire austriache) presentando un progetto per il restauro del duomo di Oderzo, anche se poi fu affidato ad un altro.\nDovette la commissione del suo primo vero lavoro al conte Antono Miari il quale gli sugger\u00ec di partecipare al concorso per l'edificazione del teatro di Belluno; nel 1833 la commissione scelse il suo progetto quasi all'unanimit\u00e0.\nSi noti, tuttavia, che Segusini ottenne il titolo di libero esercizio di architetto e ingegnere solo il 29 aprile 1838.\nDa allora i progetti si susseguirono a ritmo incalzante: suoi sono l'arcidiaconale abbaziale di Agordo, il palazzo municipale ed il palazzo Cappellari di Belluno, il tempietto di Mel, il teatro di Serravalle, la chiesa di San Lucano a Villapiccola di Auronzo e l'oratorio di Busta. Fuori dal Veneto realizz\u00f2 il teatro di Innsbruck e la cappella funeraria Tacchi di Rovereto. Concep\u00ec anche numerosi altari: se ne ritrovano nel battistero di Feltre, nell'arcidiaconale di Pieve di Cadore, nella chiesa di San Gervasio a Belluno, nella parrocchiale di Santa Giustina e in quella di Enego, nella cattedrale di Feltre, nella parrocchiale di Mezzolombardo e in quella di Pozzale (quest'ultimo realizzata dallo scultore Valentino Besarel).\nDatabili intorno al 1855 sono gli splendidi e sfarzosi stucchi recentemente restaurati nella chiesa dei Santi Pietro e Paolo di Levada.\nSi occup\u00f2 anche della riedificazione dell'abside della cattedrale di Belluno, crollata in seguito al terremoto del 1873. Suoi sono anche la scalinata di accesso al santuario dei Santi Vittore e Corona e, nello stesso, l'abside che protegge il monumento funebre a Giovanni da Vidor.\nFu anche urbanista e progett\u00f2 la ricostruzione di Padola e Lorenzago, distrutte da incendi rispettivamente nel 1846 e nel 1865.\nNotevole \u00e8 l'impronta lasciata a Feltre, tanto che il suo centro storico pu\u00f2 essere definito rinascimentale e segusiniano al contempo. Qui rinnov\u00f2 costruzioni gi\u00e0 esistenti e ne costru\u00ec di nuove (si cita il palazzo del seminario, ricavato dall'antico convento di Santa Chiara), lavorando particolarmente ai luoghi pi\u00f9 frequentati della citt\u00e0: piazza Maggiore, via Garibaldi, largo Castaldi.\nAlcuni suoi interventi risultano poco rispettosi del contesto storico-artistico preesistente e non hanno trovato l'apprezzamento dei posteri. Va altres\u00ec considerato che Segusini \u00e8 un architetto del suo tempo, quando si tendeva a \"demolire il vecchio e a rivolgersi al nuovo, a preferire dei rifacimenti freddi alla conservazione integrale dei vetusti edifici\"."}
{"id": "1734006", "revid": "838137", "url": "https://it.wikipedia.org/wiki?curid=1734006", "title": "AppArmor", "text": "Application Armor in breve AppArmor \u00e8 un software di sicurezza per Linux distribuito sotto licenza GNU General Public License. Dal 2005 fino al settembre 2007 fu sostenuto da Novell.\nPermette all'amministratore di sistema di associare ad ogni programma un profilo di sicurezza che restringe le capacit\u00e0 del programma. Fa da supplemento alla tradizionale DAC.\n\u00c8 implementato usando l'interfaccia dei Modelli di sicurezza Linux. AppArmor fu creato in parte come alternativa a SELinux, ritenuto difficile da impostare e mantenere. A differenza di SELinux, che si basa sull'applicazione di etichette ai file, AppArmor lavora sui percorsi dei file.\nNel settembre 2007, Novell ha licenziato gran parte del gruppo di lavoro di AppArmor.\nDalla versione del kernel 2.6.35 \u00e8 stata annunciata l'integrazione della piattaforma per consentire di potenziare i criteri delle policy d'accesso per i software GNU/Linux.\nModalit\u00e0 operative.\nAppArmor pu\u00f2 operare in due modi: \"enforcement\" e \"learning\".\nVerifica del servizio utilizzando la shell di linux.\nInvocando la bash all'interno di una qualsiasi distribuzione linux, come opensuse, \u00e8 possibile controllare lo status dell'attivit\u00e0 del servizio AppArmor.Digitando:\napparmor_status\nSi potr\u00e0 visualizzare il seguente output:\napparmor module is loaded.\n10 profiles are loaded.\n10 profiles are in enforce mode.\n /usr/sbin/ntpd\n /usr/sbin/identd\n /sbin/klogd\n /sbin/syslogd\n /sbin/syslog-ng\n /usr/sbin/traceroute\n /usr/sbin/nscd\n /usr/sbin/mdnsd\n /bin/ping\n /usr/sbin/avahi-daemon\n0 profiles are in complain mode.\n2 processes have profiles defined.\n2 processes are in enforce mode :\n /usr/sbin/nscd (1942) \n /usr/sbin/avahi-daemon (1871) \n0 processes are in complain mode.\n0 processes are unconfined but have a profile defined.\nDisabilitazione del servizio AppArmor sulla distribuzione openSuSE.\nPer procedere alla \"disabilitazione\" digitare il seguente comando:\n/etc/init.d/boot.apparmor stop\nL'output della shell sar\u00e0 il seguente:\nUnloading AppArmor profiles done\n done"}
{"id": "1734007", "revid": "729019", "url": "https://it.wikipedia.org/wiki?curid=1734007", "title": "Timirjazevskaja (linea 9)", "text": "Timirjazevskaja () \u00e8 una stazione della Metropolitana di Mosca, situata sulla Linea Serpuchovsko-Timirjazevskaja. Prende il nome dall'Accademia di Agricoltura Timirjazev, e si trova a una profondit\u00e0 di 63 metri; \u00e8 l'unica stazione di Mosca a singola volta che si trovi in profondit\u00e0. Fu inaugurata il 7 marzo 1991, come estensione nord della linea.\nTimirjazevskaja ha uscite sull'autostrada Dmitrovskoye e sulla banchina Timirjazevskaja della stazione ferroviaria Savelovskij. Questa fermata offre l'opportunit\u00e0 di interscambio con i treni dei pendolari che servono le destinazioni a nord della capitale russa. Il capolinea occidentale della Monorotaia di Mosca \u00e8 situato presso l'ingresso della stazione. Il carico quotidiano di passeggeri ammonta a circa 60.000 persone."}
{"id": "1734011", "revid": "80565", "url": "https://it.wikipedia.org/wiki?curid=1734011", "title": "DBm", "text": ""}
{"id": "1734014", "revid": "1702319", "url": "https://it.wikipedia.org/wiki?curid=1734014", "title": "Pietro Saccardo", "text": "Biografia.\nNel 1853 consegu\u00ec la laurea in matematica presso l'Universit\u00e0 di Padova. Nel 1860 sposa Rosanna degli Angelini, da cui avr\u00e0 11 figli.\nFu per lunghi anni proto della Basilica di San Marco di Venezia (dal 1887 al 1902) e della Scuola Grande di San Rocco a Venezia. Fond\u00f2 lo studio del Mosaico, tuttora funzionante, che \u00e8 alla base della conservazione del manto musivo e degli apparati d'oro .\nProgett\u00f2, restaur\u00f2 e ampli\u00f2 un importante numero di chiese soprattutto nelle diocesi di Venezia e Treviso. Contribu\u00ec in maniera significante alla messa a punto di metodologie di restauro innovative per l'800, applicate in particolare negli interventi sulla Basilica di San Marco, basate sulla conservazione e valorizzazione dell'opera in quanto tale (metodologia per la quale aveva avuto contatti con Zorzi e John Ruskin), al contrario dei precedenti interventi coi quali veniva attuata la ricostruzione tout-court dell'opera architettonica e del manufatto artistico. \nImportante fu anche il suo studio, effettuato con criteri scientifici, di nuovi materiali da impiegare per il consolidamento della pietra lapidea con l'utilizzo di silico-alluminati. \nConseguentemente alla polemiche sulla caduta del Campanile di San Marco, rassegn\u00f2 le dimissioni da Proto; successivamente venne pienamente riabilitato appena fu chiarito che "}
{"id": "1734021", "revid": "1305772", "url": "https://it.wikipedia.org/wiki?curid=1734021", "title": "Saturate", "text": ""}
{"id": "1734027", "revid": "228587", "url": "https://it.wikipedia.org/wiki?curid=1734027", "title": "Kuru", "text": ""}
{"id": "1734038", "revid": "1318658", "url": "https://it.wikipedia.org/wiki?curid=1734038", "title": "Riserva di Horsh Eden", "text": "La Riserva di Horsh Eden \u00e8 una riserva naturale del Libano istituita nel 1992.\nTerritorio.\nLa riserva si trova nel massiccio del Monte Libano, nel Distretto amministrativo di Zgharta, nel Governatorato del Nord Libano. \nDista 3\u00a0km dalla localit\u00e0 di villeggiatura di Ehden, 35\u00a0km da Tripoli e 100\u00a0km da Beirut. Copre un'area di circa 1.000 ha, pari a circa 0,1% del territorio libanese. L'altitudine della riserva varia dai 1.300 m ai 1.950 m.\nFlora.\nNonostante sia un'area di modeste dimensioni la riserva \u00e8 ricchissima di flora: 1058 specie di piante sono state osservate in questo parco, il 40% di tutte le variet\u00e0 vegetali dell'intera nazione. Al suo interno troviamo boschi di Cedro del Libano, esemplari di Ginepro turco (\"Juniperus excelsa\"), viola del Libano, astragalo di Ehden. La riserva segna il limite meridionale per la crescita dell'Abete di Cilicia (\"Abies cilicica\") ed \u00e8 presente anche l'unico boschetto di melo selvatico di tutto il Libano, oltre che vari endemismi.\nFauna.\nLa fauna non \u00e8 da meno: Aquila imperiale, Aquila del Bonelli, Lupo, gatto selvatico, istrice, cinghiale, sono solo una parte degli animali osservati.\nGestione.\nLa riserva \u00e8 gestita dalla Horsh Ehden Nature Reserve Committe sotto la supervisione del Ministro dell'ambiente.\nVicinanze.\nNei dintorni della riserva abbiamo la Valle di Qadisha che \u00e8 patrimonio mondiale dell'UNESCO, la cittadina di Ehden, il paese di Bsharre ed anche il complesso sciistico dei Cedri."}
{"id": "1734040", "revid": "1718925", "url": "https://it.wikipedia.org/wiki?curid=1734040", "title": "Giordano Berti", "text": "Biografia.\nNato a Bologna, Giordano Berti ha vissuto per 35 anni a Monghidoro, sull'Appennino bolognese, luogo d'origine della sua famiglia. Dopo il diploma all'Istituto tecnico industriale Aldini Valeriani di Bologna fu assunto come progettista presso la fabbrica di macchine automatiche Marchesini di Pianoro, e al tempo stesso si iscrisse alla Facolt\u00e0 di Lettere e Filosofia all'Universit\u00e0 di Bologna.\nNel 1983, dopo un periodo di attivit\u00e0 artistica che lo aveva portato ad esporre in importanti spazi, come il Museo della Grafica di Brisighella e Palazzo Re Enzo a Bologna, avvi\u00f2 una nuova carriera professionale come redattore presso la casa editrice Eurographis di Bologna, proseguendo le ricerche sulla storia dell'esoterismo occidentale con particolare riferimento alle arti visive e alla letteratura. \nDal 1985 al 2003 ha collaborato con l'organizzazione delle Feste medievali di Brisighella, scrivendo la sceneggiatura e i testi per spettacoli di Teatro di strada, tutti messi in scena per la regia di Andrea Vitali. Tra questi spiccano \"Coniunctio alchemica\" (1991, ispirato alle fasi della trasformazione dei metalli, che nella prospettiva dell'alchimia sono espressione dei caratteri umani) e \"La tirannia degli Astri\" (1994, ispirato ai miti dell'astrologia), che furono rappresentati in varie piazze italiane: Brisighella, Livorno, Trento, Fano, Capua. \nIn occasione delle Feste medievali ha organizzato numerose mostre sui simbolismi del Medioevo (al Museo della Grafica e presso il Teatro comunale), tra le quali \"Profezie: le arti della divinazione nei secoli XV-XIX\", \"Visioni infernali nell'arte del Medioevo e del Rinascimento\", \"I Fantasmi del Male\". \nNel 1987 avvi\u00f2 l'attivit\u00e0 di consulente di storia e simbolismo per le Edizioni d'Arte Lo Scarabeo di Torino, con le quali ha pubblicato numerosi studi storici, diretto una collana di giochi didattici (ideando fra l'altro \"Gnomopoli\", \"Jurassic\" e \"Giocofiaba\") e ideato nuovi mazzi di Tarocchi d'Arte realizzati da grandi illustratori come Atanas Atanassov, Severino Baraldi, Giacinto Gaudenzi, Jassen Ghiuselev, Antonio Lupatelli. Inoltre, in collaborazione con Tiziano Sclavi ha curato la pubblicazione dei Tarocchi di Dylan Dog dipinti da Angelo Stano nel 1991.\nNel 1993 \u00e8 stato tra i fondatori dell'Istituto Graf di Bologna, di cui \u00e8 stato per molti anni il presidente e per il quale ha diretto l'organizzazione di grandi mostre, in collaborazione con famosi storici, letterati e filosofi come Michael Dummett, Franco Cardini, Cecilia Gatto Trocchi, Andrea Vitali e Paolo Aldo Rossi.\nNello stesso anno ha ideato, assieme ad Alberto Dal Pozzo, \"Myst\u00e8ria\", rassegna di spettacoli, mostre, talk-show e momenti di intrattenimento legati ai pi\u00f9 diversi temi dell'esoterismo, che nel corso degli anni ha visto la partecipazione di famosi personaggi della cultura, dello spettacolo e dell'arte, come gli storici Cecilia Gatto Trocchi e Paolo Aldo Rossi, i neurologi Marco Margnelli e Pierangelo Garzia, il demonologo mons. Corrado Balducci, i giornalisti Luciano Gianfranceschi e Manuela Pompas, l'astrologa di Canale 5 Luisa De Giuli, il presentatore Marco Columbro, i pittori Davide Tonato, Luigi Scapini e Carlo Pastore. La prima edizione di Myst\u00e8ria si svolse al Palazzetto dello Sport di Sesto S. Giovanni (Milano), nel dicembre 1993 ed \u00e8 proseguita in altre citt\u00e0 italiane (Torino, Padova, Rimini e Parma), fino al 1998.\nDal 1991 collabora con la rivista \"Charta\" per la rubrica Grandi Biblioteche, oltre che con articoli su temi vari di iconologia e bibliofilia. Per altre riviste a diffusione nazionale (Medioevo, Atmosphere, Terzo Occhio, Giornale dei Misteri, Hera, Fenix) pubblica articoli di storia dell'arte e del costume, con particolare riferimento alle tradizioni esoteriche occidentali, antiche e moderne (alchimia, astrologia, angelologia, demonologia, magia, spiritismo, stregoneria, tarocchi, tecniche della divinazione, fratellanze occulte e societ\u00e0 segrete). Su questi temi, inoltre, ha realizzato opere multimediali e videoinstallazioni.\nSulla rivista MRV ha pubblicato numerosi articoli dedicati al rapporto degli alimenti con la mitologia e la magia. Tra l'altro, Giordano Berti \u00e8 membro dell'OIAT, Organizzazione Internazionale Assaggiatori di Tartufo legata al Centro Nazionale Studi Tartufo, del quale Berti \u00e8 consulente storico.\nSu questo tema particolare ha creato l'Archivio Storico del Tartufo (che mira a raccogliere tutto ci\u00f2 che riguarda il fungo ipogeo, con particolare riferimento alla letteratura, alla storia e alle arti visive) e ha realizzato numerose mostre a carattere culturale: \nNel 2012, assieme al critico letterario Giovanni Tesio, ha organizzato a Roddi un percorso poetico a cielo aperto dedicato ai cercatori di tartufi, intitolato \"Trifola bela, fa pias\u00ec contela\", in collaborazione con l'Archivio Storico del Tartufo. \nIn qualit\u00e0 di storico dell'esoterismo, Giordano Berti ha collaborato alla realizzazione di opere enciclopediche e ha partecipato a trasmissioni televisive, tra le quali \"La vita in diretta\" (Rai2) condotta da Alessandro Cecchi Paone, \"Misteri\" (Rai2) condotta da Lorenza Foschini, \"Stargate - Linea di confine\" (La7) condotta da Roberto Giacobbo, \"Una notte con Zeus\" (Rai3) condotta da Daniela Poggi.\nDal 2006 ha avviato la collaborazione con l'ArtStudioLetizia, studio di progettazione di ambienti scenografici e installazioni artistiche, indirizzando i progetti verso una direzione multidisciplinare, puntando alla commistione tra le pi\u00f9 diverse espressioni artistiche (dall'arte povera alla land art, dalla grafica tradizionale all'arte digitale) per farle incontrare e dialogare fra loro, unite da una sceneggiatura silenziosa e semplice, ma rigorosa, talvolta resa esplicita da interventi poetici o teatrali.\nNel 2010 Giordano Berti \u00e8 stato eletto presidente dell'Associazione \"I Cavalieri d'Aleramo\" di Alba, subentrando al giornalista Raoul Molinari deceduto l'anno precedente.\nDal 2014 Berti \u00e8 curatore del progetto editoriale \"Rinascimento - Italian Style Art\", realizzato in collaborazione con le Edizioni Araba Fenice di Boves e finalizzato allo studio storico e alla ristampa di antiche carte da gioco, tarocchi e mazzi oracolari.\nMusei \"a cielo aperto\".\nNel 2012 Giordano Berti ha ideato il progetto \"Le Pietre della Storia\": illustrazioni a tema storico trasferite su pietra e corredate da testi esplicativi, da esporre in modo permanente sulle vie di citt\u00e0 e paesi per narrare eventi di storia locale. \nLa prima serie di installazioni \u00e8 stata accolta a Cortemilia (Cuneo), con una percorso dedicato alla leggenda della Sacra Spina della Corona di Cristo, oggi conservata presso il Museo diocesano di Cortemilia. Otto scene dipinte dall'illustratore milanese Severino Baraldi, sono state trasferite su pietra e sono esposte in modo permanente, sui muri di via Cavour.\nNel 2012 Giordano Berti ha avviato il progetto \"Monghidoro: Crocevia dell'Europa\", in collaborazione con l'art designer Letizia Rivetti e l'Amministrazione comunale di Monghidoro. Una serie di opere di Severino Baraldi, illustrate sulla base del progetto iconografico di Giordano Berti, sono state fissate in modo permanente sulle piazze e le strade di Monghidoro. In effetti questo antico borgo, situato sulle montagne dell'Appennino Bolognese all'incirca a met\u00e0 strada tra Bologna e Firenze, nel corso dei secoli \u00e8 stato il luogo di riposo di mercanti, signori, principi, papi, imperatori, scrittori, scienziati e avventurieri, che durante i loro viaggi hanno trovato rifugio in locande del paese o ospiti presso l'Abbazia olivetana di San Michele in Alpes.\nTra il 2013 e il 2015, assieme all'art designer Letizia Rivetti, Berti ha creato nelle antiche vie di Roddi il percorso \"Roddi, il Borgo dei Tartufi\", con installazioni multimediali e artistiche che ospitano notizie storiche e scientifiche. Roddi \u00e8 un paese famoso fin dagli inizi del Novecento per ospitare la prima \"Universit\u00e0 dei Cani da Tartufo\".\nNel 2017 ha inaugurato a Cravanzana un \"Museo a cielo aperto della nocciola\", sempre in collaborazione con Letizia Rivetti: sei quadri retrolluminati, inseriti nelle nicchie delle mura che circondano il castello, raccontano la storia di Cravanzana e della produzione di Nocciola Piemonte tipica di quel territorio."}
{"id": "1734046", "revid": "1442080", "url": "https://it.wikipedia.org/wiki?curid=1734046", "title": "Susanne F\u00fclscher", "text": " \nDopo gli studi letterari ha cominciato a lavorare come giornalista di cultura e scrivere sceneggiature e libri per ragazzi. Sensibile ai temi dell'attualit\u00e0, \u00e8 particolarmente attenta ai problemi del mondo adolescente. Due dei suoi libri pi\u00f9 famosi sono \"Niente dolci, grazie!\", pubblicato nel 1998 e \" Il diario di Toni \", pubblicato nel 2000."}
{"id": "1734047", "revid": "6923", "url": "https://it.wikipedia.org/wiki?curid=1734047", "title": "Nonouti", "text": " \nNonouti \u00e8 un atollo della Repubblica di Kiribati situato nel sud delle Isole Gilbert, 38\u00a0km a nord di Tabiteuea e 250\u00a0km a sud di Tarawa. Il lato orientale della atollo \u00e8 formato da piccole isole e isolotti che formano una linea continua. L'atollo \u00e8 il terzo per grandezza delle Isole Gilbert con una lunghezza di 35\u00a0km e una larghezza di 15\u00a0km.\nIl centro pi\u00f9 grande \u00e8 Taboiaki. Nonouti conta 2.792 abitanti (2020).\nL'atollo ha una superficie di 25\u00a0km\u00b2 e una laguna che raggiunge i 370,4\u00a0km\u00b2. Al censimento del 2005 possedeva una popolazione di 3.179 abitanti. Il nome Nonouti significa \"svegliarsi presto per andare a pescare\".\nSecondo Henry Evans Maude, Nonouti \u00e8 stato il luogo del primo incontro tra Gilbertesi e Spagnoli nel 1537: l\u2019equipaggio ammutinato di Hernando de Grijalva, sulla nave \"San Juan\" la chiama la \"isla de los Pescadores\", perch\u00e9 l\u2019incontro avviene in mare con dei pescatori.\nIl MV \"Butiraoi\", un catamarano del governo \u00e8 disperso in mare il 18 gennaio 2018, con 88 passageri a bordo.\nVi \u00e8 nato il politico Ieremia Tabai."}
{"id": "1734048", "revid": "6923", "url": "https://it.wikipedia.org/wiki?curid=1734048", "title": "Nikunau", "text": " \nNikunau \u00e8 un atollo situato nella Repubblica di Kiribati, nell'arcipelago delle Isole Gilbert.\nL'atollo ha una superficie di 10\u00a0km\u00b2. Al censimento del 2005 possedeva una popolazione di 1.912 abitanti."}
{"id": "1734049", "revid": "1645873", "url": "https://it.wikipedia.org/wiki?curid=1734049", "title": "Lingua ga", "text": "La lingua ga o ga \u00e8 una lingua kwa parlata nel sud-est del Ghana, nella capitale Accra e nelle aree vicine.\nClassificazione.\nInsieme alla lingua dangme forma un ramo, chiamato appunto ga-dangme all'interno delle lingue kwa che a loro volta sono un sottogruppo della famiglia linguistica del Niger-Congo.\nAlfabeto.\nLa lingua scritta si serve di un alfabeto basato su quello latino e composto dalle seguenti ventisei lettere: Aa, Bb, Dd, Ee, \u0190\u025b, Ff, Gg, Hh, Ii, Jj, Kk, Ll, Mm, Nn, \u014a\u014b, Oo, \u0186\u0254, Pp, Rr, Ss, Tt, Uu, Vv, Ww, Yy, Zz."}
{"id": "1734051", "revid": "729019", "url": "https://it.wikipedia.org/wiki?curid=1734051", "title": "Marakei", "text": "Marakei \u00e8 un atollo situato nella Repubblica di Kiribati, nel Nord dell'arcipelago delle Isole Gilbert.\nL'atollo ha una superficie di 10\u00a0km\u00b2 ed una laguna interna che raggiunge i 19,6\u00a0km\u00b2. \u00c8 formato da due isole separate tra loro da due stretti canali. Al censimento del 2005 possedeva una popolazione di 2.741 abitanti."}
{"id": "1734057", "revid": "1896180", "url": "https://it.wikipedia.org/wiki?curid=1734057", "title": "Resident Evil 2", "text": " \nResident Evil 2, conosciuto in Giappone come Biohazard 2 , \u00e8 un videogioco survival horror, secondo capitolo della serie \"Resident Evil\", pubblicato nel 1998 dalla software house giapponese Capcom per la console PlayStation e successivamente convertito per Windows, Nintendo 64, Dreamcast e GameCube.\nLa trama del gioco segue le vicende di due sopravvissuti, Leon e Claire, in fuga da una citt\u00e0 degli Stati Uniti d'America medio-occidentali, \"Raccoon City\", in preda a un'epidemia virale causata da un'azienda farmaceutica assetata di denaro, che ne ha trasformato la maggior parte della popolazione in zombi.\nIl giocatore \u00e8 portato a esplorare diversi ambienti, che spaziano dalle strade cittadine, alla centrale di polizia, fino a un laboratorio sotterraneo, nella ricerca di una via d'uscita, risolvendo enigmi, recuperando oggetti primari o secondari, e affrontando nemici.\nLo sviluppo del gioco, iniziato nel 1996, \u00e8 stato piuttosto travagliato e ha visto nel 1997 un quasi totale azzeramento del work in process per poi essere ricostruito da capo, cambiando inoltre il game director dal padre del primo capitolo, Shinji Mikami \u2013 alcune delle sue idee concettuali sono comunque rimaste \u2013 al giovane Hideki Kamiya, per la sua prima volta nel ruolo di direttore di un gioco.\nNonostante il posticipo e le difficolt\u00e0 nello sviluppo, \"Resident Evil 2\" fu un gioco acclamato sia dal pubblico che dalla critica, divenendo parte dell'immaginario collettivo del suo tempo, oltre che simbolo stesso del videogioco survival horror, della \"Generazione PlayStation\" e della storia dei videogiochi in generale, rientrando spesso nella categoria dei migliori videogiochi mai realizzati. \u00c8 stato rimasterizzato e pubblicato anche su PlayStation Network, come classico.\nTrama.\nLa storia di \"Resident Evil 2\", seguito di \"Resident Evil\", si svolge circa due mesi dopo le vicende del primo episodio.\n29 settembre 1998 \u2013 Raccoon City, sorda al racconto degli avvenimenti dei sopravvissuti al massacro del capitolo precedente, che avevano provato a mettere in guardia l'amministrazione cittadina sugli aberranti esperimenti della Umbrella Corporation, si trova in preda ad un vero e proprio assedio da parte di una nutrita serie di mostri mutanti e zombi in cerca di prede umane.\nIn questo contesto si svolgono le avventure dei due protagonisti: Claire Redfield (sorella di Chris Redfield, uno dei protagonisti del primo \"Resident Evil\", venuta a cercarlo in citt\u00e0) e Leon Scott Kennedy, un neo poliziotto assegnato alla locale stazione di polizia, la R.P.D. (\"Raccoon City Police Department\"), durante il suo primo sfortunatissimo giorno di lavoro. Claire entra in una tavola calda e scopre uno zombi che sta divorando la sua vittima; spaventata, indietreggia e vedendo altri zombi dalla vetrata decide di uscire dalla porta di emergenza.\nNel frattempo, Leon ferma l'auto in mezzo alla strada perch\u00e9 trova un cadavere, ma ad un certo punto si accorge di essere stato circondato dagli zombi e cos\u00ec indietreggia in un vicolo sparando loro contro e rimanendo sbalordito della loro resistenza. Claire, aperta la porta di emergenza, incontra Leon che, dopo averla vista, le dice di abbassarsi e spara allo zombi che ormai le era quasi addosso. Cos\u00ec si uniscono e dopo aver preso un'auto da pattuglia si recano alla stazione di polizia. Mentre avviene tutto questo, in una stazione di servizio un camionista viene morso da uno zombi e mentre \u00e8 alla guida del pesante mezzo si trasforma in uno zombi a sua volta.\nAll'interno dell'auto, Claire e Leon si presentano e lui chiede a Claire di aprire il porta oggetti e di prendere la pistola, ma appena Claire l'afferra, uno zombi appostato sui sedili posteriori dell'auto li attacca; Leon sbanda finendo contro un muro e lo zombi \u00e8 catapultato fuori. Si accorgono a un certo punto che un camion sta venendo loro contro (il camionista \u00e8 ormai uno zombi) e, per salvarsi prima che esploda tutto, si lanciano da due parti opposte e qui sono costretti a dividersi: Claire entra all'R.P.D. passando dall'entrata principale mentre Leon invece entrer\u00e0 dall'entrata posteriore. Scavando sempre pi\u00f9 a fondo nelle oscure faccende della Umbrella, i due protagonisti scopriranno che l'azienda non solo possiede un laboratorio sotterraneo proprio sotto il dipartimento di polizia della citt\u00e0, ma ha anche corrotto il commissario di polizia di Raccoon City per annullare l'inchiesta di investigazione di Chris Redfield e lasciare che la Umbrella realizzasse i suoi macabri scopi senza alcun tipo di controllo.\nIl percorso di Claire si incrocer\u00e0 con Sherry Birkin, una ragazzina spaventata da un mostro che la sta inseguendo: si scoprir\u00e0 che si tratta suo padre William Birkin, un ricercatore della Umbrella, anch'egli infettato per sua stessa mano e mutato dal virus G di sua creazione, che vuole impiantarle un embrione. Sherry verr\u00e0 alla fine infettata ma Claire riuscir\u00e0 a salvarla con un vaccino creato grazie agli appunti della madre Annette Birkin, che verr\u00e0 brutalmente uccisa dal marito, ormai un mostro fuori controllo.\nLeon dovr\u00e0 invece vedersela con Ada Wong, una misteriosa donna che racconta di trovarsi a Raccoon City solo per cercare il fidanzato scomparso, ma che in verit\u00e0 \u00e8 stata inviata per recuperare un campione di virus G. Ben presto i due iniziano a provare reciproci sentimenti e lei nel frattempo riuscir\u00e0 ad ottenere il campione di virus G che cercava contenuto in un ciondolo che Sherry portava al collo, ma ci\u00f2 la render\u00e0 un bersaglio del Tyrant T-103. Ada apparentemente muore durante uno scontro con il Tyrant.\nClaire e Leon riusciranno a sconfiggere il mostro e a fuggire da Raccoon City, facendo saltare in aria il complesso di ricerca sotterraneo segreto della Umbrella e portando con loro Sherry. Dopo un'intensa battaglia a bordo di un treno contro l'ultima aberrante forma mutata di William Birkin, i due procederanno per la loro strada: Claire riprender\u00e0 a cercare suo fratello mentre Leon decider\u00e0 di mettere al sicuro Sherry e continuare a combattere contro l'Umbrella.\nModalit\u00e0 di gioco.\nAll'inizio di \"Resident Evil 2\" il giocatore pu\u00f2 scegliere il personaggio giocante, con cui iniziare l'avventura, optando tra Leon Scott Kennedy e Claire Redfield; questa scelta influenza alcuni eventi nel corso della trama, oltre che ad alterare diversi elementi del gameplay stesso, come le armi a disposizione.\nCome il capitolo precedente, \"Resident Evil 2\" \u00e8 un videogioco con una progressione a scenari: il personaggio giocante si muove in una determinata porzione di mondo di gioco, con cui pu\u00f2 interagire, per poi spostarsi, tramite delle porte o condotti oppure tunnel, alla porzione di mondo successiva. Il metodo tecnologico con cui questi scenari si presentano \u00e8 detto prerenderizzazione e sta ad indicare che tali spazi sono formati da immagini e sfondi fermi, statici, che non reagiscono direttamente alle azioni di gioco; gli unici elementi attualmente elaborati in tempo reale, e capaci di muoversi e interagire negli spazi, sono i personaggi (giocanti e non) oltre che ai modelli di oggetti recuperabili dal giocatore. L'andamento del gioco viene reso possibile grazie ad un sistema ad inquadratura fissa (detta anche: \"a volo d'uccello\") che varia unicamente di volta in volta al cambio di porzione di mondo nella quale il giocatore si muove.\n\"Resident Evil 2\" fa dell'esplorazione, e del recupero di oggetti-chiave, uno dei cardini del suo gameplay: il giocatore \u00e8 spronato a muoversi con cautela nelle diverse ambientazioni, spostandosi di scenario in scenario, alla ricerca di soluzioni per progredire nel gioco, risolvendo diversi enigmi. Nel corso dell'avventura, per\u00f2, il giocatore incorre inevitabilmente in scontri diretti con nemici, da semplici zombi a mostri pi\u00f9 forti, e pu\u00f2 equipaggiarsi con un'arma e delle munizioni per difendersi; quando il gioco \u00e8 attivo non \u00e8 presente alcun HUD, tuttavia quest'ultimo \u00e8 in realt\u00e0 accessibile interrompendo l'azione e aprendo una schermata di stato che permette di visionare importanti informazioni: accanto all'immagine del personaggio comprare infatti un elettrocardiogramma che mostra la sua salute con colori dal verde, al giallo, fino al rosso, oltre che ad evidenziare l'arma attualmente equipaggiata e l'inventario che contiene gli oggetti recuperati e trasportati. All'interno dell'inventario \u00e8 anche possibile esaminare ogni oggetto trasportato, ricevendo cos\u00ec un'utile descrizione di quest'ultimo, e combinare quando possibile diversi oggetti tra loro allo scopo di creare un prodotto unico. Nella schermata di stato \u00e8 inoltre possibile visionare una mappa dell'ambiente circostante, oltre che consultare file riguardanti l'approfondimento della trama, raccolti nel corso del gioco.\nL'inventario ha una capacit\u00e0 di trasporto limitata, ma il giocatore pu\u00f2 gestire il proprio spazio grazie a dei bauli universali, dislocati in tutto il mondo di gioco, con cui riporre o scambiare oggetti.\nSe durante il corso del gioco il personaggio perde troppa salute rischia di morire e di generare un game over; tuttavia \u00e8 possibile recuperare salute grazie all'uso di una pianta medicinale, che pu\u00f2 essere recuperata e combinata con altre del suo tipo per creare miscele pi\u00f9 potenti, oppure grazie all'uso di una speciale bomboletta spray medica.\nIn alcuni luoghi specifici, detti \"safe rooms\" (stanze sicure), il giocatore pu\u00f2 salvare la partita grazie all'uso di una macchina per scrivere; tuttavia per salvare \u00e8 necessario anche disporre di nastri di inchiostro, la cui quantit\u00e0 a disposizione viene numericamente consumata ogni volta che si salva, e i quali vanno recuperati e riposti nell'inventario durante il corso dell'avventura.\nSviluppo.\nShinji Mikami e Resident Evil 1.5.\nLo sviluppo di \"Resident Evil 2\" inizi\u00f2 gi\u00e0 un mese dopo il completamento del suo predecessore e il primo filmato di gioco venne mostrato ad un evento della rivista giapponese \"V Jump\" nel luglio 1996. Questa versione venne denominata \"Resident Evil 1.5\" (\"Biohazard 1.5\" in Giappone) da Shinji Mikami, differiva notevolmente da quella che sarebbe stata la versione finale nello scenario e nella presentazione. Tuttavia, l'ambientazione alla base della sua trama era gi\u00e0 quella di \"Resident Evil 2\", caratterizzata proprio da un'epidemia di zombi a Raccoon City, due mesi dopo gli eventi del primo gioco. In questa versione della storia, tuttavia, la Umbrella Corporation era gi\u00e0 stata chiusa a causa dei loro esperimenti illegali. Il team di sviluppo ha cercato di mantenere il livello di paura del gioco originale, quindi introdusse nella narrazione due nuovi personaggi che non avevano mai avuto coinvolgimenti in situazioni terrificanti: Leon Scott Kennedy, in gran parte identico al suo personaggio nella versione finale, ed \"Elza Walker\", una studentessa motociclista in vacanza a Raccoon City, la sua citt\u00e0 natale. A differenza della versione finale, per\u00f2, i percorsi di Leon ed Elza non si sarebbero intrecciati e ogni personaggio giocante avrebbe avuto due partner di supporto. Leon avrebbe ricevuto aiuto dal compagno poliziotto Marvin Branagh e una ricercatrice di nome Linda (in seguito diventata Ada Wong), mentre Elza sarebbe stata aiutata da Sherry Birkin e da un uomo di nome John (in seguito diventato Robert Kendo).\nFonti di ispirazione per i character designers Isao Ohishi e Ryoji Shimogama arrivarono dalla realt\u00e0. Ad esempio, Ohishi concep\u00ec il nome \"Leon\" in riferimento al suo cane di sant'Uberto, mentre il personaggio di Annette Birkin venne modellato seguendo i lineamenti dell'attrice Jodie Foster. Il dipartimento di polizia in cui \"Resident Evil 1.5\" si ambientava aveva un design pi\u00f9 moderno e realistico ed era pi\u00f9 piccolo della versione finale vista in \"Resident Evil 2\". C'erano pi\u00f9 incontri con i poliziotti sopravvissuti nella centrale, come ad esempio un ufficiale superiore di Leon chiamato Roy. Il numero di poligoni utilizzati per i modelli dei nemici era di gran lunga inferiore a quello nella versione finale e questo ha permesso che molti zombi potessero essere visualizzati sullo schermo, in modo da spingere ulteriormente la paura nel giocatore.\nLo sviluppo passa a Kamiya: nasce Resident Evil 2.\nLo sviluppo venne portato avanti da un gruppo di 40-50 persone, che in seguito sarebbero divenute parte del famigerato \"Capcom Production Studio 4\". La direzione dello sviluppo pass\u00f2 ad Hideki Kamiya che guid\u00f2, inizialmente insieme a Mikami, il team composto sia da nuovi dipendenti Capcom sia dalla met\u00e0 degli sviluppatori che lavorarono al primo \"Resident Evil\". Mikami ebbe spesso disaccordi creativi con Kamiya, cerc\u00f2 di influenzare la squadra con la sua visione del progetto, ma alla fine decise di ritirarsi dalla direzione per il ruolo di produttore, visionando la qualit\u00e0 del gioco e il procedere dello sviluppo una volta al mese. Secondo le aspettative di Mikami, il gioco avrebbe dovuto essere pronto tre mesi prima di maggio 1997 \u2013 data di uscita prevista. A quel punto, per\u00f2, Resident Evil 1.5 venne scartato seppure completo al 60-80%; Mikami spieg\u00f2 che il gioco non avrebbe raggiunto la qualit\u00e0 desiderata nel tempo previsto, e in particolare non vide di buon occhio il gameplay, definendolo \u00abnoioso e monotono\u00bb.\nCon la storia di Resident Evil 1.5, Mikami aveva intenzione di terminare la serie, ma venne criticato da Yoshiki Okamoto, che invece voleva proporre la creazione di un universo immaginario che avrebbe trasformato Resident Evil in una serie con pi\u00f9 capitoli, in cui potevano essere raccontate storie slegate tra loro ma con elementi comuni. Il team per\u00f2 non riusciva nel trovare uno sbocco narrativo efficace per la trama, dunque Okamoto decise di rivolgersi allo sceneggiatore professionista Noboru Sugimura, entusiasta della storia vista nel primo capitolo. Sugimura venne inizialmente consultato in via non ufficiale, ma Okamoto rimase colpito dalla facilit\u00e0 con cui lo scrittore si avvicin\u00f2 alle soluzioni dei problemi che affliggevano la sceneggiatura, e presto gli chiese di realizzare l'intera trama per Resident Evil 2. Una modifica fondamentale alla storia era la rielaborazione di Elza Walker, destinata a trasformarsi in Claire Redfield, al fine di introdurre un collegamento con la trama del primo capitolo \u2013 Claire doveva essere la sorella di Chris. Per adempiere ai piani di vendita di Capcom, ovvero il raggiungimento di due milioni di copie vendute, il game director Kamiya cerc\u00f2 di dare al gioco un'impostazione pi\u00f9 hollywoodiana. I progettisti ricostruirono il gioco da zero per adattarsi alle modifiche e i programmatori e gli altri membri restanti della squadra si occuparono di lavorare a \"Resident Evil: Director's Cut\", che venne fornito di una demo della versione definitiva di \"Resident Evil 2\", anche per scusarsi con i giocatori dell'uscita posticipata.\nPochi elementi di \"Resident Evil 1.5\" sarebbero stati riciclati, mentre le principali localit\u00e0 della versione finale vennero rielaborate con un aspetto pi\u00f9 stravagante e artistico, sulla base di fotografie scattate agli interni di edifici in stile occidentale di alcune citt\u00e0 giapponesi. Questi ambienti vennero creati con un programma software chiamato \"O2\", e ogni sfondo necessitava dalle due alle tre settimane per la realizzazione. Il numero massimo di zombi visualizzabile sullo schermo in una sola volta venne limitato a sette, rendendo possibile utilizzare 450 poligoni per i modelli relativamente dettagliati di Leon e Claire. Le voci dei personaggi di \"Resident Evil 2\" sono state registrate prima del completamento delle scene video, con ognuno degli attori selezionati tra una scelta di dieci persone per ruolo. I tempi per lo sviluppo rimasero molto stretti, e per questo il modello di Ada Wong non pot\u00e9 essere completato in tempo, difatti lei \u00e8 l'unico personaggio principale a non apparire in un filmato di gioco.\nDiversi cambiamenti regionali vennero applicati a \"Resident Evil 2\". La versione dell'America del Nord, per esempio, contiene schermate di \"game over\" pi\u00f9 violente, che invece sono state rimosse dalla versione giapponese.\nLa pubblicazione in Giappone venne accompagnata da una costosa campagna di pubblicit\u00e0 televisiva diretta dal regista George A. Romero. Due storici spot vennero registrati, uno di 30 secondi e l'altro di 15, e filmati a Los Angeles tra settembre e ottobre 1997; Leon e Claire furono interpretati rispettivamente da Brad Renfro e Adrienne Frantz e la produzione cost\u00f2 la notevole cifra di 1,5 milioni di dollari; motivo per cui Capcom decise che non avrebbe mai pi\u00f9 azzardato una tale \"impresa\" con attori \"reali\".\nColonna sonora.\nLa musica di Resident Evil 2 \u00e8 stata composta da Masami Ueda, Shusaku Uchiyama e Syun Nishigaki; l'obiettivo della colonna sonora era quello di trasmettere principalmente \"disperazione\". Nel suo ruolo di principale compositore, Ueda si occupo delle basi musicali, mentre Uchiyama fu responsabile della composizione di musica pi\u00f9 puramente a tema survival horror. Il tema principale della colonna sonora \u00e8 un leitmotiv composto da tre note e compare pi\u00f9 volte durante il corso del gioco, essendo incluso anche in altri pezzi musicali. I vari stili musicali, che spaziano dalla dark ambient alla musica industriale, sono stati creati per rappresentare i diversi ambienti del gioco. Ad esempio, per le strade di Raccoon City sono enfatizzate musiche simil-marcia militare con uso di percussioni, mentre il dipartimento di polizia \u00e8 accompagnato da pesanti suoni di pianoforte. Gli eventi chiave della trama sono supportati con composizioni orchestrali e cinematografiche \u2013 una mossa ispirata dai film blockbuster di successo.\nDue album con la musica del gioco sono usciti rispettivamente nel gennaio e agosto 1998. Il primo, \"Biohazard 2 Original Soundtrack\", \u00e8 la prima pubblicazione e comprende la maggior parte delle composizioni essenziali. Il secondo, \"Biohazard 2 Complete Track\", comprende in gran parte temi musicali di secondo piano, ma offre un medley orchestrale e un secondo CD con effetti sonori e collezioni vocali, oltre che un colloquio con il personale responsabile del suono. Biohazard 2 Original Soundtrack \u00e8 stato pubblicato anche nella versione europea, intitolato \"Resident Evil 2 Original Soundtrack\". Nella versione pubblicata in America del Nord, con lo stesso nome, il tema di apertura \"The Beginning of Story\" contempla quattro tracce individuali. Cinque arrangiamenti orchestrali della musica del gioco sono stati inclusi nella raccolta \"Bio Hazard Orchestra Album\", una registrazione di un concerto dal vivo eseguita dalla New Japan Philharmonic. Il disc jockey giapponese Piston Nishizawa ha creato un remix elettronico con molte delle composizioni, poi uscito nell'album \"Biohazard 2 Remix: Metamorphoses\".\nAccoglienza.\n\"Resident Evil 2\" \u00e8 stato uno dei videogiochi pi\u00f9 acclamati di tutti i tempi, sia dalla critica specializzata che dal pubblico, riuscendo a polarizzare una media di voti pari ad 89/100 su Metacritic e 93,13% su GameRankings. \nRick Sanchez di IGN ha definito \"Resident Evil 2\" \u00abun buon sequel, e un gioco superbo\u00bb, premiando il comprato audio come \u00abil miglior sound design per una console da gioco\u00bb. Anche \"M. Mike\" di GamePro ha apprezzato il comparto audio del gioco, oltre che l'efficiente resa grafica e le atmosfere evocative, giudicando \"Resident Evil 2\" \u00abun sequel che non solo soddisfa le aspettative, ma che le supera con facilit\u00e0\u00bb. \"R. Mac Donald\" di GameSpot ha affermato che con questo secondo capitolo Capcom super\u00f2 s\u00e9 stessa, ammettendo che \u2013 nell'ottica dell'epoca \u2013 \u00abResident Evil 2 sembra pi\u00f9 simile a un prodotto di Hollywood, che dell'industria dei videogiochi\u00bb. Shinji Mikami ha descritto il lavoro di Kamiya, con \"Resident Evil 2\", \u00abil provar a mostrare cosa sia la \"paura\" a modo suo\u00bb e di come il gioco riesca molto bene ad essere anche drammatico e in grado di mostrare i sentimenti dei personaggi coinvolti. \nTra i punti di forza presi in considerazione, del gioco, alcuni hanno elogiato l'introduzione del nemico \"Licker\" definendolo \u00abuno shock\u00bb, dichiarando iconico il primo incontro con quest'ultimo, ammettendo: \u00ab[Dopo aver aperto la porta] ci si rende conto che tutta la musica di sottofondo si \u00e8 fermata. Mentre si procede, \u00e8 udibile solo il rumore sordo dei passi del personaggio giocante, insieme all'inquietante suono del sangue sgocciolante dal soffitto\u00bb. Altra introduzione molto apprezzata in \"Resident Evil 2\" \u00e8 stata quella del nemico \"Tyrant-103\" (noto come \"Mr. X\"), durante lo scenario B, definendolo: \u00ab[Un nemico che] nemmeno i muri possono fermare. Questo mostro salta fuori a sorpresa, durante il gioco, ma la capacit\u00e0 di irrompere buttando gi\u00f9 i muri era qualcosa di nuovo e inatteso a quel tempo\u00bb. \nIn Italia \"Resident Evil 2\" and\u00f2 incontro ad aspre controversie: proprio a causa delle sue qualit\u00e0 \u2013 la realistica rappresentazione dei fatti, la paura in grado di incutere, e la violenza nel combattere gli zombi \u2013 il gioco venne criticato e ne fu chiesto il divieto di vendita nel 1998 \u2013 mettendo a rischio tra l'altro un giro d'affari economico del valore di oltre 12 miliardi di lire, per poi essere temporaneamente bandito nel 1999 in tutto il territorio nazionale, con sequestro delle copie rimaste, poich\u00e9 ritenuto pericoloso e troppo esplicito. Anche la pubblicit\u00e0 televisiva del gioco venne vietata, mentre la Guardia di Finanza si appropri\u00f2 di oltre copie in circa 350 negozi italiani; allo stesso tempo Sony Interactive Entertainment cerc\u00f2 di opporsi al divieto, chiedendo il riesame del decreto di sequestro. Come risultato il gioco torn\u00f2 regolarmente disponibile nei mesi successivi, senza tagli n\u00e9 censure.\nLa vicenda \u00e8 tra le pi\u00f9 palesi delle controversie nei videogiochi in Italia, ed \u00e8 stata definita come \u00abuna storia tipicamente italiana quella della censura sui videogame\u00bb.\nVendite.\nSpinto da una campagna pubblicitaria di 5 milioni di dollari, \"Resident Evil 2\" divenne il videogioco pi\u00f9 venduto in America del Nord nel 1998. Durante il fine settimana a seguito della sua uscita, vendette oltre copie e incass\u00f2 19 milioni di dollari; polverizzando i record di vendita precedentemente stabiliti da \"Final Fantasy VII\" e \"Super Mario 64\".\nNel lungo periodo \"Resident Evil 2\" ha venduto quasi 5 milioni di copie solo su PlayStation, divenendo uno dei giochi pi\u00f9 venduti per la console Sony, e anche a distanza di due decenni rimane uno dei titoli Capcom pi\u00f9 prolifici di sempre. La \"DualShock Version\" del gioco, uscita nel marzo del 1999, riusc\u00ec nel vendere altre copie.\nEredit\u00e0.\nL'eredit\u00e0 che \"Resident Evil 2\" ha lasciato sulla storia dei videogiochi, come protagonista del genere survival horror, degli anni 1990 e della \"Generazione PlayStation\" sono stati essenziali, rendendolo una tra i videogiochi pi\u00f9 importanti mai creati e considerati tra i migliori di sempre. IGN ha classificato, nel 2002, \"Resident Evil 2\" al 5\u00ba posto nella classifica dei 25 migliori titoli per PlayStation di tutti i tempi, mentre lo ha posizionato al 6\u00b0 nella lista dei 10 migliori videogiochi survival horror.\nGrazie all'alto e apprezzato livello di sfida, in molti appassionati si sono dedicati a competizioni di speedrun per completare il gioco interamente nel minor tempo possibile, con un record registrato di 48 minuti e 53 secondi. Altri appassionati invece, utilizzarono l'allora nascente diffusione di Internet, per pubblicare poemi dedicati al gioco e alle situazioni che coinvolgevano scarsit\u00e0 di munizioni, confronti con i nemici oppure pensieri rivolti alla leggenda dello zombi.\nNel 1999 \u00e8 stato scritto un romanzo su \"Resident Evil 2\" intitolato \"La citt\u00e0 dei morti\" dall'autrice S.D. Perry. Pubblicato in Italia nel 2001, \u00e8 il suo terzo libro nella sua serie di romanzi di \"Resident Evil\". La trama segue le vicende di Leon e Claire che tentano di trovare una via di fuga da Raccoon City; con Leon che combatte contro William Birkin mutato, per la maggior parte della storia, e Claire che affronta il Tyrant-103.\nI fumettisti Ted Adams e Kris Oprisko hanno liberamente creato due fumetti sulla trama del gioco, \"Raccoon City - R.I.P.\" e \"A New Chapter of Evil\", entrambi usciti nel primo e secondo numero di \"Resident Evil: The Official Comic Book Magazine\" a marzo e giugno 1998. Un manhua dedicato al gioco \u00e8 stato pubblicato settimanalmente in 60 numeri, dal febbraio 1998 all'aprile 1999, in cantonese, intitolato \"Sh\u0113nghu\u00e0 W\u0113ij\u012b 2\" (\"Crisi Biologica 2\").\nRipubblicazioni e altre versioni.\nLa prima ripubblicazione di \"Resident Evil 2\" \u00e8 stata la \"DualShock Edition\" per PlayStation: come lascia intendere il nome, questa versione del gioco abilita il supporto per le levette analogiche del DualShock, oltre che ad aggiungere la vibrazione del controller, e una nuova modalit\u00e0 di gioco chiamata \"Extreme Battle\".\nA causa dell'enorme impatto, e della grande acclamazione suscitata dal gioco, Capcom, a seguito dell'originale versione per PlayStation, ha deciso di ripubblicare \"Resident Evil 2\" anche su altre piattaforme. Le prime due che ottennero il gioco, furono Nintendo 64 e Microsoft Windows, entrambe nel 1999; sulla console Nintendo il gioco \u00e8 molto simile alla versione originale, tuttavia differisce per una risoluzione grafica maggiore grazie all'Expansion Pack, sebbene sia dotata di una qualit\u00e0 audio pi\u00f9 bassa a causa della pesante compressione dei dati, che si riflette anche nella qualit\u00e0 video delle scene di intermezzo. Come extra, la versione Nintendo 64, includeva anche un metodo di modifica della quantit\u00e0 di violenza e sangue visualizzabile, la capacit\u00e0 di modificare il colore di quest'ultimo, e la lettura \"in-game\" di documenti che approfondivano la trama della serie. La versione Windows era un porting della \"DualShock Edition\" pubblicata su PlayStation, ma con diverse migliorie prestazionali e ottimizzata per Windows 98 \u2013 un revisione nel 2006 ne ha permesso la compatibilit\u00e0 con Windows XP e un'uscita su DVD; successivamente venne pubblicata anche una versione per Dreamcast, prettamente identica alla versione Windows, ma differiva da quest'ultima grazie alla caratteristica unica della console che permetteva, tramite utilizzo dell'accessorio \"Visual Memory Unit\", di visualizzare direttamente le condizioni di salute del personaggio giocante.\nNello stesso periodo, una versione pesantemente alterata del gioco venne pubblicata anche sulla console portatile Tiger Electronics \"Game.com\", tuttavia poco nota e scarsamente diffusa, a causa del mancato successo della console.\nL'ultima ripubblicazione fisica su console risale al 2003, ed \u00e8 quella per Nintendo GameCube. Anche questa versione \u00e8 generalmente identica a quella originale, tuttavia presenta alcune migliorie grafiche \u2013 nota d'eccezione per gli sfondi statici del gioco, di qualit\u00e0 pi\u00f9 bassa rispetto alla versione Dreamcast \u2013 e altre differenze implicano l'inedita possibilit\u00e0 di saltare le scene di intermezzo, e leggeri cambiamenti nell'audio di gioco, ma che non ne influenzano la qualit\u00e0. Curiosamente la versione per GameCube non presenta gli extra disponibili nella versione della precedente console Nintendo. A causa di svariati motivi questa versione \u00e8 nota per essere stata particolarmente bastonata dalla critica specializzata: ad esempio \"Matt Casamassina\" di IGN ha pesantemente criticato la grafica, generalmente troppo datata per il 2003, i controlli male invecchiati, una pessima idea alla base del progetto a differenza del remake uscito nel 2002 del primo capitolo, \"Resident Evil Rebirth\", oltre ad un prezzo di 40 dollari troppo elevato per un semplice port.\n\"Resident Evil 2\" \u00e8 poi stato pubblicato e reso disponibile in digitale tramite download dal PlayStation Network come \"Classico PSOne\", prima in America del Nord, dal 19 novembre 2009, successivamente anche in Europa a partire dal 29 febbraio 2012.\nRemake.\nNonostante le prime idee avessero trovato le basi gi\u00e0 nel 2008, da parte di Jun Takeuchi (produttore di \"Resident Evil 5\"), solo nel 2015, Capcom ha dichiarato di voler ripubblicare una nuova versione di \"Resident Evil 2\", un vero e proprio remake. Sebbene all'inizio si parlasse di una rimasterizzazione, con il tempo si fecero largo informazioni che volevano un'autentica versione ricostruita di \"Resident Evil 2\" come accaduto precedentemente con il primo capitolo su Nintendo Gamecube, \"Resident Evil Rebirth\", e successivamente ripubblicato nel 2008 su Wii e nel 2015 per PlayStation 3, PlayStation 4, Xbox 360, Xbox One, e Microsoft Windows. Hideki Kamiya, game director di Resident Evil 2, rivel\u00f2 di aver cercato di spingere Capcom a creare una nuova versione del gioco per anni, in precedenza, ma senza successo.\nYoshiaki Hirabayashi, produttore del remake di \"Resident Evil 2\", ha rivelato nel 2016 che i lavori procedevano positivamente e che il team si stava impegnando per catturare lo spirito dell'episodio originale, uscito su PlayStation; ha inoltre aggiunto che la retroazione ricevuta da \"Resident Evil 6\", quindi il consenso raccolto, positivo o meno, avrebbe avuto un peso decisionale sulla realizzazione del remake. L'11 giugno 2018, in occasione della conferenza di Sony all'E3 2018, sono stati mostrati trailer e filmati di gioco del suddetto remake, annunciandone l'uscita per PlayStation 4, Xbox One e Windows prevista per il 25 gennaio 2019.\nIl remake \u00e8 stato sviluppato con il RE Engine (lo stesso motore grafico utilizzato per \"\") e ha abbandonato i controlli e la telecamera fissa del titolo originale per adottare un sistema di gioco da sparatutto in terza persona con visuale \"over-the-shoulder\" (dove la telecamera segue il giocatore da dietro la spalla) simile ai capitoli pi\u00f9 recenti della serie."}
{"id": "1734058", "revid": "647919", "url": "https://it.wikipedia.org/wiki?curid=1734058", "title": "Citt\u00e0 di T\u014dky\u014d", "text": ""}
{"id": "1734064", "revid": "339392", "url": "https://it.wikipedia.org/wiki?curid=1734064", "title": "Monarchia inglese", "text": ""}
{"id": "1734065", "revid": "1573940", "url": "https://it.wikipedia.org/wiki?curid=1734065", "title": "Belostomatidae", "text": "I Belostomatidi (Belostomatidae ), sono una famiglia di insetti acquatici Nepomorfi (ordine Rhynchota, sottordine Heteroptera). Per le loro peculiarit\u00e0 morfologiche od etologiche sono noti fra gli anglosassoni con diversi nomi significativi come \"giant water bugs\" (\"cimici d'acqua giganti\"), \"tadpole killers\" (\"uccisori di girini\"), \"electric light bugs\" (\"cimici della luce elettrica\").\nMorfologia.\nSono insetti di grandi dimensioni, con corpo lungo almeno 2,5 cm. Le specie del genere \"Lethocerus\", presenti in America, Asia e Australia, possono raggiungere anche gli 11\u201312\u00a0cm di lunghezza e rappresentano le forme di maggiori dimensioni nell'ambito dell'ordine dei Rhynchota. Il profilo \u00e8 ellittico e leggermente depresso in senso dorso-ventrale e la colorazione \u00e8 poco appariscente, con tonalit\u00e0 brune, pi\u00f9 o meno scure.\nIl capo \u00e8 fornito di ocelli e di grandi occhi. Le antenne sono brevi, composte da quattro articoli e alloggiate in riposo in fossette del cranio situate sotto gli occhi. Il secondo e terzo antennomero presentano dilazioni e prolungamenti utili per la determinazione sistematica. Il rostro \u00e8 breve e robusto.\nIl torace presenta il pronoto suddiviso in due lobi, il mesoscutello ben sviluppato ed il metaepimero prolungato posteriormente fino a ricoprire i primi due o tre sterniti addominali. Le ghiandole odorifere metatoraciche sono presenti solo nelle specie delle sottofamiglie Lethocerinae e Horvathiniinae. Le emielitre hanno la zona sclerificata suddivisa in clavo e corio e la membrana mostra una nervatura fittamente reticolata. Le zampe anteriori sono raptatorie, con femori larghi e robusti; tibie e femori, opponendosi; funzionano come tagliole. Le zampe medie e posteriori sono invece di tipo natatorio, con segmenti appiattiti e portanti frange di setole; i tarsi posteriori sono composti da 2 o 3 segmenti.\nL'addome dei Belostomatidi \u00e8 caratterizzato, come in tutti i Nepoidei, dalla presenza del sifone respiratorio: l'urite VIII forma due lunghi processi appiattiti e retrattili rivestiti da peli. Il sifone arriva alla superficie durante l'immersione e permette il passaggio dell'aria lungo la peluria fino alla base dei processi, in corrispondenza della quale sono presenti i due stigmi addominali.\nBiologia.\nI Belostomatidi sono insetti acquatici e vivono in acque tranquille. Sono attivi e voraci predatori, caratterizzati da una spiccata polifagia. Fra le loro prede rientrano Artropodi, lumache, girini, piccole rane e piccoli Pesci. In America sono stati anche riscontrati danni, da parte di Belostomatidi, nei vivai ittici per la loro attivit\u00e0 predatoria nei confronti degli avannotti.\nL'attivit\u00e0 predatoria si svolge catturando le vittime con le zampe anteriori e iniettandovi con la puntura la saliva tossica, la quale ha un'azione paralizzante ed un effetto necrotizzante sui tessuti interessati. Le occasionali punture sull'uomo risultano essere piuttosto dolorose e provocano l'insorgenza di reazioni allergiche locali.\nDurante le ore notturne possono migrare in volo da un acquitrino ad un altro. Nel corso di queste frequenti migrazioni sono attirati dalla luce artificiale anche in grande numero, soprattutto dai lampioni dell'illuminazione stradale.\nSingolare \u00e8 il meccanismo dell'ovideposizione nella sottofamiglia delle Belostomatinae. Le femmine incollano le uova sul dorso dei maschi, i quali se ne prendono cura fino alla schiusura: la vitalit\u00e0 delle uova richiede scambi gassosi che sono favoriti da un'alternanza fra l'esposizione all'aria e l'immersione, perci\u00f2 i maschi emergono periodicamente per esporre all'aria le uova. Questo comportamento non \u00e8 invece riscontrato nelle Lethocerinae, le cui femmine depongono le uova sulla vegetazione emersa, e nelle Horvathiniinae, il cui meccanismo di ovideposizione non \u00e8 noto.\nEvoluzione.\nI primi esemplari di belostomatidi vissero nell'era Mesozoica: fossili appartenenti ai generi \"Mesonepa\" e \"Scarabaeides\" sono stati ritrovati nel famoso giacimento di Solnhofen in Germania, risalente al Giurassico superiore (circa 150 milioni di anni fa).\nAlimentazione umana.\nI Belostomatidi sono impiegati nell'alimentazione umana in Cina, Giappone, India e in tutto il sudest asiatico, dall'Indocina all'Indonesia. Secondo alcune fonti sarebbero considerati un cibo prelibato. A Rangoon, gli adulti sarebbero catturati attirati dall'illuminazione stradale, cotti sulla brace e mangiati estraendo le parti molli interne come si fa con i Crostacei. In Laos e a Canton si cucinano, invece, bolliti in acqua salata.\nL'impiego come cibo \u00e8 citato, per varie specie di Belostomatidi, anche presso popolazioni nel Messico (\"Abedus\", \"Belostoma\" e \"Lethocerus\") e nel Nordamerica (\"Lethocerus americanus\") e in Congo (\"Belostoma\").\nSistematica.\nLa famiglia comprende circa 140 specie ripartite fra tre sottofamiglie:"}
{"id": "1734068", "revid": "508036", "url": "https://it.wikipedia.org/wiki?curid=1734068", "title": "Ayo Technology", "text": "Ayo Technology \u00e8 il quarto singolo estratto dal terzo album di 50 Cent, \"Curtis\".\nDescrizione.\nLa rivista \"HipHopDX\" ha riportato la notizia che il titolo della canzone \u00e8 stato cambiato per tre volte. Il primo titolo scelto \u00e8 stato \"Ayo Pornography\", in seguito \"Ayo Technology\" ed alla fine \"She Wants It\" (che \u00e8 un verso del brano). Alla fine, il titolo della canzone \u00e8 ritornato ad essere \"Ayo Technology\". Nella canzone figura la partecipazione di Justin Timberlake e Timbaland, ma in molte occasioni Timbaland non \u00e8 stato citato. Nel 2008, la canzone \u00e8 stata nominata ad un Grammy Award come \"migliore canzone rap\".\nNel 2009 la canzone \u00e8 stata oggetto di una cover da parte del cantante belga Milow che l'ha riarrangiata in chiave pop, lasciando solo una chitarra acustica a sostegno della sua voce.\nVideo musicale.\nIl video musicale \u00e8 stato trasmesso per la prima volta su BET il 2 agosto 2007, ed \u00e8 stato girato a Londra. Nel video sia 50 Cent che Justin Timberlake interpretano il ruolo di due agenti segreti infiltrati. La stessa idea sar\u00e0 poi ripresa nel video di Timberlake per \"SexyBack\". Nel video compare anche il produttore Timbaland. La regia del video \u00e8 stata affidata a Joseph Kahn.\nCover di Milow.\nNel 2009 il cantante belga Milow ha realizzato una cover in versione acustica di \"Ayo Technology\" per l'album \"Milow\", da cui \u00e8 stata estratta come primo singolo. Il brano \u00e8 diventato #1 nelle classifiche di molti paesi europei, come Belgio, Paesi Bassi e Svizzera.\nVideo musicale.\nIl videoclip \u00e8 stato diretto da Isaac E. Gozin e presentato in anteprima sui blog di Perez Hilton e di Kanye West il 13 settembre 2008. Nel video il cantante canta il brano, accompagnandosi alla chitarra, davanti ad una ragazza che balla davanti a lui seminuda, in un ambiente completamente scuro. Quando l'illuminazione dell'ambiente aumenta, vengono rivelate altre ragazze intorno a lei, che verso la fine del video circondano il cantante, sdraiandolo a terra e ricoprendolo di miele.\nCover di Katerine.\nNel 2009 la cantante belga Katerine Avgoustakis, vincitrice nel 2005 del programma \"Star Academy\", ha realizzato una cover in versione pop di \"Ayo Technology\" inclusa nella ristampa del suo secondo album \"Overdrive\". La sua versione di \"Ayo Technology\" si \u00e8 piazzata nei primi posti delle classifiche di Polonia e Bulgaria.\nPer il brano \u00e8 stato realizzato un videoclip interamente in bianco e nero."}
{"id": "1734072", "revid": "964", "url": "https://it.wikipedia.org/wiki?curid=1734072", "title": "Deir el-Bahri", "text": ""}
{"id": "1734081", "revid": "647919", "url": "https://it.wikipedia.org/wiki?curid=1734081", "title": "Prefettura di Tokyo", "text": ""}
{"id": "1734082", "revid": "767487", "url": "https://it.wikipedia.org/wiki?curid=1734082", "title": "The Strength/The Sound/The Songs", "text": "The Strength/The Sound/The Songs \u00e8 il primo album del gruppo danese Volbeat pubblicato nel 2005.\nL'album doveva essere pubblicato in tutto il mondo il 1\u00ba novembre 2004 dalla Karmageddon Medi, ma poi fu posticipato di qualche mese.\n\"Another Day, Another Way\", \"Pool of Booze, Booze, Booza\", \"Soulweeper\", \"Danny &amp; Lucy (11 pm)\" e \"Alienized\" erano presenti anche nella demo \"Beat the Meat\" del 2003, \"Something Else Or...\", \"Always. Wu\", \"Caroline #1\" e \"Everything's Still Fine\" erano gi\u00e0 presenti nella demo del 2002 ma vennero ri-registrate.\nDopo un buon numero di vendite e la 18\u00aa posizione della classifica danese al momento dell'uscita, l'album \u00e8 rientrato nelle charts grazie al successo del secondo album \"Rock the Rebel/Metal the Devil\", tanto da sfondare il tetto delle 20.000 copie vendute aggiudicandosi cos\u00ec un disco d'oro quasi tre anni dopo l'uscita."}
{"id": "1734087", "revid": "339392", "url": "https://it.wikipedia.org/wiki?curid=1734087", "title": "Alexsandr Zavarov", "text": ""}
{"id": "1734088", "revid": "674368", "url": "https://it.wikipedia.org/wiki?curid=1734088", "title": "Casin\u00f2 di Campione", "text": "Il Casin\u00f2 Campione d'Italia \u00e8 la pi\u00f9 grande azienda di Campione d'Italia, l\u2019exclave italiana in provincia di Como racchiusa nel Canton Ticino svizzero e situata sulla costa orientale del lago di Lugano.\nIl Casin\u00f2 \u00e8 stato dichiarato fallito il 27 luglio 2018 dal Tribunale di Como. Per dimensioni \u00e8 stata la pi\u00f9 grande casa da gioco d\u2019Europa e proponeva diversi tipi di attrazioni. Il 26 gennaio 2022, il casin\u00f2 \u00e8 stato riaperto dopo tre anni di inattivit\u00e0.\nStoria.\nIl primo Casin\u00f2 Municipale di Campione fu fondato nel 1917, in piena I guerra mondiale, rimase aperto per due anni poi chiuse il 19 luglio 1919.\nRiapr\u00ec definitivamente alcuni anni pi\u00f9 tardi, il 2 marzo 1933. Nel 2013 ha compiuto gli 80 anni di attivit\u00e0.\nSi parl\u00f2 del casin\u00f2 nel 2006 quando il figlio dell'ultimo re d'Italia, Vittorio Emanuele di Savoia, venne accusato di associazione a delinquere per riciclaggio di denaro attraverso la struttura, accusa da cui \u00e8 stato assolto perch\u00e9 \"il fatto non sussiste\", come dichiarato dal gip del Tribunale di Roma.\nIl 9 maggio 2007, nelle immediate vicinanze della prima sede, fu inaugurato il nuovo palazzo. Il progetto venne realizzato dall'architetto svizzero Mario Botta, per un costo d\u2019impresa generale di circa 140 milioni di franchi svizzeri e una spesa complessiva di circa 193 milioni di franchi svizzeri (pari a circa 120 milioni di euro alla data di consegna). La struttura, alta 9 piani per 55.000 m\u00b2, \u00e8 stata costruita negli spazi adiacenti alla vecchia ed \u00e8 ben visibile da tutto il lago sul quale sorge, grazie a sistemi di illuminazione innovativi e originali, dalla colorazione rossa. Appena inaugurato, la critica ha definito la nuova sede un \"ecomostro\" per l\u2019imponente cubatura spigolosa, nonostante la firma illustre.\nNel maggio del 2017 furono festeggiati i primi 10 anni del nuovo palazzo.\nIl 27 luglio 2018 il Casin\u00f2 Municipale \u00e8 stato dichiarato fallito a seguito del dissesto economico. La gestione \u00e8 stata affidata ai curatori fallimentari.\nFallimento e procedimenti giudiziari.\nIl 27 luglio 2018 il Tribunale di Como ha dichiarato fallito il casin\u00f2. La richiesta di fallimento era stata presentata dalla Procura di Como in seguito all'impossibilit\u00e0 da parte del casin\u00f2 di versare le quote dovute al Comune di Campione, unico socio, provocandone il dissesto finanziario. A chiedere il fallimento della casa da gioco \u00e8 stato il pubblico ministero Pasquale Addesso a seguito del debito milionario creatosi con il municipio. Gi\u00e0 al 30 aprile 2018 infatti i debiti ammontavano a \u20ac132 milioni, di cui 42 spettanti al comune di Campione d'Italia.\nGli indizi di un possibile fallimento si erano gi\u00e0 presentati all'inizio dell'anno, con il licenziamento collettivo di 109 dipendenti su 492, decisione definita dal sindaco dell'enclave Roberto Salmoiraghi e dall'Amministratore unico Marco Ambrosini come \"atto dovuto in risposta all'istanza di fallimento chiesta dalla Procura di Como\".\nAl fallimento del casin\u00f2 sono seguiti nel 2018 la dichiarazione di dissesto finanziario del Comune, le dimissioni di quattro Consiglieri e il successivo scioglimento del Consiglio Comunale eletto nel 2017, la nomina di un Organismo Straordinario di Liquidazione e di un commissario prefettizio e l'ulteriore licenziamento collettivo di 86 dei 102 dipendenti in pianta organica del municipio, con disservizi notevoli per la popolazione residente. La decisione \u00e8 stata inizialmente sospesa d'urgenza dal TAR, e infine confermata a giugno del 2019 dal Consiglio di Stato.\nNel dicembre del 2020, la Corte di Cassazione ha revocato la sentenza di fallimento del 2018. La societ\u00e0 ha cos\u00ec potuto presentare una domanda per l'accesso alla procedura di concordato preventivo in continuit\u00e0 aziendale. La proposta di concordato presentata dalla societ\u00e0 prevede la riapertura della Casa da Gioco e la riassunzione di una considerevole parte degli ex dipendenti. \nIl Concordato Preventivo.\nNella primavera del 2021, la societ\u00e0 ha depositato presso il Tribunale di Como domanda piena per l'ammissione alla procedura di concordato preventivo in continuit\u00e0 aziendale. La domanda \u00e8 stata accolta dal Tribunale di Como che ha cos\u00ec ammesso formalmente la societ\u00e0 alla procedura nominando i commissari giudiziali e fissando l'adunanza dei creditori per il voto sulla proposta.\nConseguenze sociali ed economiche.\nA seguito della chiusura della casa di gioco e il licenziamento collettivo dei 482 dipendenti, l'enclave di Campione d'Italia ha visto una drastica diminuzione di turisti attirati dall'esercizio del casin\u00f2, comportando un rapido peggioramento delle condizioni economiche e sociali della popolazione residente nell'exclave Italiano. Conseguentemente al fallimento hanno chiuso la scuola dell'infanzia e un centro degli anziani, portando inoltre a numerose diffide da parte dei dipendenti pubblici al comune per il mancato pagamento degli stipendi e contributi per il funzionamento delle strutture.\nLa riapertura.\nIl 26 gennaio 2022, dopo tre anni e mezzo di chiusura la casa da gioco \u00e8 stata riaperta."}
{"id": "1734091", "revid": "59976", "url": "https://it.wikipedia.org/wiki?curid=1734091", "title": "Nuovo Casin\u00f2 di Campione", "text": ""}
{"id": "1734093", "revid": "287204", "url": "https://it.wikipedia.org/wiki?curid=1734093", "title": "Casino di Campione", "text": ""}
{"id": "1734096", "revid": "287204", "url": "https://it.wikipedia.org/wiki?curid=1734096", "title": "Alniyat", "text": "Alniyat (o Al Niyat) \u00e8 il nome attribuito a due stelle della costellazione dello Scorpione:\nIl nome deriva dall', \"al-niy\u0101\u0163\", che significa \"le arterie\".\nLe due stelle infatti affiancano, una per lato, la famosa stella Antares, che rappresenta il \"cuore\" dello Scorpione."}
{"id": "1734097", "revid": "11694", "url": "https://it.wikipedia.org/wiki?curid=1734097", "title": "Dunsinane", "text": ""}
{"id": "1734103", "revid": "125685724", "url": "https://it.wikipedia.org/wiki?curid=1734103", "title": "Claude Chevalley", "text": "Biografia.\nIl padre di Chevalley era un diplomatico francese e i suoi genitori furono gli autori dell\"Oxford Concise French Dictionary\". Si laure\u00f2 alla \u00c9cole Normale Sup\u00e9rieure nel 1929, dove studi\u00f2 sotto la guida di \u00c9mile Picard. In seguito trascorse un certo periodo di tempo all'Universit\u00e0 di Amburgo, seguendo Emil Artin, e all'Universit\u00e0 di Marburg, seguendo Helmut Hasse. In Germania Chevalley venne a contatto anche con matematici giapponesi, tra i quali Shokichi Iyanaga. Chevalley ricevette il dottorato di ricerca nel 1933 dall'Universit\u00e0 di Parigi per una tesi sulla teoria dei campi di classi.\nQuando scoppi\u00f2 la seconda guerra mondiale, Chevalley era all'Universit\u00e0 di Princeton. Dopo aver lavorato per l'ambasciata francese, si stabil\u00ec negli USA, dapprima a Princeton poi (dopo il 1947) alla Columbia University. Tra suoi studenti americani vi erano Leon Ehrenpreis e Gerhard Hochschild. Durante il suo periodo trascorso negli USA, Chevalley divent\u00f2 cittadino americano e scrisse una parte sostanziale della sua produzione in inglese.\nQuando Chevalley si rivolse per una cattedra alla Sorbonne, le difficolt\u00e0 che incontr\u00f2 furono il soggetto dell'opera polemica del suo amico \"Bourbakista\" Andr\u00e9 Weil, intitolata \"Science Fran\u00e7aise?\" e pubblicata nella \"Nuova Rivista Francese\" (NRF). Chevalley fu il \"professore B\" dell'opera, come confermato nella nota alla ristampa della raccolta di opere di Weil, \"Opere scientifiche, volume II\". Chevalley ottenne infine una posizione all'Universit\u00e0 di Parigi VII nel 1957.\nChevalley ebbe interessi artistici e politici, e fu un membro minore del movimento dei Non-conformisti francesi degli anni '30. La citazione seguente di Pierre Cartier, il coeditore della raccolta delle sue opere, attesta questi interessi:\n\"Chevalley fu un membro di vari gruppi di avanguardia, sia in politica che nelle arti\u2026 I suoi interessi matematici furono la parte fondamentale della sua vita, ma egli non tracci\u00f2 nessun confine tra essi e il resto della sua vita.\"\nOpere.\nNella sua tesi di PhD, Chevalley diede un importante contributo allo sviluppo tecnico della teoria dei campi di classi, eliminando l'uso delle L-funzioni e sostituendolo con un metodo algebrico. In quei tempi l'uso di gruppi di coomologia era implicito, dissimulato dal linguaggio delle algebre centrali semplici. Andr\u00e9 Weil nell'introduzione alla sua opera \"Teoria dei numeri di base\" attribu\u00ec il percorso seguito ad un manoscritto inedito di Chevalley.\nIntorno al 1950, Chevalley scrisse un trattato di tre volumi sui gruppi di Lie. Pochi anni dopo, pubblic\u00f2 l'opera per la quale \u00e8 meglio conosciuto, le sue ricerche su quelli che sono ora noti come gruppi di Chevalley. Questi gruppi costituiscono 9 delle 18 famiglie dei gruppi finiti semplici.\nLa discussione accurata di Chevalley sulle condizioni di integralit\u00e0 nell'algebra di Lie di un gruppo semisemplice permise di astrarre le loro teorie da quelle dei campi reali e complessi. Come conseguenza, possono essere definite analogie sui campi finiti. Questa fu una fase essenziale nell'evoluzione della classificazione dei gruppi finiti semplici. Dopo l'opera di Chevalley, la distinzione tra i \u201cgruppi classici\u201d ai quali si pu\u00f2 attribuire un diagramma di Dynkin, e i gruppi sporadici che non vi rientravano, divenne troppo difficile da essere utile. I cosiddetti gruppi \"twisted\" delle famiglie classiche possono essere inseriti nel quadro.\nIl teorema di Chevalley (chiamato anche teorema di Chevalley-Warning) di solito si riferisce ai risultati ottenuti sulla solubilit\u00e0 delle equazioni su un campo finito. Un altro suo teorema riguarda gli insiemi \u201ccostruibili\u201d nella geometria algebrica, cio\u00e8 quelli che nell'algebra booleana sono generati dagli insiemi aperti e chiusi per la topologia di Zariski. Quest'ultimo teorema afferma che l'immagine di un insieme tramite un morfismo di variet\u00e0 algebriche \u00e8 un insieme dello stesso tipo. I logici chiamerebbero questa un'applicazione del metodo di eliminazione dei quantificatori.\nNegli anni '50, Chevalley tenne a Parigi alcuni \u201cseminari\u201d di grande importanza: il \"S\u00e9minaire Cartan-Chevalley\" dell'anno accademico 1955/6, insieme ad Henri Cartan, e il \"S\u00e9minaire Chevalley\" del 1956/7 e 1957/8. Tali seminari trattavano di argomenti riguardanti i gruppi algebrici, le basi della geometria algebrica ed anche di algebra astratta. Il seminario tenuto da Cartan e Chevalley segn\u00f2 la genesi della teoria degli schemi, ma il suo sviluppo successivo ad opera di Alexander Grothendieck fu cos\u00ec rapido e completo da oscurare le precedenti tracce storiche. L'opera di Grothendieck riassumeva i contributi pi\u00f9 specifici di Serre, Chevalley, Gor\u014d Shimura e altri come Erich K\u00e4hler e Masayoshi Nagata.\nBibliografia scelta.\nLe opere di Chevalley raccolte in 6 volumi furono pubblicate da sua figlia Catherine Chevalley e da Pierre Cartier."}
{"id": "1734106", "revid": "767487", "url": "https://it.wikipedia.org/wiki?curid=1734106", "title": "Mucillagine", "text": "La mucillagine \u00e8 una glicoproteina polare appiccicosa, un esopolisaccaride e un polimero prodotto da molte piante e da alcuni microrganismi.\nSi trova in varie parti di quasi tutte le classi di piante, di solito in percentuali relativamente basse ed \u00e8 frequentemente associata ad altre sostanze, come tannini ed alcaloidi.\nLa mucillagine aiuta le piante a trattenere l'acqua evitandone il disseccamento e rendendole quindi pi\u00f9 resistenti alla siccit\u00e0. Si pensa che svolga un ruolo nella germinazione dei semi e agisca come addensatore della membrana. Tra le fonti principali di mucillagine ricordiamo i cactus (ed altre succulente) e i semi di lino.\nLa mucillagine ha uno scopo unico in alcune piante carnivore. Le piante del genere \"Drosera\", \"Pinguicula\" ed altre possiedono delle foglie ricoperte da ghiandole che secernono mucillagine, che usano come \"carta moschicida\" per catturare gli insetti.\nGli esopolisaccaridi sono i fattori che maggiormente stabilizzano i microaggregati e sono largamente distribuiti nel suolo. Per questo motivo le alghe che producono esopolisaccaridi giocano un ruolo vitale nell'ecologia dei suoli di tutto il mondo. Questa sostanza ricopre, per esempio, la parte esterna della parete cellulare di alghe verdi unicellulari e cianobatteri. Tra le alghe verdi soprattutto, il gruppo Volvocales produce esopolisaccaridi in almeno una parte del loro ciclo vitale.\nFonti vegetali di mucillagine.\nLe seguenti specie vegetali contengono una grande concentrazione del tipo di mucillagine che si trova tipicamente nella maggior parte delle piante:\nAdesiva.\nMucillagine \u00e8 anche un termine che indica un composto adesivo di una soluzione di un prodotto di colla vegetale o gomma vegetale in acqua usato primariamente per incollare la carta, per esempio i francobolli e il risvolto delle buste che, se bagnati, \"attiva\" la colla."}
{"id": "1734107", "revid": "729019", "url": "https://it.wikipedia.org/wiki?curid=1734107", "title": "Sav\u00eblovskaja (linea 9)", "text": "Sav\u00eblovskaja () \u00e8 una stazione della Metropolitana di Mosca situata sulla Linea Serpuchovsko-Timirjazevskaja. Fu inaugurata il 31 dicembre 1988 ed \u00e8 stata il capolinea nord della linea fino alla sua ulteriore estensione nel 1991.\nSi trova a 52 metri di profondit\u00e0 e l'ingresso si trova nella piazza della stazione ferroviaria Savelovskij, da cui prende nome; a causa della sua presenza, la fermata della metropolitana \u00e8 abbastanza frequentata, in quanto fornisce l'interscambio con i treni che si dirigono a nord di Mosca (Russia), incluso l'Aeroporto di Mosca-\u0160eremet'evo.\nIl 30 dicembre 2018 viene aperta anche la stazione omonima posta lungo la linea 11, fungendo cos\u00ec da interscambio tra le due linee."}
{"id": "1734116", "revid": "125558422", "url": "https://it.wikipedia.org/wiki?curid=1734116", "title": "Campionato Primavera (calcio femminile)", "text": "Il Campionato Primavera \u00e8 una competizione giovanile aperta alle formazioni primavera delle societ\u00e0 che prendono parte ai campionati nazionali e regionali di calcio femminile.\nStoria.\n\u00c8 organizzata dal 1999 dal Dipartimento Calcio Femminile della Lega Nazionale Dilettanti, che opera all'interno della Federazione Italiana Giuoco Calcio (FIGC).\nFormula.\nAttualmente, il campionato \u00e8 composto da due fasi: una a carattere regionale ed una a carattere nazionale. Quella regionale \u00e8 sotto l'egida dei singoli comitati regionali, che organizzano i rispettivi tornei ed indicano poi al Dipartimento Nazionale le squadre che hanno diritto a partecipare alla fase nazionale.\nNella fase nazionale, le squadre ammesse vengono divise in gironi (fino ad un massimo di tre squadre) su scala geografica, disputando un pari numero di gare in casa e trasferta. Le vincitrici dei singoli gironi accedono alla fase ad eliminazione diretta, che si disputano in sfide di andata e ritorno a campi invertiti, mentre la finalissima viene giocata in gara unica su campo neutro.\nDalla stagione 2018-2019, con la riforma dei campionati e la conseguente entrata della FIGC, il Campionato Primavera si disputer\u00e0 solamente con 24 squadre appartenenti alla Serie A e Serie B divise in due gironi da 12 squadre ciascuno."}
{"id": "1734118", "revid": "767487", "url": "https://it.wikipedia.org/wiki?curid=1734118", "title": "Gruppo di tipo Lie", "text": "In matematica, un gruppo di tipo Lie \u00e8 solitamente un gruppo finito strettamente correlato al gruppo dei punti razionali di un gruppo algebrico lineare riduttivo con valori in un campo finito. La frase \"gruppo di tipo Lie\" non ha una definizione precisa ampiamente accettata, tuttavia ha una definizione precisa la classe dei gruppi semplici finiti di tipo Lie. Questi ultimi hanno un ruolo chiave nella classificazione dei gruppi semplici finiti. Casi speciali includono i gruppi classici, i gruppi Chevalley, i gruppi di Steinberg, e i gruppi di Suzuki-Ree.\nGruppi classici.\nUn approccio iniziale a questa questione fu la definizione e lo studio dettagliato dei cosiddetti gruppi classici sui campi finiti e non. Fu fatto molto lavoro, dal tempo di Leonard Eugene Dickson al libro di Jean Dieudonn\u00e9. Per esempio Emil Artin studi\u00f2 gli ordini di tali gruppi, ponendo particolare attenzione alla classificazione delle coincidenze.\nI gruppi classici pi\u00f9 importanti sono i gruppi lineari speciali, i gruppi ortogonali, i gruppi simplettici e i gruppi unitari. Vi sono inoltre altri gruppi classici meno importanti ottenuti come sottogruppi derivati o come quozienti rispetto al centro. Questi gruppi si costruiscono su un campo (finito o meno) nello stesso modo in cui sono costruiti sul campo dei numeri reali. Essi corrispondono alle successioni formula_1, formula_2, formula_3, formula_4 dei gruppi di Chevalley e di Steinberg.\nGruppi di Chevalley.\nLa teoria dei cosiddetti gruppi di Chevalley fu chiarita da quella dei gruppi algebrici e dal lavoro di Claude Chevalley della met\u00e0 degli anni 50 sulle algebre di Lie, per mezzo delle quali il concetto di \"gruppo di Chevalley\" fu definito. Chevalley costru\u00ec una base di Chevalley (una specie di forma integrale) per tutte le algebre di Lie semplici e complesse (o piuttosto delle loro algebre universali), che pu\u00f2 essere usata per definire i corrispondenti gruppi algebrici sugli interi. In particolare, egli poteva prendere gli elementi di tali gruppi in ogni campo finito. Per le algebre di Lie formula_1, formula_2, formula_3, formula_8 ci\u00f2 dava i gruppi classici pi\u00f9 noti, ma questa costruzione dava anche i gruppi associati alle algebre eccezionali di Lie formula_9, formula_10, formula_11, formula_12 e formula_13. (Alcuni di questi gruppi erano gi\u00e0 stati costruiti da Dickson.)\nGruppi di Steinberg.\nLa costruzione di Chevalley non forn\u00ec tutti i gruppi classici conosciuti: non comprendeva i gruppi unitari e i gruppi ortogonali non frazionati. Robert Steinberg trov\u00f2 una variazione della costruzione di Chevalley che diede questi gruppi e poche nuove famiglie. Questa costruzione generalizza la costruzione usuale del gruppo unitario dal gruppo lineare generale.\nIl gruppo unitario si presenta come segue: il gruppo lineare generale sui numeri complessi ha un \"automorfismo a diagramma\", dato invertendo il diagramma di Dynkin formula_1, e un \"automorfismo di campo\" ottenuto considerando la coniugazione complessa, che commuta. Il gruppo unitario \u00e8 il gruppo di punti fissi del prodotto di questi due automorfismi.\nAllo stesso modo, molti gruppi di Chevalley hanno automorfismi di diagramma indotti da automorfismi dei loro diagrammi di Dynkin e automorfismi di campo indotti da automorfismi di un campo finito. Analogamente al caso unitario, Steinberg costru\u00ec famiglie di gruppi prendendo punti fissi di un prodotto di un diagramma e un automorfismo di campo.\nCi\u00f2 diede:\nI gruppi di tipo \"3D4\" non hanno analoghi sui reali, poich\u00e9 i numeri complessi non hanno automorfismi di ordine 3. Le simmetrie del diagramma formula_18 danno anche origine alla trialit\u00e0.\nGruppi di Suzuki-Ree.\nIntorno al 1960, Michio Suzuki provoc\u00f2 scalpore per aver trovato una nuova successione di gruppi che, a prima vista, sembravano non correlati ai gruppi algebrici conosciuti. Ree sapeva che il gruppo algebrico formula_20 aveva un automorfismo \"extra\" di caratteristica 2, il cui quadrato era l'automorfismo di Frobenius. Aveva inoltre osservato che se un campo finito di caratteristica 2 ha anche un automorfismo il cui quadrato era la mappa di Frobenius, allora un analogo della costruzione di Steinberg dava i gruppi di Suzuki. I campi con tale automorfismo sono quelli di ordine 22\"n\"+1 e i gruppi corrispondenti sono i gruppi di Suzuki\n(A rigor di termini, il gruppo \"Suz(2)\" non \u00e8 considerato come un gruppo di Suzuki poich\u00e9 non \u00e8 semplice: \u00e8 il gruppo di Frobenius di ordine 20). Ree fu capace di trovare 2 nuove famiglie simili\ne \ndi gruppi semplici usando il fatto che formula_12 e formula_13 hanno automorfismi extra di caratteristica 2 e 3. Il pi\u00f9 piccolo gruppo 2\"F\"4(2) del tipo 2\"F\"4 non \u00e8 semplice, ma possiede un sottogruppo semplice di indice 2, chiamato gruppo di Tits (dal matematico Jacques Tits). Il pi\u00f9 piccolo gruppo 2\"G\"2(3) di tipo 2\"G\"2 non \u00e8 semplice, ma possiede un sottogruppo semplice normale di indice 3, isomorfico a \"SL\"2(8). Nella classificazione dei gruppi semplici finiti, i gruppi di Ree\nsono quelli la cui struttura \u00e8 pi\u00f9 difficile da definire esplicitamente con precisione . Questi gruppi giocarono anche un ruolo nella scoperta del primo gruppo sporadico moderno.Possiedono centralizzatori di involuzione della forma \"Z\"/2\"Z\"\u00a0\u00d7\u00a0\"PSL\"2(\"q\") per \"q\" = 3\"n\" e dalla ricerca di gruppi con un centralizzatore di involuzione della forma similare \"Z\"/2\"Z\"\u00a0\u00d7\u00a0\"PSL\"2(5),\nJanko trov\u00f2 il gruppo sporadico formula_23.\nRelazioni con gruppi finiti semplici.\nI gruppi finiti di tipo Lie furono tra i primi gruppi a essere considerati in matematica, dopo i gruppi ciclici, simmetrici e alternanti. Il loro studio inizi\u00f2 con il teorema di Camille Jordan per cui il gruppo lineare speciale proiettivo \"PSL\"2(\"q\") \u00e8 semplice per \"q\u2260 2,3\". Questo teorema generalizza i gruppi proiettivi di dimensioni maggiori e d\u00e0 un'importante famiglia infinita \"PSL\"n(\"q\") di gruppi semplici finiti. Altri gruppi classici furono studiati da Leonard Dickson all'inizio del XX secolo. Negli anni 50 Claude Chevalley si rese conto che dopo una riformulazione appropriata, molti teoremi tipo sui gruppi semisemplici di Lie, ammettono analoghi per gruppi algebrici su un campo arbitrario k, portando a costruzioni di ci\u00f2 che ora \u00e8 chiamato \"gruppo di Chevalley\". \nInoltre, come nel caso dei gruppi di Lie semplici e compatti, i gruppi corrispondenti si rivelarono essere quasi semplici come i gruppi astratti (\"teorema della semplicit\u00e0 di Tits\"). Nonostante fosse noto sin dal XIX secolo che esistevano altri gruppi semplici finiti(per esempio i gruppi di Mathieu), si arriv\u00f2 gradualmente alla convinzione che quasi tutti i gruppi finiti semplici potevano essere valutati attraverso appropriate estensioni della costruzione di Chevalley, insieme ai gruppi alternanti e ciclici. Tuttavia le eccezioni, i gruppi sporadici, condividono molte propriet\u00e0 con i gruppi finiti del tipo di Lie e, in particolare, possono essere costruiti e caratterizzati basandosi sulla loro \"geometria\" nel senso di Tits.\nLa convinzione \u00e8 ora diventata un teorema. Un'analisi della lista dei gruppi semplici finiti mostra che i gruppi di tipo Lie su un campo finito includono tutti i gruppi finiti semplici diversi dai gruppi ciclici, i gruppi alternanti, i gruppi di Tits e i 26 gruppi sporadici semplici.\nPiccoli gruppi di tipo Lie.\nMolti dei pi\u00f9 piccoli gruppi nelle famiglie sopra citate possiedono propriet\u00e0 speciali non condivise dalla maggior parte degli altri gruppi della famiglia.\nPer una lista completa di queste eccezioni vedi quella lista dei gruppi finiti semplici. Molte di queste propriet\u00e0 speciali sono correlate a certi gruppi sporadici semplici. L'esistenza di questi \u201cpiccoli\u201d fenomeni non \u00e8 propriamente un argomento \u201cbanale\u201d; se ne trovano riscontri altrove, per esempio nella teoria della omotopia.\nI gruppi alternanti qualche volta si comportano come se fossero gruppi di tipo Lie sul campo con un elemento. Alcuni dei gruppi alternanti piccoli possiedono propriet\u00e0 eccezionali. I gruppi alternanti hanno di solito automorfismo esterno di gruppo di ordine 2, ma il gruppo alternante su 6 punti ha un automorfismo esterno di gruppo di ordine 4. I gruppi alternanti di solito hanno un moltiplicatore di Schur di ordine 2, ma quelli su 6 o 7 punti hanno un moltiplicatore di Schur di ordine 6.\nProblemi di notazione.\nSfortunatamente non esiste una notazione standard per i gruppi finiti del tipo Lie, e la letteratura contiene dozzine di sistemi incompatibili e confusi di loro denominazioni, qualcuno dei quali potrebbe difficilmente essere peggiore, essendo stati specificatamente designati a confondere i nuovi arrivati.\nRiferimenti.\nUn riferimento classico \u00e8 \nI gruppi classici sono descritti in \nLeonard Dickson studia gruppi di tipo G2 in"}
{"id": "1734122", "revid": "729019", "url": "https://it.wikipedia.org/wiki?curid=1734122", "title": "Mendeleevskaja", "text": "Mendeleevskaja () \u00e8 una stazione della Metropolitana di Mosca, situata sulla Linea Serpuchovsko-Timirjazevskaja. Fu inaugurata il 31 dicembre 1988, come estensione nord della linea. La stazione \u00e8 dedicata allo scienziato russo Dmitrij Ivanovi\u010d Mendeleev.\nSi trova a 48,5 metri di profondit\u00e0 e costituisce un punto di interscambio con la stazione Novoslobodskaja della Linea Kol'cevaja."}
{"id": "1734133", "revid": "486946", "url": "https://it.wikipedia.org/wiki?curid=1734133", "title": "47,XYY", "text": ""}
{"id": "1734136", "revid": "75421", "url": "https://it.wikipedia.org/wiki?curid=1734136", "title": "Fastcore", "text": ""}
{"id": "1734139", "revid": "21880", "url": "https://it.wikipedia.org/wiki?curid=1734139", "title": "Topo ballerino", "text": ""}
{"id": "1734143", "revid": "156341", "url": "https://it.wikipedia.org/wiki?curid=1734143", "title": "Serie A 1971 (calcio femminile)", "text": "Ledizione 1971 del campionato italiano di calcio femminile F.F.I.G.C. vide la vittoria del Brevetti Gabbiani Piacenza.\nLedizione 1971 del campionato italiano di calcio femminile F.I.C.F. vide la vittoria del Real Juventus.\nCampionato F.F.I.G.C..\nA calendario gi\u00e0 compilato l'A.C.F. Ambrosiana SNIA di Varedo si \u00e8 ritirata dal campionato e al suo posto \u00e8 stata inserita l'A.C.F. Audax Laziale di Roma (la prima giornata questa gara non \u00e8 stata disputata, ma recuperata solo in seguito).\nClassifica finale.\nLegenda:\nNote:\nCampionato F.I.C.F..\nGirone Nord.\nClassifica finale.\nLegenda:\nNote:\nCapocannoniere.\nElisabetta Vignotto, , 51 reti.\nSquadra campione.\nAltre calciatrici:\nGirone Sicilia orientale.\nClassifica finale.\nLegenda:\nNote:"}
{"id": "1734151", "revid": "1745361", "url": "https://it.wikipedia.org/wiki?curid=1734151", "title": "Ferea", "text": "Nella mitologia greca, Ferea (\u03a6\u03b5\u03c1\u03b1\u03af\u03b1) era uno degli appellativi o dei soprannomi della dea greca Ecate, considerata secondo alcune leggende figlia di Ferea.\nIl dato \u00e8 riportato da Giovanni Tzetzes, \"Scoli a Licofrone\", 1180.\nNella mitologia.\nSecondo una leggenda, Ferea era una figlia di Eolo, il figlio di Elleno, la quale era stata amata da Zeus ed era rimasta incinta di una bambina, la dea Ecate. Tuttavia alla sua nascita, la giovane rifiut\u00f2 di allevare la neonata e la abbandon\u00f2 in fasce presso un crocicchio; qui fu intravista da un pastore di Fere, il quale raccolse la piccola e l'allev\u00f2 come se fosse sua figlia."}
{"id": "1734153", "revid": "1538224", "url": "https://it.wikipedia.org/wiki?curid=1734153", "title": "In caduta libera", "text": "In caduta libera \u00e8 il secondo album in studio del gruppo musicale e cabarettistico italiano I Gatti di Vicolo Miracoli, pubblicato nel 1975 da CBS.\nDescrizione.\nL'album \u00e8 il primo inciso dalla formazione a quattro che contempla Jerry Cal\u00e0, Nini Salerno, Franco Oppini, Umberto Smaila, dopo la fuoriuscita di Gianandrea Gazzola e Spray Mallaby. Nell'album appaiono tuttavia ancora nuove tracce scritte da Smaila assieme a Gazzola, unitamente ad altre composte da Smaila e Salerno - che inizia a comparire come autore da questo album in poi - o Arturo Corso e una canzone composta assieme a Franco Califano. Il brano \"Quanto vale un uomo\", qui accreditato a Nini Salerno e Umberto Smaila, \u00e8 in realt\u00e0 il brano \"2 Milioni di marchi\", gi\u00e0 pubblicato nel precedente LP \"I Gatti di Vicolo Miracoli\", dove per\u00f2 veniva accreditato a Gazzola e Smaila.\nL'album \u00e8 stato prodotto da Arturo Zitelli e Achille Manzotti, gli arrangiamenti e la direzione d'orchestra sono di Renato Angiolini, mentre le note di copertina sono state scritte da Maurizio Costanzo.\nIl disco, pubblicato da CBS nel 1975 con numero di catalogo 69233, \u00e8 stato ristampato in edizione economica da Record Bazaar nel 1978 con numero di catalogo RB 190.\nNel 1977 il brano \"In caduta libera\" \u00e8 stato pubblicato come retro del singolo \"Una citt\u00e0\", sigla della trasmissione televisiva \"Gioco citt\u00e0\", che li vedeva ospiti."}
{"id": "1734157", "revid": "767487", "url": "https://it.wikipedia.org/wiki?curid=1734157", "title": "Lothar Kurbjuweit", "text": "Carriera.\nGiocatore.\nClub.\nInizi\u00f2 la carriera nel 1965 nello Stahl Riesa. Nel 1970 venne prelevato dal Carl Zeiss Jena con cui giocher\u00e0 fino alla fine della carriera, nel 1983, vincendo in tutto tre FDGB Pokal.\nNazionale.\nCon la gioc\u00f2 59 presenze, pi\u00f9 altre sette non ufficiali, impreziosite da 3 reti, pi\u00f9 un'altra segnata in una partita non ufficiale. Partecip\u00f2 ai Giochi olimpici di e e al .\nAllenatore.\nAppese le scarpette al chiodo, Kurbjuweit allen\u00f2 il Carl Zeiss Jena dal 1984 al 1989, il Rot-Weiss Erfurt dal 1989 al 1992 e il VfB P\u00f6\u00dfneck in due periodi distinti."}
{"id": "1734158", "revid": "125137917", "url": "https://it.wikipedia.org/wiki?curid=1734158", "title": "Chiesa di San Michele Arcangelo in Matraia", "text": "La chiesa di San Michele Arcangelo in Matraia \u00e8 una chiesa posta in localit\u00e0 Matraia, frazione di Capannori. Di fondazione molto antica, \u00e8 stata molto rimaneggiata nei secoli ma conserva ancora molto dell'originario aspetto romanico. Oltretutto, sorge in una posizione rialzata sulla piana lucchese, dalla quale si possono vedere le varie formazioni collinari e il Serchio.\nStoria.\nLa chiesa di San Michele Arcangelo viene costruita fra il Mille e il Duecento in localit\u00e0 Matraia, una delle numerosissime frazioni che, tempo dopo, si riuniranno sotto il nome di quella pi\u00f9 popolosa, Capannori. Non nasce inizialmente come chiesa a s\u00e9 stante, ma \"in coppia\" con una chiesa pi\u00f9 piccola e antica, San Martino, situata in localit\u00e0 Coviglia, circa duecento metri pi\u00f9 in basso, e risalente forse al IX secolo. Con il passare del tempo, le due chiese proseguono su cammini separati fino al 1348, quando San Martino viene destituita di ogni compito religioso a causa dell'alta mortalit\u00e0 e della profonda povert\u00e0 dei suoi parrocchiani, che passano definitivamente sotto il controllo di San Michele Arcangelo. Nel corso del tempo subisce numerose e radicali modifiche: nel 1680 viene allungata, nell'Ottocento rialzata e nel Novecento la facciata viene rivestita di marmo. La statua di San Michele contenuta all'interno viene presa a modello dalle fonderie Lera di Viareggio e nel 1957 viene realizzata quella ubicata all'esterno della Chiesa, sopra la porta principale. L'opera, fra l'altro, fu eseguita in occasione del primo centenario della Festa del Volto Santo di Matraia del 1957.\nStruttura e opere.\nAll'esterno, la chiesa presenta una facciata a salienti, data dalle tre navate interne, una centrale alta e due laterali pi\u00f9 basse. La facciata in marmo e pietra grigia, come detto, risale ai lavori di inizio Novecento, ed \u00e8 stata realizzata \"in stile\". Lo schema pulito e semplice si rif\u00e0 al tradizionale romanico toscano, cos\u00ec come il coronamento superiore a colonnine. Sono comunque visibili indizi che rivelano la reale antichit\u00e0 dell'edificio, quali i due piccoli oculi in facciata e, ancor meglio, le minuscole monofore sui fianchi della chiesa, tipico esempio di incertezza medievale nel forare i muri. Unico elemento plastico in facciata, come gi\u00e0 detto, \u00e8 la statua di San Michele Arcangelo fusa e l\u00ec posizionata nel 1957. La torre campanaria, a sinistra della facciata, \u00e8 costruita completamente in pietra e risale al 1549. Al suo interno ospita un doppio di quattro campane fuse dalla Fonderia Lera di Borgo Giannotti nel 1947 e intonate in Re3 maggiore. Nel 1983 venne rifusa la campana minore da Enrico Capanni di Castelnovo ne\u2019 Monti (RE).\nAll'interno, la chiesa \u00e8 impostata su una pianta a tre navate ripartite da due colonnati ed \u00e8 arricchita da due altari seicenteschi, una scultura lignea della Madonna con Bambino risalente al Trecento e una tela di Baccio Lomi. Nella chiesa \u00e8 conservato anche il corpo di San Celso, non il famoso martire cristiano ma un santo locale. Sono qui conservate inoltre una statua cinquecentesca della Madonna delle Grazie e una ottocentesca del Volto Santo con i relativi altari, sempre seicenteschi. Al centro dell'abside \u00e8 posta un'altra statua in terracotta smaltata di bianco, opera ottocentesca."}
{"id": "1734159", "revid": "6923", "url": "https://it.wikipedia.org/wiki?curid=1734159", "title": "Gruppo Fiat", "text": "Il Gruppo Fiat, noto anche come Fiat Group, \u00e8 stata la pi\u00f9 grande impresa industriale italiana sino al 31 dicembre 2010 e contemporaneamente una tra le aziende pi\u00f9 antiche dell'industria automobilistica europea. Il quartier generale della societ\u00e0 era a Torino, ma il Gruppo con i suoi 188 stabilimenti, in cui erano occupati pi\u00f9 di 190\u00a0000 dipendenti, era presente in 50 paesi del mondo e intratteneva rapporti commerciali con clienti in oltre 190 nazioni.\nIl core business della societ\u00e0 era focalizzato sul settore automotoristico: nel 2009, ultimo anno fatturato, il Gruppo ha prodotto pi\u00f9 di due milioni di automobili e veicoli commerciali, pi\u00f9 di 100\u00a0000 veicoli industriali e migliaia di macchine per l\u2019agricoltura e le costruzioni, per un fatturato che ha raggiunto i 50,1 miliardi di euro.\nIl 1\u00ba gennaio 2011 \u00e8 avvenuta la riorganizzazione dei settori motoristici con lo scorporo parziale da Fiat Group della produzione di macchine agricole e industriali, cosa che ha portato alla formazione di due nuovi gruppi industriali: Fiat S.p.A. ( della gi\u00e0 esistente Fiat Group con dati fiscali invariati) e Fiat Industrial. Nelle due nuove societ\u00e0 sono state distribuite le attivit\u00e0 fino allora facenti parte ad un'unica capogruppo.\nStoria.\nFondazione della Fabbrica Italiana Automobili Torino.\nL'11 luglio del 1899 a Torino e con capitale di 890.000 lire fu fondata la \"Societ\u00e0 Anonima Fabbrica Italiana di Automobili \u2013 Torino\" per iniziativa, fra gli altri, del conte Biscaretti di Ruffia, del marchese Alfonso Ferrero de Gubernatis Ventimiglia, del conte Emanuele Cacherano di Bricherasio, degli avvocati Cesare Goria-Gatti, Lodovico Scarfiotti e del cavalier Giovanni Agnelli, uniti dalla comune passione per i motori che riuscirono a convincere una trentina di notabili e aristocratici piemontesi a rilevare la \"Ceirano\", una piccola azienda artigianale che aveva realizzato una \"vetturella a motore\" di notevole livello tecnico, per trasformare quell'idea in un'impresa industriale. La notizia della fondazione della nuova azienda automobilistica fu ripresa il giorno dopo dal quotidiano torinese \"La Stampa\" che, fra le altre cose, scriveva in un articolo premonitore che \u00abparecchie ordinazioni sono gi\u00e0 pervenute alla Societ\u00e0 e l'industria sembra destinata ad un grande sviluppo ed a un fiorente avvenire\u00bb.\nQualche mese pi\u00f9 tardi, su suggerimento dello stesso Goria-Gatti, la ragione sociale venne modificata in \"Fabbrica Italiana Automobili Torino\" per dar vita alla sigla FIAT, parola in lingua latina dal benaugurante significato \u00abche sia!\u00bb.\nNel 1900 venne inaugurato il primo stabilimento, in cui lavoravano 35 operai e si producevano 24 vetture l'anno. Nel 1902 Giovanni Agnelli diventa amministratore delegato e arriva la prima affermazione della casa nelle competizioni sportive in una gara locale. L'anno successivo la Fiat viene quotata in Borsa. Dopo la prima automobile, la 4 HP, escono la 8, 10 e 12 HP, la \"24 HP Corsa\", la \"60 HP\" (disponibile anche con sette posti), la \"100 HP\" e la \"130 HP\" capace di raggiungere i 160 chilometri l'ora. Fiat avvia anche la produzione di autocarri, autobus, tram, battelli, motori marini e aeronautici e le esportazioni di automobili raggiungono la Francia, la Gran Bretagna, l'Austria, l'America e l'Australia.\nDurante la prima guerra mondiale.\nNel 1910 nascono sei nuovi modelli, la produzione cresce, si diversifica e l'azienda ha bisogno di nuovi spazi: nel 1916 inizia la costruzione della fabbrica del Lingotto, la pi\u00f9 grande d'Europa per l'epoca, che entrer\u00e0 in funzione nel 1923. In quegli anni Fiat amplia le proprie attivit\u00e0 nel settore siderurgico, \"ferroviario\" e in quello \"elettrico\". Viene aperta una succursale in Russia e presentata la Fiat Zero 12-15 HP, prima vettura di cilindrata ridotta costruita in serie: oltre duemila esemplari. Si moltiplicano, inoltre, le vittorie sportive: oltre al record di velocit\u00e0 stabilito dalla \"S 76\", le auto Fiat trionfano nel Gran Premio d'America e nella 500 Miglia di Indianapolis. La Grande Guerra, per\u00f2, costringe l'azienda a convertire parte della produzione alle esigenze belliche, ma nel \u201919, appena terminato il conflitto, vengono lanciati vari nuovi modelli di autovetture: vengono presentate l'utilitaria 501, la 505, la 510 e il primo trattore, il 702.\nAnni venti.\nNel 1920 Giovanni Agnelli diventa presidente della Fiat e nel 1923 viene inaugurata la fabbrica del Lingotto, in cui compare la linea di montaggio, simbolo dell'avvio della produzione di massa. Nel 1925 la Fiat d\u00e0 vita alla SAVA, societ\u00e0 di credito al consumo, con lo scopo di favorire la vendita rateale delle automobili. Dallo stabilimento del Lingotto la Fiat inizia a sfornare tanti nuovi modelli: dalla \"Super Fiat\", unica vettura con motore 12 cilindri a V costruita dall'azienda, alla \"519\", una sei cilindri di gran lusso. Nel \u201925 \u00e8 la volta della \"509\", poi la \"503\" con la carrozzeria mista in legno e metallo. Nel \u201927 la \"520\" propone la guida a sinistra e nel \u201928, prima al mondo, l'azienda adotta di serie la testa cilindri in alluminio sui motori per auto. Nel 1929 arrivano le utilitarie \"514\" e \"525\" ed esordisce il furgoncino \"1014\", sei ruote e doppia trasmissione. Per tutto il decennio continua l'impegno di Fiat anche negli altri settori: nasce l'autocarro \"505 F\" e il biplano AL, primo aereo civile Fiat che riceve il battesimo dell'aria nel 1922. Importanti anche le novit\u00e0 societarie: nasce l'IFI (Istituto Finanziario Industriale) e nel 1926 viene acquistato il quotidiano \"La Stampa\". Sono attivate le prime iniziative sociali per i dipendenti che vanno dall'assistenza sanitaria alle colonie per le vacanze dei bimbi.\nAnche la produzione di autobus e filobus vede un forte incremento, che porta Fiat alla costituzione di societ\u00e0 di scopo per l'esercizio di reti urbane ed extraurbane come la Societ\u00e0 Trasporti Urbani (STU) di Milano, del 1935 e la Societ\u00e0 Italiana Trasporti Automobilistici (SITA) di Firenze, del 1912.\nAnni trenta.\nNegli anni trenta subiscono un notevole sviluppo tecnologico gli autocarri e i veicoli industriali. Crescono il settore aereo e quello ferroviario. Questo decennio \u00e8 contrassegnato da una forte espansione all'estero: le vetture Fiat sono costruite su licenza in Francia, Spagna e Polonia e iniziano a nascere centri di assistenza e officine in vari paesi del mondo.\nLa spinta internazionale \u00e8 rallentata dall'ascesa di Mussolini ma l'azienda, grazie a una serie di acquisizioni in Italia, riesce a rafforzare la propria struttura industriale. Sul fronte dei prodotti, sono commercializzate altre 15 vetture, alcune delle quali sono pietre miliari nella storia dell'automobilismo: dalla popolare Balilla, alla lussuosa 518, alla 500 Topolino, la pi\u00f9 piccola utilitaria al mondo e la 1100 \u201cmusone\u201d.\nA maggio del 1939 viene inaugurato a Torino l'apertura dello stabilimento Mirafiori, che occupa 22\u00a0000 dipendenti su due turni. Entrano in produzione anche nuovi autocarri come il 621 e il \"634\". Nel 1930, nasce la Littorina, prima automotrice realizzata nel mondo. Nel \u201932 \u00e8 la volta del trattore \"700C\" e nel \u201939 del \"40 Boghetto\", dotato di motore che pu\u00f2 funzionare con carburanti diversi: nafta, petrolio, benzina, metano e alcool. Il decennio si chiude con l'assunzione da parte di Vittorio Valletta dell'incarico di amministratore delegato, ufficio che gestir\u00e0 in solido con il senatore Agnelli fino al 23 febbraio 1943, giorno in cui l'anziano fondatore inizier\u00e0 il suo graduale ritiro dall'azienda, conservando la sola presidenza e inserendo nel consiglio d'amministrazione il nipote Gianni.\nLa ripresa dopo la seconda guerra mondiale.\nCon l'entrata in guerra dell'Italia, la Fiat deve convertire la sua produzione per fini bellici: si riduce drasticamente il numero delle auto costruite, da 53\u00a0000 del '39 a 3.700 del \u201945 e cresce di cinque volte quello dei camion. A cui si aggiungono mezzi corazzati, aeroplani e motori marini. Nel corso del conflitto gli stabilimenti subiscono gravi danni, ma la produzione non si ferma. Per far fronte al difficile momento, la Fiat distribuisce ai dipendenti fino a centomila pasti al giorno e procura scarpe, vestiti e legna da ardere. Nonostante le difficolt\u00e0, l'azienda guarda al futuro: nel 1940 l'autotreno ATR 016 con motore diesel conquista, a 160 chilometri l'ora, il record mondiale di velocit\u00e0 nella categoria. Due anni dopo nasce il trattore 700D a ruote e, nel \u201944, il modello 50 a cingoli. Il prototipo di quest'ultimo si salva dalla requisizione tedesca perch\u00e9 viene nascosto sotto terra, vicino allo stabilimento di Modena. Nell'aprile del '45 arriva la pace. Nello stesso anno muore il senatore Agnelli e Vittorio Valletta diventa presidente. La Fiat riprende l'attivit\u00e0, dagli stabilimenti escono la \"500B\" berlinetta e giardinetta, le rinnovate 1100 e 1500 e la sportiva 1100 S. Continua anche la produzione di nuovi autocarri e autobus, potenti trattori, automotrici, aeroplani e grandi motori navali. I dipendenti sono ormai 71\u00a0000. Gli utili, azzerati dopo il '43, ricominciano a crescere. La Fiat diventa uno degli attori principali della ricostruzione del paese.\nLa ricostruzione e il boom economico.\nNegli anni del miracolo economico italiano, l'industria automobilistica \u00e8 uno dei principali motori di sviluppo: nel 1949 c'\u00e8 una vettura ogni 96 abitanti, che diventa una ogni 11 nel \u201963. In dieci anni (1949-1959) i dipendenti dell'azienda torinese arrivano a 85\u00a0000 e la produzione di automobili cresce di sei volte: da 71\u00a0000 a 425\u00a0000 unit\u00e0 l'anno. Nel 1953 esce la 1400, prima vettura diesel italiana, nel 1955 viene presentata la Fiat 600, utilitaria di cui saranno costruite oltre 4 milioni di unit\u00e0 e due anni dopo sar\u00e0 la volta della nuova 500. Molto ammirate anche le auto ad alte prestazioni, come la 8V che raggiunge i 200 chilometri l'ora e il prototipo a turbina di due anni dopo che sfiora i 250 chilometri orari: una novit\u00e0 assoluta in Europa. Tante le novit\u00e0 anche negli altri settori: nel 1951 entra in servizio il transatlantico Giulio Cesare con motore Fiat e nello stesso anno viene realizzato il primo velivolo militare italiano a reazione, il G 80. Nel \u201956 il caccia tattico G 91 vince il concorso Nato e l'anno successivo viene presentato l'elicottero \"7002\". Fiat comincia a costruire anche macchine movimento terra e aumenta di tredici volte la produzione di trattori: da poco pi\u00f9 di 1.800 a 22.600 esemplari l'anno. Entra in produzione un nuovo modello di camion \"682 N\" che sar\u00e0 fabbricato per un quarto di secolo.\nIl rafforzamento della struttura industriale.\nGli anni cinquanta si chiudono con il raddoppio dello stabilimento torinese di Mirafiori e l'apertura di nuove fabbriche all'estero in Sudafrica, Turchia, Jugoslavia, Argentina e Messico. Il decennio successivo \u00e8 caratterizzato da una forte espansione della Fiat: la produzione annua di vetture passa da 425\u00a0000 a pi\u00f9 di un milione e 700\u00a0000, i trattori e le macchine movimento terra raddoppiano le unit\u00e0 vendute. I camion costruiti triplicano. Raddoppia anche il numero dei dipendenti che in 10 anni arriva a 158\u00a0000. Una crescita ottenuta grazie a tanti modelli di successo: nel 1964 nasce la Fiat 850, seguita dalla 124 e dalla 128, nominate \u201cAuto dell\u2019anno\u201d; la prima nel 1967, la seconda nel 1970. Vengono lanciate la 125 e la Dino coup\u00e9 con motore di derivazione Ferrari. Nel 1966 Gianni Agnelli, nipote del fondatore, diventa presidente della societ\u00e0. Continua l'espansione internazionale dell'azienda: nel \u201966 viene realizzato lo stabilimento russo Vaz, a Togliattigrad, per costruire 660\u00a0000 Ziguli l'anno (una vettura derivata dalla 124). Fiat intanto allarga la presenza anche nel Sud Italia, con la realizzazione degli impianti Cassino, Termoli, Sulmona, Vasto, Bari, Lecce, Brindisi e nel 1970 con lo Stabilimento di Termini Imerese, inizialmente in compartecipazione con la Regione Siciliana.\nLa Fiat diventa una holding.\nAl boom economico segue un periodo caratterizzato da forti tensioni sociali che hanno pesanti ripercussioni anche sull'attivit\u00e0 dell'azienda. Nonostante le difficolt\u00e0 dovute agli scioperi e all'occupazione degli stabilimenti, la Fiat presenta la 127, prima vettura del gruppo a trazione anteriore, e la Lancia propone i modelli Beta, Stratos, Gamma e Delta. Gli stabilimenti di \"Rivalta\" e \"Cassino\" vengono modernizzati con l'introduzione del Robogate, sistema automatizzato per l'assemblaggio inventato da Comau, azienda del gruppo. Nascono anche nuovi complessi in Italia e Brasile.\nLa societ\u00e0 diventa una holding grazie al decentramento gestionale che trasforma Sezioni e Divisioni in Societ\u00e0 autonome: tra queste, \"Fiat Macchine Movimento Terra\", \"Fiat Engineering\", Iveco (nata nel \u201975 dalla fusione di cinque grandi e storiche marche europee) e \"Fiat Auto\", che raggruppa i marchi FIAT, Lancia e Autobianchi. Entrano a far parte del Gruppo anche Ferrari (acquisita al 50 per cento nel \u201969) e Abarth (1971). Si moltiplicano i successi, come il primo volo del Tornado, aereo da caccia coprodotto da Fiat Aviazione, e le vittorie di Lancia e Fiat nel campionato mondiale Marche Rally e di Ferrari nel campionato mondiale di Formula 1. Alla fine degli anni settanta \u00e8 giunto a compimento il processo di riorganizzazione: accanto a \"Fiat Auto\", \"Fiat Ferroviaria\", \"Fiat Avio\", \"Fiat Trattori\" e \"Fiat Veicoli Industriali\" acquistano autonomia altre societ\u00e0 come \"Fiat Engineering\", Comau, \"Teksid\", Magneti Marelli e Telettra.\nL'affermazione a livello internazionale.\nGli anni ottanta si aprono con il lancio di nuove automobili: dopo la Panda nel 1980, nel 1983 a Cape Canaveral, viene presentata la Uno, che nel 1985 adotter\u00e0 il motore Fire 1000; nel 1988 debutta la Tipo, premiata come Auto dell\u2019anno, seguita da altre vetture come la Regata e la Croma e, per gli altri marchi, la Lancia Delta e Thema, la Innocenti Y10, la 164 dall'Alfa Romeo che era stata acquisita nel 1986, la Ferrari Testarossa, oltre a veicoli commerciali come il Fiorino e il Ducato.\nTanti i primati anche negli altri settori: Fiat Ferroviaria costruisce il treno ad alta velocit\u00e0 ETR 450, pi\u00f9 noto come Pendolino, Telettra realizza il pi\u00f9 lungo collegamento mondiale a microonde sul mare, 360 chilometri tra Arabia Saudita e Sudan, e viene prodotto il primo escavatore da 40 tonnellate.\nPer svilupparsi su scala internazionale, il Gruppo investe nell'innovazione, attua un piano di contenimento dei costi e punta su mercati emergenti ad alto potenziale di sviluppo: per questi ultimi viene realizzata la world-car Palio, costruita dapprima in Brasile e poi in Polonia, Turchia, Russia, Marocco e Sudafrica. I nuovi modelli sono tutti pensati per un mercato mondiale: dalla Punto, alla Bravo-Brava, all'Alfa Romeo 156. Nel 1993 anche il prestigioso marchio sportivo Maserati entra nel Gruppo. Nello stesso anno viene avviato il progetto \"Autonomy\", che avr\u00e0 un crescente successo: mira ad agevolare la mobilit\u00e0 dei disabili, attraverso la personalizzazione di automobili secondo le specifiche esigenze.\nNel 1993 si apre lo stabilimento Fiat di Melfi, uno degli stabilimenti pi\u00f9 tecnologici di tutta Italia. Nel 1998 viene commercializzata la nuova Fiat Multipla, poi \u00e8 la volta della Lancia Lybra. Anche Iveco rafforza la posizione a livello europeo con l'introduzione di EuroTech, EuroStar ed \"EuroCargo\" e avvia joint venture in India e Cina per i veicoli leggeri Daily. Attraverso una serie di acquisizioni il Gruppo Fiat conquista la posizione di leadership nel campo dei trattori, delle macchine agricole e per le costruzioni: nel 1999 nasce CNH dall'unione di due costruttori con marchi riconosciuti a livello mondiale, \"New Holland NV\" e \"Case Corporation\". Viene il luglio del 1999, Fiat compie cento anni, ed \u00e8 presente con quasi 900 Societ\u00e0 in 60 Paesi. Conta 221\u00a0000 dipendenti.\nAnni 2000.\nLa crisi.\nIl nuovo millennio \u00e8 segnato da una fase di crisi per il settore dell'automotive. Fiat avvia alcune alleanze strategiche, come quella con General Motors nel 2000, che verr\u00e0 sciolta cinque anni dopo. Per far fronte alle difficolt\u00e0 l'Azienda lancia nuovi modelli: l'Alfa Romeo propone la 147 che l'anno successivo sar\u00e0 eletta \u201cAuto dell\u2019anno\u201d, la Lancia commercializza la Thesis, nuova ammiraglia di lusso, e la Fiat presenta la Stilo. La concorrenza rimane per\u00f2 agguerrita. In compenso per Iveco il 2002 \u00e8 l'anno dello Stralis, che l'anno seguente viene eletto \u201cTruck of the year\u201d, e anche CNH rafforza la propria posizione con la vendita di nuovi prodotti. Ma \u00e8 una fase difficile sul piano economico e finanziario. Il 24 gennaio 2003 muore Gianni Agnelli e a fine febbraio il fratello Umberto assume la presidenza del Gruppo. La svolta arriva: il gruppo decide di concentrarsi sulle attivit\u00e0 auto-motoristiche, cedendo alcuni business non pi\u00f9 strategici, come l\"aviazione\" e le \"assicurazioni\". La gamma di automobili viene rinnovata e arricchita: Fiat Auto procede al restyling di Fiat Punto e commercializza le nuove Alfa 156 e Alfa 166, il monovolume Fiat Idea, la compatta di lusso Lancia Ypsilon, il coup\u00e9 sportivo Alfa GT e la city-car Fiat Panda, che poi sar\u00e0 eletta \u201cAuto dell\u2019anno\u201d 2004. Per i veicoli commerciali \u00e8 la volta del nuovo Scudo, Ferrari presenta la F 430, mentre Maserati si propone con la coup\u00e9 GranSport. Anche CNH \u00e8 molto attiva: tra il 2000 e il 2004, il 97% delle macchine per l'agricoltura e l'85% di quelle movimento terra viene rinnovato. Infine, nasce il motore 1.3 Multijet 16 v, piccolo e compatto turbodiesel che si aggiudicher\u00e0 il titolo di \u201cMotore dell'anno 2005\u201d.\nFiat Group.\nNel 2004 muore Umberto Agnelli. Ai vertici del Gruppo vengono nominati presidente Luca Cordero di Montezemolo, vicepresidente John Elkann ed amministratore delegato Sergio Marchionne, la squadra artefice di una profonda trasformazione culturale del Gruppo. Viene avviato un rigoroso piano di contenimento dei costi, cessioni e di rilancio industriale che permette nel 2005 il ritorno all'utile netto per il Gruppo, che nel frattempo . L'ottimo andamento economico degli ultimi anni viene confermato dai risultati conseguiti nel 2007: il fatturato ha sfiorato i 59 miliardi di euro. Una crescita avvenuta in maniera omogenea tra le varie aree del mondo e tra i vari settori operativi. Tutti, infatti, hanno contribuito con nuovi prodotti e soluzioni: debutta l'Alfa Romeo 159, Lancia per i cento anni dell'azienda presenta la New Ypsilon, mentre da Maranello esce l'innovativa Ferrari 599 GTB Fiorano. Maserati affascina con la coup\u00e9 GranTurismo. Iveco amplia l'offerta con veicoli a bassa emissione, propone il nuovo Daily e il nuovo Stralis. New Holland Agriculture si aggiudica con il trattore T 7000 il titolo di Tractor of the Year 2008. Ma il simbolo e l'emblema della rinascita e dell'affermazione del Gruppo \u00e8 la nuova Fiat 500, lanciata il 4 luglio 2007 ed eletta Auto dell'anno 2008 e World Car Design 2009.\nL'acquisizione di Chrysler.\nIl 2008 \u00e8 stato segnato da una profonda crisi economica che ha avuto la sua origine negli Stati Uniti d'America e si \u00e8 poi diffusa in tutto il mondo. Una delle industrie che maggiormente ha risentito di questo fenomeno \u00e8 stata quella automobilistica. Il 20 gennaio 2009 Fiat Group firma un accordo preliminare con Chrysler Group. Il 10 giugno 2009 le due case automobilistiche comunicano di aver chiuso un'alleanza strategica globale: con questo accordo il gruppo italiano acquisisce il 20% del gruppo americano, con la prospettiva di arrivare al 35% se saranno raggiunti determinati obiettivi, stabiliti dall'intesa; Fiat Group potr\u00e0 salire successivamente fino al 51%, ma non potr\u00e0 ottenere la quota di maggioranza fino a quando i debiti derivanti dai finanziamenti pubblici non saranno interamente rimborsati. Grazie a questa intesa il Gruppo Fiat potr\u00e0 utilizzare le piattaforme Chrysler per i suoi modelli di punta (ad esempio la 300 C), mentre la societ\u00e0 USA potr\u00e0 estendere la propria gamma di prodotti anche a vetture a basso impatto ambientale. Entrambe le case automobilistiche poi sfrutteranno le reti commerciali dell'altra per espandere la propria presenza geografica.\nInoltre nel settembre del 2009 Fiat Group viene riconosciuta leader di sostenibilit\u00e0, ed entra negli indici Dow Jones Sustainability (DJSI) World e Dow Jones Sustainability STOXX, i pi\u00f9 prestigiosi indici borsistici ai quali accedono solo le societ\u00e0 giudicate migliori per la gestione dei propri affari secondo criteri di sostenibilit\u00e0. Gli indici comprendono infatti solo quelle aziende leader sia dal punto di vista economico-finanziario sia da quello sociale e ambientale.\nIl ritorno sul mercato nordamericano.\nIl 2010 segna il ritorno sul mercato America del Nordno del marchio FIAT dopo 27 anni di assenza. Infatti gli ottimi risultati riscontrati in Sud America e l'alleanza con Chrysler Group hanno permesso al Gruppo Fiat l'estensione nel nord America in particolare sul mercato statunitense e messicano. Il modello scelto per il debutto \u00e8 la 500, ribattezzata \"Cinquecento\" per evitare l'assonanza inglese con il modello americano Five Hundred della Ford (\"Five Hundred\" \u00e8 l'esatta traduzione letterale inglese di \"500\"). La versione americana del Cinquino viene prodotta nello stabilimento Chrysler di Toluca de Lerdo, in Messico, per essere poi venduta attraverso la rete del marchio americano nei principali centri urbani del nord america. I motori e le trasmissioni della 500 vengono anch'essi prodotti in Messico, e successivamente saranno adottate anche da altri modelli compatti che introdurranno i vari marchi del Gruppo Chrysler. Laura Soave \u00e8 la responsabile del lancio americano del marchio Fiat, con il compito di pianificare anche il rilancio dell'Alfa Romeo sul mercato americano.\nScissione del Gruppo: Fiat S.p.A. e Fiat Industrial.\nIn Italia, nel gennaio 2010 l'amministratore delegato Sergio Marchionne annuncia l'irrevocabilit\u00e0 della chiusura dello Stabilimento Fiat di Termini Imerese che chiude definitivamente i battenti il 31 dicembre 2011.\nIl 21 aprile 2010, nell'assemblea degli azionisti, John Elkann viene nominato presidente di Fiat Group, succedendo a Luca Cordero di Montezemolo (che rimane nel consiglio di amministrazione del Gruppo).\nNella stessa occasione, Marchionne presenta il piano industriale del Gruppo, relativo al quinquennio 2010-2014: il piano prevede lo scorporo da Fiat Group delle attivit\u00e0 agricole, industriali e powertrain (relative alla sola divisione \"industrial &amp; marine\"), per farle confluire nella nuova Fiat Industrial; contestualmente, per la gestione dei settori auto, componentistica, sistemi di produzione ed editoria, \u00e8 prevista la Fiat S.p.A. Per entrambe le societ\u00e0 nate dalla scissione \u00e8 prevista la quotazione alla Borsa di Milano. Il progetto di scissione del Gruppo viene completato il 1\u00ba gennaio 2011; da questa data, John Elkann diventa presidente di Fiat S.p.A., mentre Marchionne assume le cariche di AD di Fiat S.p.A. e presidente di Fiat Industrial. Si pongono le premesse per il futuro progetto Fiat Chrysler Automobiles.\nI settori.\nLe attivit\u00e0 industriali e produttive del Gruppo Fiat erano organizzate in sei settori operativi.\nFiat Group Automobiles (automobili).\nFiat Group Automobiles (abbreviato in FGA) \u00e8 una societ\u00e0 nata il 1\u00ba febbraio 2007 in sostituzione della precedente \"Fiat Auto S.p.A\" che progetta, produce e vende vetture con i marchi FIAT, Alfa Romeo, Lancia, Fiat Professional e Abarth. Hanno fatto parte di FGA (pur avendo strutture autonome) anche Maserati e Ferrari, case costruttrici di autovetture sportive e di lusso, che si distinguono per esclusivit\u00e0, tecnologia e prestazioni.\nVeicoli industriali.\nIl Gruppo Fiat comprendeva la CNH che opera nel campo dei trattori e delle macchine agricole con i marchi \"Case IH\", \"New Holland\" e \"Steyr\", delle macchine movimento terra con i marchi \"Case\", \"New Holland\" e \"Kobelco\" e fornisce servizi finanziari a supporto dei propri clienti finali e dei concessionari. Inoltre comprendeva anche i veicoli industriali della Iveco insieme alle filiali \"Irisbus\" e i veicoli antincendio e per impieghi speciali con i marchi \"Iveco\", \"Astra\" e \"Magirus\". A seguito dello scorporo del settore industriale, avvenuto il 1\u00ba gennaio 2011, i predetti settori sono confluiti in Fiat Industrial.\nComponenti e sistemi di produzione.\nIl settore dei componenti e sistemi di produzione era costituito da cinque societ\u00e0:\nEditoria e comunicazione.\nIl Gruppo opera nel campo editoriale tramite l'Editrice La Stampa e, nel settore della raccolta pubblicitaria, attraverso Publikompass.\nI settori dismessi.\nFerrovie.\nIl settore ferroviario era presente nel gruppo Fiat dal 1917 con Fiat Ferroviaria che si distinse soprattutto per gli innovativi carrelli pendolanti che permettevano ai convogli ferroviari di avere velocit\u00e0 pi\u00f9 alte anche su linee storiche.\nIl 51% dell'azienda venne ceduto nel 2000 a GEC-Alstom e nell'aprile 2002 venne ceduto anche il rimanente 49%. Dall'agosto 2000 il nome cambi\u00f2 in Alstom Ferroviaria S.p.A.\nAeronautica.\nIl settore aeronautico \u00e8 tra i pi\u00f9 anziani in Fiat: Fiat Avio \u00e8 stata infatti fondata nel 1908 per produrre motori aeronautici, turbine e offrire servizi per motori aerei, oltre a sistemi elettronici ed elettrici e lanciatori spaziali.\nNel 2003 la Fiat, decise di vendere Fiat Avio ad un consorzio formato per il 70% dal fondo americano Carlyle e per il 30% da Finmeccanica. L'azienda poi ha preso il nome di Avio.\nCostruzioni.\nNel 1929 entr\u00f2 a far parte del gruppo Fiat la societ\u00e0 di costruzioni Fiat Impresit. La societ\u00e0 \u00e8 stata conferita nel 1989 in Impregilo.\nSuccessivamente Fiat ebbe una parentesi legata al settore autostradale quando nel 1995 acquist\u00f2 Sfisa e la fece diventare holding del settore autostradale col nome di Siway. L'uscita definitiva di scena avvenne nel 1996 con la vendita ad ASTM S.p.A.\nGrande distribuzione.\nNel 1969 attraverso le societ\u00e0 finanziarie IFIL e IFI, che controllavano la Fiat, venne acquistato il Gruppo Rinascente, che comprendeva i grandi magazzini La Rinascente, i magazzini Upim, i Supermercati Sma e i bricolage Brico Center.\nNel 1997 venne stipulata l'alleanza tecnico-finanziaria con il Gruppo Auchan, il quale rilev\u00f2 tutte le attivit\u00e0 distributive del gruppo Fiat.\nMilitare.\nLe partecipate di Fiat nel settore militare, inquadrate presso Gilardini S.p.A., holding caposettore componenti industriali, e nella relativa subholding settore difesa, Fiat Componenti ed Impianti per l'Energia e l'Industria, erano:\nTutte le partecipazioni sono state dismesse nel 1994. Ad oggi \u00e8 attiva nella produzione di veicoli ad uso militare attraverso Iveco Fiat - Oto Melara Societ\u00e0 Consortile e Iveco Defence Vehicles.\nTelecomunicazioni.\nTelettra, una delle principali imprese italiane di progettazione e produzione di apparati per le telecomunicazioni, entr\u00f2 nell'orbita Fiat nel 1976 e ne usc\u00ec nel 1990, quando - dopo la fallita operazione Telit (in cui Telettra e Italtel avrebbero dovuto fondersi) - venne decisa la cessione ad Alcatel.\nNel 2000 Fiat insieme ad Acea e Telefonica cre\u00f2 l'operatore di telecomunicazioni Atlanet, di cui controllava direttamente e indirettamente (tramite IFIL) il 33%. L'azienda venne poi ceduta nel 2006 a British Telecom che la integr\u00f2 nella sussidiaria italiana Albacom."}
{"id": "1734160", "revid": "339392", "url": "https://it.wikipedia.org/wiki?curid=1734160", "title": "Eduard Malofeyev", "text": ""}
{"id": "1734166", "revid": "1505418", "url": "https://it.wikipedia.org/wiki?curid=1734166", "title": "Michele Cortelazzo", "text": "Biografia.\nFiglio del linguista Manlio Cortelazzo, Michele Cortelazzo si \u00e8 laureato a Padova con Gianfranco Folena nel 1974, iniziando la sua carriera scientifica in Germania, all'Universit\u00e0 del Saarland, alla scuola di Max Pfister. \u00c8 stato poi ricercatore all'Universit\u00e0 degli studi di Padova, professore associato all'Universit\u00e0 degli studi di Trieste e poi di Padova, dove \u00e8 diventato professore ordinario e dove insegna tuttora Linguistica italiana. Ha insegnato anche all'Universit\u00e0 di Innsbruck, all'Universit\u00e0 di Venezia, all'Universit\u00e0 di Ferrara, all'Universit\u00e0 di Fiume.\nLa sua attivit\u00e0 di ricerca \u00e8 concentrata sull'italiano contemporaneo e in particolare sulle lingue speciali: linguaggio politico (da Mussolini ai discorsi di fine anno dei presidenti della repubblica), quello amministrativo e giuridico. Negli ultimi anni ha fatto parte del gruppo di lavoro interregionale, istituito dalla Conferenza dei Presidenti dei Consigli regionali, che ha lavorato alla semplificazione del linguaggio burocratico: in questo ambito ha curato (con Federica Pellegrino) la \"Guida alla scrittura istituzionale\" (Roma, Laterza, 2003), il manuale \"Il comune scrive chiaro: come semplificare le comunicazioni al cittadino: con 24 esempi di testi rielaborati e le istruzioni per scrivere con stile\" (Santarcangelo di Romagna, Maggioli, 2005), e, col provocatorio sottotitolo \"Omaggio al Ministro dell'Interno\" (con Chiara Di Benedetto e Matteo Viale), le \"Istruzioni per le operazioni degli uffici elettorali di sezione\" tradotte in italiano\" (Padova, Cleup, 2008). Il libro nasce dalla sua esperienza di venticinque anni come presidente di seggio, che lo ha visto coinvolto in numerosi episodi: nel 2004, durante le elezioni comunali a Padova, segnal\u00f2 un errore nelle schede, poi fatte ristampare dalla Prefettura; in quelle stesse elezioni fu accusato (con altri presidenti di seggio) di irregolarit\u00e0 formali nella stesura del verbale, accuse poi cadute in seguito ad archiviazione da parte del Presidente della Corte d'Appello di Venezia. \n\u00c8 stato preside della Facolt\u00e0 di Lettere e filosofia dell'Universit\u00e0 degli studi di Padova e direttore del dipartimento di Studi linguistici e letterari. Attualmente \u00e8 direttore della Scuola Galileiana di Studi Superiori dell'Universit\u00e0 di Padova. \u00c8 accademico ordinario dell'Accademia della Crusca. Gestisce un proprio blog su internet."}
{"id": "1734169", "revid": "110157", "url": "https://it.wikipedia.org/wiki?curid=1734169", "title": "42P/Neujmin", "text": "42P/Neujmin o Neujmin 3 \u00e8 una cometa periodica del Sistema solare, scoperta il 2 agosto 1929 da Grigorij Nikolaevi\u010d Neujmin ed appartenente alla famiglia delle comete gioviane.\nL'orbita seguita dalla cometa appare molto simile a quella posseduta dalla cometa 53P/Van Biesbroeck precedentemente a un passaggio moderatamente ravvicinato al pianeta Giove, avvenuto nel 1850. Ci\u00f2 lascia supporre che i due corpi siano in realt\u00e0 frammenti dello stesso progenitore."}
{"id": "1734172", "revid": "268129", "url": "https://it.wikipedia.org/wiki?curid=1734172", "title": "Serie A 1972 (calcio femminile)", "text": "L'edizione 1972 del campionato italiano di calcio femminile vide la vittoria del Gamma 3 Padova.\n\u00c8 il primo campionato della Federazione Femminile Italiana Unificata Autonoma Giuoco Calcio.\nCon la sottoscrizione di un accordo preliminare a Livorno il 14 febbraio 1971 le tre federazioni indipendenti F.I.C.F., F.F.I.G.C. e F.S.G.C.F. (Federazione Siciliana Gioco Calcio Femminile, fondata dall'avvocato palermitano Andrea Patorno il 17 giugno 1969) viene creata la Federazione Unificata F.F.I.U.A.G.C..Durante l'Assemblea Generale delle Societ\u00e0 di Firenze del 27 febbraio 1972 fu ratificato l'accordo e approvato lo statuto e il regolamento campionati.\nLe squadre vennero suddivise in cinque gironi eliminatori le cui vincenti si qualificavano al girone finale per l'assegnazione del titolo di Campione d'Italia.\nTutte le squadre iscritte ed ammesse alla \"Serie A\" unificata devono affrontare un impegnativo campionato di qualificazione, che avrebbe qualificato 16 squadre alla nuova Serie A (4 per girone), ma che si ridussero a 15 perch\u00e9 per motivi geografici non si pot\u00e9 spalmarle in modo omogeneo nei 4 gironi preventivati. Molto laboriosa per la Federazione Unificata fu la composizione dei gironi centro-meridionali che, fra rinunce e mancate iscrizioni, risultarono composti da meno squadre di quanto previsto.\nLe altre societ\u00e0 non ammesse o affiliate dopo l'inizio del campionato furono inserite nella \"Serie B\" gestita dai pochi \"Comitati Regionali\" gi\u00e0 esistenti, anche perch\u00e9 questi campionati iniziarono il mese successivo rispetto alla Serie A.\nDefinite in 4 le squadre che dovrebbero dovuto disputare il girone finale per il titolo di \"Campione d'Italia\", le squadre del girone D chiesero di sdoppiare in 2 gironi il loro girone del Centro-Sud perch\u00e9 le trasferte erano troppo gravose. Per questo motivo la Federazione decise di far disputare un'eliminatoria fra le migliori 3 squadre dei gironi D e E per l'ingresso in finale della quarta finalista.Retrocessioni in Serie B (massimo ed unico campionato regionale): 2 nei gironi A e B. Una nei gironi C-D-E. Le squadre non retrocesse in Serie B (Regionale) e ammesse alla nuova Serie A 1973 andarono a formare un nuovo campionato strutturato a livello interregionale chiamato Serie A Interregionale.\nGirone A.\nClassifica.\nLegenda:\nNote:\nGirone C.\nClassifica.\nLegenda:\nNote:\nGirone D.\nClassifica.\nLegenda:\nNote:\nGirone E.\nClassifica.\nLegenda:\nNote:\nSpareggi.\nSpareggio ammissione in Serie A:\nFirs Messina, Alaska e Reggina sono ammesse al nuovo campionato di Serie A 1973.\nSpareggi per l'ingresso al girone di finale:\nAlle finali fu ammessa la sola Lazio Lubiam a seguito dell'ulteriore rinuncia a continuare gli spareggi del Door Cagliari e dellAssicurazioni Firs Messina.\nGirone finale.\nClassifica.\nLegenda:\nNote:\nCapocannoniere.\nElisabetta Vignotto, , 56 reti.\nClassifica marcatori del girone finale:"}
{"id": "1734174", "revid": "339392", "url": "https://it.wikipedia.org/wiki?curid=1734174", "title": "Ordine dei frati minori osservanti", "text": ""}
{"id": "1734176", "revid": "1714743", "url": "https://it.wikipedia.org/wiki?curid=1734176", "title": "Augusto del Palatinato-Sulzbach", "text": "Era figlio di Filippo Luigi del Palatinato-Neuburg e di Anna di J\u00fclich-Kleve-Berg.\nBiografia.\nAlla morte di suo padre nel 1614, lui e il fratello maggiore Volfango Guglielmo si divisero i domini paterni: ad Augusto spett\u00f2 il Palatinato-Sulzbach che govern\u00f2 dal 1614 al 1632; a Volfango and\u00f2 il Palatinato-Neuburg. I discendenti di Augusto ereditarono poi il titolo.\nAugusto mor\u00ec a Weinheim nel 1632 e fu sepolto a Lauingen.\nDiscendenza.\nSpos\u00f2 nel 1620 a Husum Edvige di Holstein-Gottorp. La coppia ebbe sette figli:\nAlla sua morte nel 1632, eredit\u00f2 il titolo Cristiano Augusto. Venne sepolto a Lauingen."}
{"id": "1734178", "revid": "1748167", "url": "https://it.wikipedia.org/wiki?curid=1734178", "title": "Pi\u00e9 La Costa", "text": "Piedi La Costa (scritto per\u00f2 anche come Pi\u00e9 La Costa) \u00e8 una frazione del comune di Tornimparte, in provincia dell'Aquila, in Abruzzo.\nGeografia fisica.\nSorge alle pendici della Monte La Serra (1599 m), da cui il nome, a circa 15 km ad ovest di L'Aquila ad un'altitudine di circa 850 m. La montagna della Serra era uno dei luoghi delle carbonaie del comune.\nStoria.\nIl nome originario potrebbe essere Troyla dall'antico luogo pieve di San Tommaso di Troyla dove sorgeva l'omonima chiesa (intorno all'anno 1000).\nDopo il 1806, anno in cui il comune di cui faceva parte originariamente, \"Rocca Santo Stefano\", fu unificato a quello di Tornimparte e venne chiamata Piedi La Costa ed in seguito Pi\u00e9 La Costa (in dialetto locale \"P\u00e8 la Costa\").\nIl terremoto del 6 aprile 2009 non ha fatto vittime, ma ha danneggiato diverse abitazioni e reso inagibile la chiesa parrocchiale.\nMonumenti e luoghi d'interesse.\nLa chiesa sovrasta il paese da una collinetta, risalirebbe all'XI secolo, ma fu rifatta nei secoli successivi a causa dei terremoti. Di originale resta un portale romanico semplice ad arco a tutto sesto, al centro della facciata, in conci di pietra. Il resto della chiesa \u00e8 frutto di un rifacimento del XVIII secolo; ha impianto rettangolare, sul fianco si trova la casa canonica attaccata; l'interno \u00e8 a navata unica con altari laterali e l'altare maggiore, decorati da marmi policromi, e statue di Santi, tra cui quella di San Tommas; un'altra statua antica \u00e8 quella della Madonna col Bambino. Danneggiata dal terremoto del 2009, nel 2017 sono stati stanziati dei fondi dalla Diocesi per i lavori, con sopralluogo nel 2020.\nGeografia antropica.\nIl numero degli abitanti di Pi\u00e9 La Costa, detti \"pelacostani\", \u00e8 di circa 300 corrispondente a circa 100 famiglie; nel periodo estivo il numero degli abitanti aumenta notevolmente.\nLa Parrocchia di San Tommaso (patrono del paese) \u00e8 composta dalle altre frazioni tornimpartesi di:\nEconomia.\nAttualmente la vicinanza con L'Aquila permette ai pelacostani di vivere di terziario, in passato l'emigrazione stagionale e stanziale era il modo di sbarcare il lunario da parte della maggior parte delle famiglie, prevalentemente matriarcali, di Pi\u00e9 La Costa ed i mestieri tipici dei pelacostani fino agli anni settanta del XX secolo erano quelli di contadino, agricoltore, pastore, taglialegna, carbonaio.\nInfrastrutture e trasporti.\nPi\u00e9 La Costa \u00e8 raggiungibile:"}
{"id": "1734183", "revid": "580197", "url": "https://it.wikipedia.org/wiki?curid=1734183", "title": "Serie A 1973 (calcio femminile)", "text": "La stagione sportiva 1973 era suddivisa in due distinte Federazioni calcistiche femminili: la F.F.I.U.G.C. (Federazione Femminile Unificata Giuoco Calcio) (che perde lAutonoma cambiando denominazione da F.F.I.U.A.G.C. durante l'Assemblea Straordinaria di febbraio 1973) avente sede a Roma e la F.I.G.C.F. (Federazione Italiana Giuoco Calcio Femminile) avente sede a Viareggio e per questo motivo era definita la \"Federazione di Viareggio\".\nCampionato F.F.I.U.G.C..\nLedizione 1973 del campionato di calcio italiano femminile F.F.I.U.G.C. vide la vittoria del Gamma 3 Padova.\nLe squadre vennero suddivise in due gironi eliminatori le cui prime tre si qualificavano al girone finale per l'assegnazione del titolo di Campione d'Italia.\nGirone A.\nVerdetti\nGirone B.\nVerdetti\nGirone finale.\nVerdetti\nLe Campionesse d'Italia.\nLa Gamma 3 Padova, Campione d'Italia 1973.\nCampionato F.I.C.F..\nLedizione 1973 del campionato di calcio italiano femminile F.I.C.F. vide la vittoria dellA.C.F. Milano di Milano.\nQuesto gruppo di dissidenti dalla Federazione Unificata \u00e8 stata voluto e sostenuto da Valeria Rocchi (ex A.C.F. Milano e Gomma Gomma) e da Marco Rambaudi (ex Real Torino). Ma, una volta iniziato il torneo e venute a mancare alcune importanti affiliazioni (il si sfald\u00f2 con la cessione di molte ragazze a squadre dell'altra Federazione), sia Valeria Rocchi che il rappresentante del Milano dettero le dimissioni e si allontanarono dalla gestione ed organizzazione del calcio Femminile sia a carattere locale che Federale.\nIl campionato fu organizzato con qualificazioni a livello interregionale pi\u00f9 girone di finale da squadre appartenenti a 3 soli Comitati Regionali: \"Piemonte\", \"Liguria-Toscana\" e \"Lombardia\":\nPiemonte:\nLombardia:\nToscana-Liguria:\nGirone finale.\nVerdetti\nLe notizie relative a Valeria Rocchi e i nomi delle squadre iscritte sono state pubblicate dalla Gazzetta dello Sport tra febbraio e aprile 1973."}
{"id": "1734184", "revid": "33751", "url": "https://it.wikipedia.org/wiki?curid=1734184", "title": "Carlos Kameni", "text": ""}
{"id": "1734185", "revid": "767487", "url": "https://it.wikipedia.org/wiki?curid=1734185", "title": "Passenger (film 1998)", "text": "Passenger \u00e8 un documentario-cortometraggio del 1998 diretto da Robert Gardner e basato sulla vita del pittore statunitense Sean Scully."}
