{"id": "1680020", "revid": "113332515", "url": "https://it.wikipedia.org/wiki?curid=1680020", "title": "Diana (fiume)", "text": "La Diana \u00e8 un ipotetico fiume che, secondo la tradizione, scorrerebbe nel sottosuolo di Siena.\nStoria.\nL'ipotesi di un fiume sotterraneo fu avanzata a Siena, in epoca medievale, per spiegare la grande abbondanza d'acqua presente sotto la citt\u00e0 toscana.\nNon essendo attraversata da alcun fiume \"all'aperto\", fin dal IV secolo i senesi dovettero scavare molteplici pozzi, chiamati \"bottini\". Sorprendentemente, l'acqua veniva trovata in abbondanza e con relativa facilit\u00e0, tanto che in epoca medievale la citt\u00e0 pot\u00e9 dotarsi di un acquedotto, solo recentemente sostituito (per quanto tutt'oggi funzionante) da uno moderno.\nDurante gli scavi si diceva che, in presenza di assoluto silenzio, si sarebbe potuto udire il rumore dello scorrere di una grande massa d'acqua, come se fosse stato presente un fiume sotterraneo. Per tale motivo, tra il XIII e il XV secolo, il governo della Repubblica di Siena dette addirittura l'ordine di scavare ulteriori pozzi per cercare le acque di quella che i senesi ribattezzarono presto \"Diana\". Nonostante gli sforzi (non si manc\u00f2 perfino di consultare astrologi), la Diana non \u00e8 mai stata trovata.\nLa fama di questo fiume crebbe quando Dante ne inser\u00ec la leggenda nel \"Purgatorio\":\nIl risultato dei lavori nel sottosuolo di Siena \u00e8 tale che oggi sotto la citt\u00e0 sono presenti chilometri di cunicoli. \nPer quanto la ricerca ufficiale della Diana sia ormai cessata da secoli, la sua leggenda \u00e8 ben viva nell'immaginario collettivo senese. Nel Palio di Siena, il tempo del rullo dei tamburi che accompagna i monturati durante la \"Passeggiata storica\" \u00e8 chiamato \"passo della Diana\". In pi\u00f9, nelle vicinanze di Porta San Marco (nella zona a sud-ovest), al fiume \u00e8 stata intitolata una strada, \"via della Diana\": secondo la ricostruzione pi\u00f9 diffusa, infatti, la Diana entrerebbe nel sottosuolo senese nei pressi di Porta Ovile (nella zona nord-est della citt\u00e0) e uscirebbe da sotto il centro storico proprio nella zona di Porta San Marco."}
{"id": "1680021", "revid": "287204", "url": "https://it.wikipedia.org/wiki?curid=1680021", "title": "Wilczyn", "text": "Wilczyn \u00e8 un comune rurale polacco del distretto di Konin, nel voivodato della Grande Polonia.Ricopre una superficie di 83,12 km\u00b2 e nel 2004 contava 6.363 abitanti."}
{"id": "1680023", "revid": "287204", "url": "https://it.wikipedia.org/wiki?curid=1680023", "title": "Wilga", "text": "Wilga \u00e8 un comune rurale polacco del distretto di Garwolin, nel voivodato della Masovia.&lt;br&gt;Ricopre una superficie di 119,13 km\u00b2 e nel 2004 contava 5.305 abitanti."}
{"id": "1680024", "revid": "287204", "url": "https://it.wikipedia.org/wiki?curid=1680024", "title": "Wilko\u0142az", "text": "Wilko\u0142az \u00e8 un comune rurale polacco del distretto di Kra\u015bnik, nel voivodato di Lublino.&lt;br&gt;Ricopre una superficie di 81,86 km\u00b2 e nel 2004 contava 5.575 abitanti."}
{"id": "1680027", "revid": "1573940", "url": "https://it.wikipedia.org/wiki?curid=1680027", "title": "Gerroidea", "text": "Gerroidea , \u00e8 una superfamiglia di Insetti dell'Ordine dei Rincoti Eterotteri, infraordine Gerromorpha, comprendente specie predatrici e acquaiole.\nDescrizione.\nI Gerroidei hanno un corpo pi\u00f9 o meno allungato, di dimensioni medie, con capo non pi\u00f9 lungo del protorace e del mesotorace messi insieme. Il capo \u00e8 provvisto di ocelli oppure privo, ha antenne relativamente lunghe e rostro composto da 3 o 4 segmenti. Le zampe hanno tarsi composti da 2-3 segmenti.\nBiologia.\nLe caratteristiche principali di questo raggruppamento sono l'habitat e il comportamento. I Gerroidei sono insetti terrestri che vivono prevalentemente stazionando per tempi pi\u00f9 o meno lunghi sulla superficie dell'acqua in quanto \u00e8 da questo ambiente che traggono alimento. Tutte le specie di questa famiglia hanno la propriet\u00e0 di \"pattinare\" sul pelo libero dell'acqua sfruttandone la tensione superficiale: le forze di coesione fra le molecole dell'acqua disposte in superficie impediscono che queste si separino sotto la sollecitazione dei tarsi delle zampe e sorreggono perci\u00f2 l'intero corpo dell'insetto senza che questo affondi. La famiglia pi\u00f9 rappresentativa di questo raggruppamento, quella dei Gerridi, ha nomi comuni che ricordano questa propriet\u00e0: in italiano sono detti comunemente \"insetti pattinatori\" o, meno frequentemente, \"sciatori d'acqua\"; in inglese esiste un ampio repertorio di nomi comuni fantasiosi che richiamano questa propriet\u00e0 dei Gerridi: \"water striders\", \"magic bugs\", \"water scooters\", \"water skaters\", ecc. Nonostante questi nomi siano utilizzati specificamente per i Gerridi, la propriet\u00e0 di scivolare \"pattinando\" sull'acqua \u00e8 estesa a tutta la superfamiglia e si riscontra anche in altri Gerromorfi (Idrometre).\nLa maggior parte dei Gerroidei colonizza ambienti d'acqua dolce, ma non mancano specie legati ad ambienti marini, comprese nei generi \"Halobates\" (Gerridae) e \"Hermatobates\" (Hermatobatidae).\nSistematica.\nDiverse fonti inseriscono i Gerroidei in un unico raggruppamento, quello dei Nepomorpha, che comprende la generalit\u00e0 dei Rincoti acquatici e acquaioli, altre fonti discernono invece fra i Rincoti acquaioli e quelli acquatici, per quanto ci siano comunque suddivisioni non uniformemente condivise all'interno dei Gerromorfi e della stessa superfamiglia.\nSecondo lo schema tassonomico adottato dall'ITIS e dal Zoological Record, la superfamiglia si suddivide in tre famiglie, denominate rispettivamente Gerridae, Hermatobatidae e Veliidae.\nLa famiglia dei Veliidi e quella dei Gerridi sono le pi\u00f9 ricche, rispettivamente, la prima con 673 specie in 46 generi, la seconda con 586 specie in 69 generi. La famiglia Hermatobatidae comprende, invece, il solo genere \"Hermatobates\", con 8 specie."}
{"id": "1680028", "revid": "287204", "url": "https://it.wikipedia.org/wiki?curid=1680028", "title": "Wilkolaz", "text": ""}
{"id": "1680029", "revid": "1318658", "url": "https://it.wikipedia.org/wiki?curid=1680029", "title": "Parco naturale La Mandria", "text": "Il parco naturale La Mandria \u00e8 un'area naturale protetta situata tra il torrente Stura di Lanzo, il torrente Ceronda e l'area urbanizzata a nord-ovest di Torino e di Venaria Reale. \u00c8 stato istituito nel 1978 dalla Regione Piemonte, risultando il primo parco regionale ad essere istituito in Italia.\nStoria.\nGrazie al lungo muro di cinta fatto costruire a met\u00e0 '800 da re Vittorio Emanuele II, il parco La Mandria \u00e8 il pi\u00f9 grande parco cintato d'Europa. La superficie recintata ammonta a circa 3.000 ettari. Il muro, lungo circa 30\u00a0km e costato 1 milione di lire, doveva proteggere gli appartamenti reali del castello della Mandria voluti dal re per viverci con la sua seconda famiglia creata con la moglie morganatica Rosa Vercellana detta \"la Bela Rosin\"; \u00e8 servito di fatto a proteggere uno dei rarissimi lembi sopravvissuti della foresta planiziale che un tempo copriva l'intera Pianura Padana. \nGran parte del territorio del parco appartiene ora al comune di Druento. Nel medioevo invece il territorio apparteneva alla comunit\u00e0 di Rubbianetta, ora scomparsa. Si conserva, nella zona della Rubbianetta, la pregevole chiesetta di San Giuliano, al cui interno sono presenti affreschi con immagini di santi, risalenti al 1493. A lato della chiesetta si possono osservare i resti del ricetto medievale e del castello appartenuto ai visconti di Baratonia, antichi consignori del luogo.\nI marchesi Medici del Vascello, divenuti nel 1882 proprietari della tenuta alla morte di Vittorio Emanuele II, ne hanno mantenuto integre le caratteristiche naturali ed architettoniche, consentendo di trasmettere sino ai giorni nostri uno dei pi\u00f9 importanti patrimoni piemontesi.\nNella tenuta de La Mandria, ancora a met\u00e0 del secolo scorso, vivevano oltre 900 persone, ed erano presenti due chiese, due scuole, un teatro, un cinema, un giornale ed addirittura una piccola piscina destinata ai ragazzi.\nNel 1976 la tenuta venne in parte venduta alla Regione Piemonte che, con la L.R. 54/1978 istitu\u00ec il parco suddividendo il territorio in due grandi aree, il preparco di 3.446 ettari, all'esterno del muro - con finalit\u00e0 di graduale raccordo tra il regime d'uso e di tutela dell'area attrezzata e le aree circostanti, e l'area attrezzata, vero nucleo del parco, di 3.124 ettari - con finalit\u00e0 di tutela del patrimonio naturalistico e culturale - nella quale sono collocate anche attrezzature per il tempo libero.\nMolti sono i varchi per accedere al parco: quelli privati, ovvero il cancello di Fiano sul viale Bella Rosina e i cancelli di Robassomero denominati Cascina la Falchetta, Cancello delle Teppe con cui si accede al Royal Park I Roveri, e quelli pubblici ovvero Druento e Cascina Rubianetta, Ponte Verde e Tre Cancelli, cancello Brero nel territorio di Venaria Reale, la Bizzarria nel territorio di San Gillio e cascina Oslera e Villa Laghi.L'accesso al pubblico (fruitori/visitatori) avviene esclusivamente dagli ingressi di Ponte Verde e Tre Cancelli (Venaria Reale), Rubbianetta e Cascina Oslera (Druento) e Bizzarr\u00eda (San Gillio). Nel parco \u00e8 possibile accedere solamente a piedi od in bicicletta. I cani non sono ammessi. Numerose sono le attivit\u00e0 organizzate per la fruizione degli spazi naturali, quali trekking a piedi, visite notturne con il trenino interparco, conferenze naturalistiche, gite in carrozza.\nIl parco la Mandria \u00e8 un sito di importanza comunitaria (SIC) istituito dalla Regione Piemonte per implementare la Rete Natura 2000, la principale azione comunitaria per la conservazione della natura basata su una nuova politica di gestione dell'ambiente sviluppata attraverso obiettivi e strategie comuni all'interno di siti gi\u00e0 presenti (parchi e riserve naturali) oppure individuati \"ex novo\".\nFauna.\nLa fauna comprende principalmente cervi, daini, cinghiali, volpi, lepri e minilepri, tassi e rapaci notturni quali gufi, civette e allocchi e nutrie. Gli animali pi\u00f9 interessanti sono quelli legati all'ambiente forestale maturo quali il picchio nero, che in pianura nidifica solo a La Mandria, e il coleottero Osmoderma eremita. Sono comunque numerose le specie protette dall'Unione europea censite all'interno del parco.\nL'ente parco mantiene inoltre l'allevamento di cavalli appartenenti alla razza autoctona Tpr presso le scuderie della Cascina Vittoria.\nFlora.\nUna parte dell'area pu\u00f2 essere considerata un vero bosco planiziale: vi si trovano le specie vegetali tipiche del clima temperato: farnia, rovere, ontano, salici, olmo, acero, frassino, pioppo bianco e pioppo nero, noccioli, betulle, carpini e le tipiche piante del sottobosco padano. Altre aree mantengono l'aspetto della prateria acida a molinia tipica dell'alta pianura.\nLuoghi di interesse.\nAll'interno del parco si trova il Castello La Mandria, un bene definito dall'UNESCO patrimonio dell'Umanit\u00e0, che ospit\u00f2 in occasione dell'Expo 1961 la regina Elisabetta II in visita in Italia. Inoltre vi si trovano anche il Castello dei Laghi, piccolo edificio che fu reposoir di caccia del re Vittorio Emanuele II, diverse cascine coloniche e casini di caccia.\nA fianco dell'ingresso omonimo, a San Gillio, si trova il castelletto della Bizzarr\u00eda, cos\u00ec chiamato per lo stile architettonico fantasioso e indefinibile, con elementi architettonici del tutto particolari che possono ricordare il liberty, o le torri moresche, concepito come piccolo padiglione di caccia, \u00e8 una degli edifici pi\u00f9 curiosi del parco.\nA poche centinaia di metri dall'entrata di Druento si trova la cascina Rubbianetta, costruita negli anni 1860-63 per volere di Vittorio Emanuele II, come centro di allevamento cavalli. A lato la notevole chiesetta di San Giuliano, fondata attorno al 1250 e ristrutturata alla fine del XV secolo, che conserva pregevoli affreschi coevi.\nStrutture ricettive e attivit\u00e0.\nDella Mandria \u00e8 importante segnalare come essa sia organizzata al suo interno: visitando i suoi lunghi viali appositamente aperti per regalare \"giornate nel verde\" ai cittadini che volessero visitarla, si possono trovare punti di ristoro, quali il ristorante posto presso la cascina Prato Pascolo e Oslera, cascine con cavalli, come la cascina Vittoria ed il Centro Internazionale del cavallo alla Cascina Rubianetta, spiazzi attrezzati con tavoli per pic-nic e infine alcuni punti, segnalati su apposite mappe presenti all'interno del parco, per il noleggio di biciclette (a Prato Pascolo all'interno del parco ed all'entrata di Druento vicino ai parcheggi, nonch\u00e9 a Cascina Oslera sulla direttissima Torino-Lanzo) e quant'altro possa essere utile per visitare il parco. All'entrata di Druento, da alcuni anni, esiste un'area sosta camper molto frequentata.\nAccanto ai sentieri pi\u00f9 frequentati ne sono presenti altri meno battuti particolarmente adatti per l'osservazione delle specie vegetali ed animali autoctone del parco. L'attivit\u00e0 di osservazione faunistica \u00e8 intensissima e si pu\u00f2 dire che non ci sia ragazzo torinese che non abbia passato almeno una giornata nel parco usufruendo dei programmi formativi organizzati dalle guide naturalistiche. Si ricorda per\u00f2 che l'accesso ai sentieri \u00e8 consentito unicamente alle comitive con visita guidata.\nVi \u00e8 poi, nella parte privata del parco, un hotel 4 stelle, un ristorante e un centro benessere ricavati dall'attento restauro di un casolare risalente al XVIII secolo. Nelle vicinanze si trovano il Circolo Golf Torino e il Royal Park i Roveri, due tra i golf club pi\u00f9 quotati in Italia.\nCollegamenti esterni.\n "}
{"id": "1680030", "revid": "287204", "url": "https://it.wikipedia.org/wiki?curid=1680030", "title": "Wilkowice", "text": "Wilkowice \u00e8 un comune rurale polacco del distretto di Bielsko-Bia\u0142a, nel voivodato della Slesia.&lt;br&gt;Ricopre una superficie di 33,9 km\u00b2 e nel 2004 contava 12.174 abitanti."}
{"id": "1680031", "revid": "18379", "url": "https://it.wikipedia.org/wiki?curid=1680031", "title": "Rapporto Brundtland", "text": "Il rapporto Brundtland (conosciuto anche come \"Our Common Future\") \u00e8 un documento pubblicato nel 1987 dalla Commissione mondiale sull'ambiente e lo sviluppo (WCED) in cui, per la prima volta, venne introdotto il concetto di sviluppo sostenibile.\nIl nome venne dato dalla coordinatrice Gro Harlem Brundtland, che in quell'anno era presidente del WCED e aveva commissionato il rapporto.\nLa sua definizione era la seguente:\nIn tale definizione, come si pu\u00f2 vedere, non si parla propriamente dell'ambiente in quanto tale, quanto pi\u00f9 ci si riferisce al benessere delle persone, e quindi anche la qualit\u00e0 ambientale; mette in luce quindi un principale principio etico: la responsabilit\u00e0 da parte delle generazioni d'oggi nei confronti delle generazioni future, toccando quindi almeno due aspetti dell'ecosostenibilit\u00e0: ovvero il mantenimento delle risorse e dell'equilibrio ambientale del nostro pianeta.\nIn relazione al turismo, secondo tale rapporto le attivit\u00e0 turistiche si possono considerare sostenibili quando non alterano l'ambiente, non ostacolano lo sviluppo di altre attivit\u00e0 sociali ed economiche e nel contempo riescono a mantenersi vitali in un territorio turistico per un periodo di tempo illimitato. Tutto ci\u00f2 mira a garantire la redditivit\u00e0 del territorio nel lungo periodo con obiettivi di compatibilit\u00e0 ecologica, socio-culturale ed economica."}
{"id": "1680033", "revid": "287204", "url": "https://it.wikipedia.org/wiki?curid=1680033", "title": "Wilk\u00f3w (Opole)", "text": "Wilk\u00f3w \u00e8 un comune rurale polacco del distretto di Namys\u0142\u00f3w, nel voivodato di Opole.&lt;br&gt;Ricopre una superficie di 100,57 km\u00b2 e nel 2004 contava 4.691 abitanti."}
{"id": "1680036", "revid": "287204", "url": "https://it.wikipedia.org/wiki?curid=1680036", "title": "Wilkow (Opole)", "text": ""}
{"id": "1680039", "revid": "287204", "url": "https://it.wikipedia.org/wiki?curid=1680039", "title": "Wilk\u00f3w (Lublino)", "text": "Wilk\u00f3w \u00e8 un comune rurale polacco del distretto di Opole Lubelskie, nel voivodato di Lublino.&lt;br&gt;Ricopre una superficie di 79,54 km\u00b2 e nel 2004 contava 4.940 abitanti.\nGeografia antropica.\nFrazioni.\nWilk\u00f3w comprende le frazioni di Brzozowa, Dobre, K\u0105ty, K\u0119pa Chotecka, K\u0142odnica, Kolonia Wrzel\u00f3w, Kosior\u00f3w, Lubomirka, Mach\u00f3w, Majdany, Podg\u00f3rz, Polan\u00f3wka, Rog\u00f3w, Rybaki, Szczekark\u00f3w, Szczekark\u00f3w-Kolonia, Szkuciska, Urz\u0105dk\u00f3w, Wilk\u00f3w, Wilk\u00f3w-Kolonia, W\u00f3lka Polanowska, Zag\u0142oba, Zarudki, Zast\u00f3w Karczmiski, Zast\u00f3w Polanowski e \u017bmijowiska."}
{"id": "1680043", "revid": "287204", "url": "https://it.wikipedia.org/wiki?curid=1680043", "title": "Wilkow (Lublino)", "text": ""}
{"id": "1680045", "revid": "1632387", "url": "https://it.wikipedia.org/wiki?curid=1680045", "title": "The Curse (Atreyu)", "text": "The Curse \u00e8 il secondo album di studio della band statunitense metalcore Atreyu, dopo \"Suicide Notes and Butterfly Kisses\" del 2002.\nUscito il 29 giugno 2004, l'album \u00e8 stato prodotto e pubblicato dalla Victory Records. Ne sono stati tratti tre singoli, \"Bleeding Mascara\", \"The Crimson\" e \"Right Side of the Bed\", tutti e tre usciti nel 2004.\nDi \"The Curse\" sono state vendute circa 350.000 copie in tutto il mondo. \nSulla copertina del disco appare la modella Natalie DeLano.\nTracce.\nI testi sono stati scritti da Alex Varkatzas, mentre la musica \u00e8 stata composta da Dan Jacobs, Travis Miguel e Brandon Saller."}
{"id": "1680047", "revid": "287204", "url": "https://it.wikipedia.org/wiki?curid=1680047", "title": "Winnica", "text": "Winnica \u00e8 un comune rurale polacco del distretto di Pu\u0142tusk, nel voivodato della Masovia.&lt;br&gt;Ricopre una superficie di 115,09 km\u00b2 e nel 2004 contava 4.124 abitanti."}
{"id": "1680048", "revid": "74801", "url": "https://it.wikipedia.org/wiki?curid=1680048", "title": "Wi\u0144sko", "text": "Wi\u0144sko \u00e8 un comune rurale polacco del distretto di Wo\u0142\u00f3w, nel voivodato della Bassa Slesia.\nRicopre una superficie di e nel 2004 contava abitanti."}
{"id": "1680049", "revid": "287204", "url": "https://it.wikipedia.org/wiki?curid=1680049", "title": "Winsko", "text": ""}
{"id": "1680050", "revid": "287204", "url": "https://it.wikipedia.org/wiki?curid=1680050", "title": "Wiskitki", "text": "Wiskitki \u00e8 un comune rurale polacco del distretto di \u017byrard\u00f3w, nel voivodato della Masovia.&lt;br&gt;Ricopre una superficie di 150,94 km\u00b2 e nel 2004 contava 9.278 abitanti."}
{"id": "1680053", "revid": "287204", "url": "https://it.wikipedia.org/wiki?curid=1680053", "title": "Wisznia Ma\u0142a", "text": "Wisznia Ma\u0142a (in tedesco \"Wiese\") \u00e8 un comune rurale polacco del distretto di Trzebnica, nel voivodato della Bassa Slesia.&lt;br&gt;Ricopre una superficie di 103,33 km\u00b2 e nel 2004 contava 7.869 abitanti."}
{"id": "1680057", "revid": "287204", "url": "https://it.wikipedia.org/wiki?curid=1680057", "title": "Wisznia Mala", "text": ""}
{"id": "1680058", "revid": "287204", "url": "https://it.wikipedia.org/wiki?curid=1680058", "title": "Wisznice", "text": "Wisznice \u00e8 un comune rurale polacco del distretto di Bia\u0142a Podlaska, nel voivodato di Lublino.&lt;br&gt;Ricopre una superficie di 173 km\u00b2 e nel 2006 contava 5.199 abitanti."}
{"id": "1680059", "revid": "716642", "url": "https://it.wikipedia.org/wiki?curid=1680059", "title": "Carlos Edwards", "text": "Carriera.\nClub.\nCarlos Edwards fu acquistato dal Wrexham dal Defence Force.\nInserito nella \"Professional Football Association's\" (PFA) \"English Third Division Team of the Year\" dopo la stagione 2002-2003 ed \"PFA English Second Division Team of the Year\" per la stagione 2003-2004.\nMentre giocava per il \"St Anthony's College\" nel 1997, Carlos capitan\u00f2 la squadra alla vittoria nella \"Lega del Football delle Scuole Secondarie\" (SSFL) intitola \"Intercol\", con una vittoria per 2-1 sul pi\u00f9 quotato \"St Benedict's at the Queen's Park Oval\". Nel gennaio 2007 venne acquistato dal Nel febbraio 2007 entr\u00f2 nella \"squadra della settimana\" della Coca Cola Championship League. In aprile 2007 ha segnato un gol che ha regalato al Sunderland una vittoria per 3-2 sul Burnley, vittoria che alla fine promosse il Sunderland in Premiership con una giornata d'anticipo.\nNazionale.\nGioc\u00f2 il Campionato mondiale di calcio 2006 con la Trinidad e Tobago."}
{"id": "1680060", "revid": "287204", "url": "https://it.wikipedia.org/wiki?curid=1680060", "title": "Wi\u015blica", "text": "Wi\u015blica \u00e8 un comune rurale polacco del distretto di Busko-Zdr\u00f3j, nel voivodato della Santacroce.&lt;br&gt;Ricopre una superficie di 100,58 km\u00b2 e nel 2004 contava 5.793 abitanti."}
{"id": "1680061", "revid": "287204", "url": "https://it.wikipedia.org/wiki?curid=1680061", "title": "Wislica", "text": ""}
{"id": "1680062", "revid": "228587", "url": "https://it.wikipedia.org/wiki?curid=1680062", "title": "Provincia di Guant\u00e1namo", "text": "Guant\u00e1namo \u00e8 la regione pi\u00f9 orientale di Cuba, il capoluogo \u00e8 la citt\u00e0 di Guantanamo. Prende il nome dal gruppo indigeno ormai scomparso che risiedeva nella zona. La regione finisce con la base navale americana di Guantanamo.\nHa un'area totale di 6.176 km\u00b2 e una popolazione di 508.576 abitanti la met\u00e0 di questi vive nella capitale.\nOccupa il decimo posto tra le province del paese per estensione e l'undicesimo per popolazione.\nQuesta regione \u00e8 per lo pi\u00f9 montagnosa con i rilievi di Sagua-Baracoa con la altura predominante della Sierra del Curial, pico El Gato (1.181 m).\nLa laguna principale \u00e8 la Salada. Le montagne di Nipe-Sagua-Baracoa dominano la regione dividendo sia il clima che il paesaggio. La costa settentrionale \u00e8 la pi\u00f9 umida del paese mentre quella meridionale \u00e8 la pi\u00f9 calda.\nLa sua cultura e architettura sono diverse dal resto dell'isola essendo influenzate dalla vicina Haiti e dalla presenza di numerosi immigrati giamaicani.\nLe case di Guant\u00e1namo assomigliano infatti pi\u00f9 a quelle dei quartieri francesi di New Orleans che a quelle di La Havana.\nUniversit\u00e0.\nIl sistema di educazione superiore della provincia \u00e8 costituito da 4 Universit\u00e0: \nIl Centro universitario de Guant\u00e1namo, la Universidad Pedag\u00f3gica e la Facultad de Ciencias M\u00e9dicas.\nScienza.\nGuant\u00e1namo \u00e8 terra di famosi ingegneri e scienziati (cubani e stranieri) come il naturalista tedesco Juan Crist\u00f3bal Gundlach e l'ingegnere Leticio Salcines.\nEconomia.\nNel territorio di Guant\u00e1namo risiedono pi\u00f9 di mezzo milione di persone. Le produzioni di cocco, caff\u00e8, sale, canna da zucchero e coltivazioni agricole varie sono fondamentali nell'economia dell'isola. Ultimamente crescono le produzioni di valvole, bombole industriali, biciclette, utensili per l'agricoltura, mobili e prodotti dell'industria alimentare. L'arte \u00e8 caratterizzata dal folklore rappresentato dal chang\u00fci, strumento musicale dei nativi, dalla tumba francesa e molte altre tradizioni locali.\nComuni.\nLa provincia di Guant\u00e1namo \u00e8 suddivisa in dieci comuni.\nGeografia fisica.\nClima.\nCome nel resto del paese, a Guant\u00e1namo \u00e8 presente un clima tropicale caratterizzate da un'estate piuttosto calda e precipitazioni cos\u00ec distribuite nelle due stagioni principali: nella stagione delle piogge che va da maggio a ottobre cadono il 70% delle precipitazioni mentre nella stagione secca il restante 30%.\nI venti della regione sono alisei che derivano dallo scontro dell'alta pressione subtropicale con la bassa pressione equatoriale. Il rilievo Sagua-Baracoa devia per\u00f2 la direzione degli alisei, e quindi una parte della regione \u00e8 pi\u00f9 piovosa e umida dell'altra."}
{"id": "1680063", "revid": "287204", "url": "https://it.wikipedia.org/wiki?curid=1680063", "title": "Wi\u015bniew", "text": "Wi\u015bniew \u00e8 un comune rurale polacco del distretto di Siedlce, nel voivodato della Masovia.&lt;br&gt;Ricopre una superficie di 125,87 km\u00b2 e nel 2004 contava 5.907 abitanti."}
{"id": "1680064", "revid": "287204", "url": "https://it.wikipedia.org/wiki?curid=1680064", "title": "Wisniew", "text": ""}
{"id": "1680068", "revid": "287204", "url": "https://it.wikipedia.org/wiki?curid=1680068", "title": "Wi\u015bniewo", "text": "Wi\u015bniewo \u00e8 un comune rurale polacco del distretto di M\u0142awa, nel voivodato della Masovia.&lt;br&gt;Ricopre una superficie di 99,31 km\u00b2 e nel 2004 contava 5.281 abitanti."}
{"id": "1680069", "revid": "287204", "url": "https://it.wikipedia.org/wiki?curid=1680069", "title": "Wisniewo", "text": ""}
{"id": "1680070", "revid": "1632387", "url": "https://it.wikipedia.org/wiki?curid=1680070", "title": "Mille splendidi soli", "text": "Mille splendidi soli (\"A Thousand Splendid Suns\") \u00e8 un romanzo del 2007, il secondo dello scrittore statunitense di origine afghana Khaled Hosseini, portato al successo dal suo best seller \"Il cacciatore di aquiloni\".\nIl romanzo narra la storia di due donne e della loro vita durante i vari conflitti che negli anni si sono susseguiti in Afghanistan fino ad oggi. Il romanzo \u00e8 dedicato a Haris e Farah e a tutte le donne del suo paese.\nStoria originale.\nIl romanzo \u00e8 stato pubblicato per la prima volta in inglese da ATSS Publications nel 2007 e tradotto in italiano nello stesso anno da Isabella Vaj per edizioni Piemme.\nIl titolo \u00e8 tratto dai versi del poeta Saib-Tabrizi che nel XVII sec. scrisse a proposito di Kabul:\nMariam, fin da piccola, vive con la madre Nana alla \u201ckolba\u201d, nell'immaginario paese di Gul-Daman, vicino a Herat. Il padre, il ricco proprietario terriero e commerciante Jalil, le vuole bene ma si vergogna di lei, figlia avuta illegittimamente, che nella tradizione afgana viene soprannominata \"harami,\" (in lingua farsi, \"Bastardo\"), anche se la protagonista nutre un profondo affetto verso di lui. Mariam vive isolata da tutti, tenuta rinchiusa nella kolba dalla madre Nana, un tempo serva di Jalil. Dopo essersi trasferita alla Kolba a causa della relazione illecita con Jalil, Nana nutrir\u00e0 un odio profondo verso il suo ex-amante. Il giorno del suo quindicesimo compleanno, Mariam decide di andare a trovare il padre, per poi andare insieme al suo cinema, ma Jalil si rifiuta di riceverla. Da questo momento la ragazza nutrir\u00e0 un profondo odio nei suoi confronti. Quando Mariam fa ritorno a casa trova la madre morta impiccata ed \u00e8 costretta a vivere con Jalil fino a che non viene data in sposa a Rashid, un uomo sulla quarantina che fa il calzolaio a Kabul. Mariam cos\u00ec inizia una nuova vita in citt\u00e0. All'inizio, la nuova vita con Rashid prosegue bene, soprattutto quando Mariam rimane incinta per la prima volta. Un giorno, tuttavia, durante una visita al bagno pubblico, Mariam viene colta da atroci dolori e subisce un aborto, il primo di una lunga serie. Da quel momento Rashid, deluso e arrabbiato, maltratter\u00e0 Mariam per il resto dei suoi anni con lui, fino a non considerarla pi\u00f9 come una moglie, ma come una vera e propria serva.\nLa seconda ragazza, Laila, \u00e8 molto istruita, molto bella e molto pi\u00f9 giovane di Mariam, figlia di una donna di nome Fariba, un tempo conoscente di Mariam, e di Hakim, cugino e marito di Fariba, soprannominato Babi da Laila, un tempo professore universitario. Laila \u00e8 molto legata al padre, ma non ha un vero e proprio rapporto con la madre, che riversa ogni sua attenzione sui due fratelli militi di Laila, Ahmad e Nur, poi uccisi durante una guerriglia. Fin da bambina, \u00e8 amica di due ragazze: Giti, una bambina introversa e Hasina, una bambina allegra e con un pungente senso dell'umorismo. Ma soprattutto Laila \u00e8 amica di Tariq, un ragazzo bello e intelligente con il quale inizier\u00e0 poi una relazione. Quando Laila \u00e8 ormai quattordicenne viene a sapere che Tariq abbandoner\u00e0 l'Afghanistan a causa della guerra scoppiata qualche anno prima. Prima che il ragazzo parta, i due fanno l'amore per la prima volta. Dopo poco tempo anche la famiglia di Laila decide di partire per il Pakistan, a causa della guerra divenuta insostenibile. Appena prima della partenza, un razzo colpisce la casa di Laila lasciandola orfana. La ragazza viene portata in salvo da Rashid che, dopo averla informata della morte di Tariq (tramite un piano architettato con un suo amico), le propone di sposarlo. La ragazza vorrebbe andarsene da Kabul, ma dopo aver scoperto di essere incinta decide di accettare per proteggere il bambino che ha in grembo, in realt\u00e0 frutto del rapporto con Tariq.\nRashid, felicissimo della gravidanza di Laila, compra vestiti e oggetti da maschio, ma nasce una graziosa bambina, che Laila chiamer\u00e0 Aziza, \"Diletta\". Rashid, deluso per non avere avuto il tanto desiderato erede, inizier\u00e0 a maltrattare anche Laila. Col tempo le due protagoniste diventano complici e si affezionano l'una all'altra, fino a progettare una fuga da Rashid. Il piano non va a buon fine e da questo momento Rashid diventa ancora pi\u00f9 violento nei confronti delle mogli. Anni dopo, i Talebani entrano a Kabul e instaurano il loro regime oppressivo e maschilista, vietando ogni tipo di divertimento, nonch\u00e9 ogni diritto alle donne. Nel frattempo Laila d\u00e0 alla luce un maschio, Zalmai, vero figlio di Rashid. Il bambino instaura un rapporto speciale con il padre, che ricambia l'affetto viziandolo, ricoprendolo di attenzioni e di regali, nonostante il poco lavoro. La vita a Kabul sotto il regime talebano \u00e8 sempre pi\u00f9 difficile, e a causa di un incendio un giorno Rashid perde la sua bottega, unico sostentamento della famiglia. La fame si affaccia nelle vite dei protagonisti, tanto che Laila viene costretta da Rashid a portare Aziza in un orfanotrofio. La bambina \u00e8 triste alla notizia, ma la madre le assicura che l'avrebbe incontrata tutti i giorni. Mariam intanto viene a sapere che il padre \u00e8 morto ormai da anni, a causa di una malattia.\nLaila, di ritorno da una visita ad Aziza all'orfanotrofio, incontra Tariq, la cui morte non era nient'altro che una messa in scena di Rashid per indurla a sposarlo. I due, dopo dieci anni di lontananza, ormai non pi\u00f9 ragazzini, si raccontano le loro nuove vite. Tariq racconta del periodo in un campo profughi in Pakistan, dove ha perso i genitori, e di aver passato diversi anni in carcere dopo essere stato arrestato per trasporto di droga. La sera, Zalmai racconta al padre l'incontro tra Laila e Tariq. Rashid, infuriato, percuote la moglie con l'intenzione di ucciderla. Mariam, dopo quasi una vita intera passata a tentare di compiacere il marito, prende una pala e lo uccide. In seguito decide di sacrificarsi per Laila, per Tariq e per i bambini e va a confessare l'omicidio alla polizia; viene dichiarata colpevole, e uccisa tramite la pena di morte.\nLaila sposa Tariq e si trasferisce con lui in Pakistan. Quando gli Stati Uniti dichiarano guerra all'Afghanistan, Laila e la sua famiglia ritornano nella capitale per aiutare gli abitanti, ristrutturando anche l'orfanotrofio in cui Laila aveva portato Aziza. Parte dei soldi per la ristrutturazione vengono da Jalil, padre di Mariam: prima di tornare a Kabul, infatti, Laila era andata a Herat per vedere i luoghi dell'infanzia di Mariam e, simbolicamente, per salutarla. Qui Laila aveva scoperto che il padre aveva cercato Mariam con l'intento di chiedere il suo perdono, lasciandole parte della sua eredit\u00e0. Laila, che \u00e8 diventata insegnante nell'orfanotrofio e aspetta il terzo figlio, ripensa anche alla sua vecchia amica Mariam e a quanto abbia sacrificato per permetterle di ricominciare una nuova vita."}
{"id": "1680071", "revid": "287204", "url": "https://it.wikipedia.org/wiki?curid=1680071", "title": "Wi\u015bniowa (Piccola Polonia)", "text": "Wi\u015bniowa \u00e8 un comune rurale polacco del distretto di My\u015blenice, nel voivodato della Piccola Polonia.&lt;br&gt;Ricopre una superficie di 67,06 km\u00b2 e nel 2004 contava 6.780 abitanti."}
{"id": "1680072", "revid": "287204", "url": "https://it.wikipedia.org/wiki?curid=1680072", "title": "Wisniowa (Piccola Polonia)", "text": ""}
{"id": "1680073", "revid": "287204", "url": "https://it.wikipedia.org/wiki?curid=1680073", "title": "Wi\u015bniowa (Precarpazia)", "text": "Wi\u015bniowa \u00e8 un comune rurale polacco del distretto di Strzy\u017c\u00f3w, nel voivodato della Precarpazia.&lt;br&gt;Ricopre una superficie di 83,29 km\u00b2 e nel 2004 contava 8.480 abitanti."}
{"id": "1680074", "revid": "287204", "url": "https://it.wikipedia.org/wiki?curid=1680074", "title": "Wisniowa (Precarpazia)", "text": ""}
{"id": "1680075", "revid": "287204", "url": "https://it.wikipedia.org/wiki?curid=1680075", "title": "Witkowo", "text": "Witkowo \u00e8 un comune urbano-rurale polacco del distretto di Gniezno, nel voivodato della Grande Polonia.&lt;br&gt;Ricopre una superficie di 184,4 km\u00b2 e nel 2007 contava 13.372 abitanti."}
{"id": "1680076", "revid": "287204", "url": "https://it.wikipedia.org/wiki?curid=1680076", "title": "Witnica", "text": "Witnica (in tedesco \"Vietz a. d. Ostbahn\") \u00e8 un comune urbano-rurale polacco del distretto di Gorz\u00f3w, nel voivodato di Lubusz.&lt;br&gt;Ricopre una superficie di 278,25 km\u00b2 e nel 2004 contava 13.034 abitanti."}
{"id": "1680078", "revid": "287204", "url": "https://it.wikipedia.org/wiki?curid=1680078", "title": "Witonia", "text": "Witonia \u00e8 un comune rurale polacco del distretto di \u0141\u0119czyca, nel voivodato di \u0141\u00f3d\u017a.&lt;br&gt;Ricopre una superficie di 60,54 km\u00b2 e nel 2004 contava 3.575 abitanti."}
{"id": "1680079", "revid": "287204", "url": "https://it.wikipedia.org/wiki?curid=1680079", "title": "Wizna", "text": "Wizna \u00e8 un comune rurale polacco del distretto di \u0141om\u017ca, nel voivodato della Podlachia.&lt;br&gt;Ricopre una superficie di 133,05 km\u00b2 e nel 2004 contava 4.361 abitanti."}
{"id": "1680080", "revid": "287204", "url": "https://it.wikipedia.org/wiki?curid=1680080", "title": "Dean Whitehead", "text": "Assieme a Jonathan Walters, Kenwyne Jones, Robert Huth, Ryan Shotton, \u00e8 primatista di presenze (10) con la maglia dello Stoke City nelle competizioni calcistiche europee.\nCaratteristiche tecniche.\nVertice basso di centrocampo, \"box-to-box\", in grado di dettare i ritmi di gioco e di impostare l'azione. Il suo contributo risulta prezioso anche in fase di non possesso, avallato da intelligenza tattica e dalla capacit\u00e0 di lettura del gioco avversario, doti che gli consentono di contrastare con efficacia l'avversario e di recuperare il possesso della sfera.\nIn passato \u00e8 stato utilizzato sia da esterno offensivo lungo l'out sinistro, che da terzino destro.\nCarriera.\nMuove i suoi primi passi nelle giovanili dell'Oxford Utd, in cui entra a far parte all'et\u00e0 di 9 anni. Il 21 giugno 2004 passa a parametro zero al Sunderland, con cui firma un triennale. Il 13 agosto 2005 esordisce in Premier League contro il Charlton, disputando la gara dal 1'.\nIl 24 giugno 2009 lascia i \"Black Cats\" - di cui \u00e8 stato anche capitano - dopo cinque anni, firmando un quadriennale con lo Stoke City in cambio di 3 milioni di sterline, esclusi bonus. Esordisce con i \"Potters\" il 15 agosto contro il Burnley, alla prima di campionato. Il 28 luglio 2011 esordisce nelle competizioni europee contro l'Hajduk Spalato, in un incontro preliminare valido per l'accesso alla fase finale di Europa League, subentrando al 75' al posto di Jermaine Pennant.\nDopo aver trascorso la stagione da riserva alle spalle di Glenn Whelan e Steven N'Zonzi, il 2 giugno 2013 firma un biennale con il Middlesbrough, in Championship. Non avendo garanzie tecniche riguardo ad un suo continuo impiego da parte del tecnico Aitor Karanka, il 23 giugno 2015 lascia i \"Boro\", accordandosi per due anni con l'Huddersfield Town.\nIl 6 luglio 2017, archiviata la promozione in Premier League, la societ\u00e0 ne annuncia il rinnovo per un'ulteriore stagione. L'11 maggio 2018 annuncia la decisione di ritirarsi al termine del campionato; appesi gli scarpini al chiodo entra nello staff tecnico di David Wagner a partire dal gennaio 2019, in qualit\u00e0 di tecnico dell'Under-17.\nStatistiche.\nPresenze e reti nei club.\n\"Statistiche aggiornate al 6 gennaio 2018.\""}
{"id": "1680081", "revid": "287204", "url": "https://it.wikipedia.org/wiki?curid=1680081", "title": "Wi\u017cajny", "text": "Wi\u017cajny, (Lituano: \"Vi\u017eainio vals\u010dius\") \u00e8 un comune rurale polacco del distretto di Suwa\u0142ki, nel voivodato della Podlachia.\nFa parte del comune anche la frazione di Okliny.\nRicopre una superficie di 122,59 km\u00b2 e nel 2004 contava 2.724 abitanti."}
{"id": "1680083", "revid": "287204", "url": "https://it.wikipedia.org/wiki?curid=1680083", "title": "Wizajny", "text": ""}
{"id": "1680084", "revid": "287204", "url": "https://it.wikipedia.org/wiki?curid=1680084", "title": "Wle\u0144", "text": "Wle\u0144 (in tedesco \"L\u00e4hn\") \u00e8 un comune urbano-rurale polacco del distretto di Lw\u00f3wek \u015al\u0105ski, nel voivodato della Bassa Slesia.&lt;br&gt;Ricopre una superficie di 86 km\u00b2 e nel 2004 contava 4.647 abitanti."}
{"id": "1680085", "revid": "287204", "url": "https://it.wikipedia.org/wiki?curid=1680085", "title": "Wlen", "text": ""}
{"id": "1680087", "revid": "287204", "url": "https://it.wikipedia.org/wiki?curid=1680087", "title": "W\u0142adys\u0142aw\u00f3w", "text": "W\u0142adys\u0142aw\u00f3w \u00e8 un comune rurale polacco del distretto di Turek, nel voivodato della Grande Polonia.Ricopre una superficie di 90,71 km\u00b2 e nel 2004 contava 7.763 abitanti."}
{"id": "1680088", "revid": "183976", "url": "https://it.wikipedia.org/wiki?curid=1680088", "title": "Home Championship", "text": ""}
{"id": "1680089", "revid": "287204", "url": "https://it.wikipedia.org/wiki?curid=1680089", "title": "Wladyslawow", "text": ""}
{"id": "1680091", "revid": "287204", "url": "https://it.wikipedia.org/wiki?curid=1680091", "title": "W\u0142oc\u0142awek (comune rurale)", "text": "W\u0142oc\u0142awek \u00e8 un comune rurale polacco del distretto di W\u0142oc\u0142awek, nel voivodato della Cuiavia-Pomerania.&lt;br&gt;Ricopre una superficie di 219,92 km\u00b2 e nel 2004 contava 6.371 abitanti.\nIl capoluogo \u00e8 W\u0142oc\u0142awek, che non fa parte del territorio ma costituisce un comune a s\u00e9."}
{"id": "1680093", "revid": "287204", "url": "https://it.wikipedia.org/wiki?curid=1680093", "title": "Wloclawek (comune rurale)", "text": ""}
{"id": "1680095", "revid": "287204", "url": "https://it.wikipedia.org/wiki?curid=1680095", "title": "W\u0142odawa", "text": "W\u0142odawa \u00e8 una citt\u00e0 polacca capoluogo del distretto di W\u0142odawa nel voivodato di Lublino.Ricopre una superficie di 17,97 km\u00b2 e nel 2011 contava 13.798 abitanti.\nDal 1975 al 1998 aveva fatto parte del Voivodato di Che\u0142m."}
{"id": "1680096", "revid": "125945054", "url": "https://it.wikipedia.org/wiki?curid=1680096", "title": "Daryl Murphy", "text": "Caratteristiche tecniche.\n\u00c8 un'ala sinistra.\nCarriera.\nClub.\nDopo aver vestito le maglie di Sunderland, Sheffield Wednesday, Ipswich Town, Waterford United (Irlanda) e Celtic con alterne fortune, fa ritorno all'Ipswich Town dove convince alla prima stagione (7 reti in campionato), fa meglio nella seconda (13 gol) ed esplode definitivamente al suo terzo anno di Championship, andando a vincere la classifica marcatori con 27 realizzazioni in 44 sfide di campionato, segnando 6 doppiette e trascinando il club ai play-off per la promozione in Premier League.\nNazionale.\nViene convocato per gli Europei 2016 in Francia.\nStatistiche.\nPresenze e reti nei club.\n\"Statistiche aggiornate al 7 novembre 2015.\""}
{"id": "1680098", "revid": "287204", "url": "https://it.wikipedia.org/wiki?curid=1680098", "title": "Wlodawa", "text": ""}
{"id": "1680099", "revid": "287204", "url": "https://it.wikipedia.org/wiki?curid=1680099", "title": "W\u0142odawa (comune rurale)", "text": "W\u0142odawa \u00e8 un comune rurale polacco del distretto di W\u0142odawa, nel voivodato di Lublino.&lt;br&gt;Ricopre una superficie di 243,75 km\u00b2 e nel 2004 contava 5.984 abitanti.\nIl capoluogo \u00e8 W\u0142odawa, che non fa parte del territorio ma costituisce un comune a s\u00e9."}
{"id": "1680100", "revid": "287204", "url": "https://it.wikipedia.org/wiki?curid=1680100", "title": "Wlodawa (comune rurale)", "text": ""}
{"id": "1680102", "revid": "287204", "url": "https://it.wikipedia.org/wiki?curid=1680102", "title": "W\u0142odowice", "text": "W\u0142odowice \u00e8 un comune rurale polacco del distretto di Zawiercie, nel voivodato della Slesia.&lt;br&gt;Ricopre una superficie di 76,29 km\u00b2 e nel 2004 contava 5.278 abitanti."}
{"id": "1680104", "revid": "287204", "url": "https://it.wikipedia.org/wiki?curid=1680104", "title": "Wlodowice", "text": ""}
{"id": "1680105", "revid": "287204", "url": "https://it.wikipedia.org/wiki?curid=1680105", "title": "W\u0142oszakowice", "text": "W\u0142oszakowice \u00e8 un comune rurale polacco del distretto di Leszno, nel voivodato della Grande Polonia.Ricopre una superficie di 127,15 km\u00b2 e nel 2004 contava 8.508 abitanti."}
{"id": "1680106", "revid": "287204", "url": "https://it.wikipedia.org/wiki?curid=1680106", "title": "Wloszakowice", "text": ""}
{"id": "1680108", "revid": "287204", "url": "https://it.wikipedia.org/wiki?curid=1680108", "title": "W\u0142oszczowa", "text": "W\u0142oszczowa \u00e8 un comune urbano-rurale polacco del distretto di W\u0142oszczowa, nel voivodato della Santacroce.&lt;br&gt;Ricopre una superficie di 253,7 km\u00b2 e nel 2004 contava 20.487 abitanti."}
{"id": "1680110", "revid": "287204", "url": "https://it.wikipedia.org/wiki?curid=1680110", "title": "Wloszczowa", "text": ""}
{"id": "1680111", "revid": "287204", "url": "https://it.wikipedia.org/wiki?curid=1680111", "title": "Wodynie", "text": "Wodynie \u00e8 un comune rurale polacco del distretto di Siedlce, nel voivodato della Masovia.&lt;br&gt;Ricopre una superficie di 115,66 km\u00b2 e nel 2004 contava 4.867 abitanti."}
{"id": "1680112", "revid": "287204", "url": "https://it.wikipedia.org/wiki?curid=1680112", "title": "Wodzierady", "text": "Wodzierady \u00e8 un comune rurale polacco del distretto di \u0141ask, nel voivodato di \u0141\u00f3d\u017a.&lt;br&gt;Ricopre una superficie di 81,42 km\u00b2 e nel 2004 contava 3.131 abitanti."}
{"id": "1680113", "revid": "287204", "url": "https://it.wikipedia.org/wiki?curid=1680113", "title": "Wodzis\u0142aw", "text": "Wodzis\u0142aw \u00e8 un comune rurale polacco del distretto di J\u0119drzej\u00f3w, nel voivodato della Santacroce.&lt;br&gt;Ricopre una superficie di 176,66 km\u00b2 e nel 2004 contava 7.653 abitanti."}
{"id": "1680114", "revid": "116944", "url": "https://it.wikipedia.org/wiki?curid=1680114", "title": "Sali Ram Berisha", "text": ""}
{"id": "1680115", "revid": "287204", "url": "https://it.wikipedia.org/wiki?curid=1680115", "title": "Wodzislaw", "text": ""}
{"id": "1680116", "revid": "767487", "url": "https://it.wikipedia.org/wiki?curid=1680116", "title": "Henka Johansson", "text": "\u00c8 il batterista della band rapcore Clawfinger. \u00c8 stato anche il batterista degli Emigrate, progetto collaterale avviato da Richard Kruspe, chitarrista dei Rammstein, nel 2006."}
{"id": "1680117", "revid": "287204", "url": "https://it.wikipedia.org/wiki?curid=1680117", "title": "Wohy\u0144", "text": "Wohy\u0144 \u00e8 un comune rurale polacco del distretto di Radzy\u0144 Podlaski, nel voivodato di Lublino.&lt;br&gt;Ricopre una superficie di 178,17 km\u00b2 e nel 2004 contava 7.335 abitanti."}
{"id": "1680118", "revid": "287204", "url": "https://it.wikipedia.org/wiki?curid=1680118", "title": "Wohyn", "text": ""}
{"id": "1680119", "revid": "287204", "url": "https://it.wikipedia.org/wiki?curid=1680119", "title": "Wojasz\u00f3wka", "text": "Wojasz\u00f3wka \u00e8 un comune rurale polacco del distretto di Krosno, nel voivodato della Precarpazia.&lt;br&gt;Ricopre una superficie di 83,4 km\u00b2 e nel 2004 contava 9.040 abitanti."}
{"id": "1680120", "revid": "287204", "url": "https://it.wikipedia.org/wiki?curid=1680120", "title": "Wojaszowka", "text": ""}
{"id": "1680122", "revid": "287204", "url": "https://it.wikipedia.org/wiki?curid=1680122", "title": "Wojciechowice", "text": "Wojciechowice \u00e8 un comune rurale polacco del distretto di Opat\u00f3w, nel voivodato della Santacroce.&lt;br&gt;Ricopre una superficie di 86,37 km\u00b2 e nel 2004 contava 4.544 abitanti."}
{"id": "1680123", "revid": "287204", "url": "https://it.wikipedia.org/wiki?curid=1680123", "title": "Wojciech\u00f3w", "text": "Wojciech\u00f3w \u00e8 un comune rurale polacco del distretto di Lublino, nel voivodato di Lublino.&lt;br&gt;Ricopre una superficie di 80,92 km\u00b2 e nel 2004 contava 5.878 abitanti."}
{"id": "1680124", "revid": "287204", "url": "https://it.wikipedia.org/wiki?curid=1680124", "title": "Wojciechow", "text": ""}
{"id": "1680125", "revid": "287204", "url": "https://it.wikipedia.org/wiki?curid=1680125", "title": "Wojcieszk\u00f3w", "text": "Wojcieszk\u00f3w \u00e8 un comune rurale polacco del distretto di \u0141uk\u00f3w, nel voivodato di Lublino.&lt;br&gt;Ricopre una superficie di 108,61 km\u00b2 e nel 2004 contava 7.072 abitanti."}
{"id": "1680126", "revid": "287204", "url": "https://it.wikipedia.org/wiki?curid=1680126", "title": "Wojcieszkow", "text": ""}
{"id": "1680127", "revid": "228587", "url": "https://it.wikipedia.org/wiki?curid=1680127", "title": "Figli della carit\u00e0", "text": "Esistono due congregazioni religiose cattoliche con questo nome:"}
{"id": "1680128", "revid": "287204", "url": "https://it.wikipedia.org/wiki?curid=1680128", "title": "Wojciesz\u00f3w", "text": "Wojciesz\u00f3w (in tedesco \"Kauffung\") \u00e8 una citt\u00e0 polacca del distretto di Z\u0142otoryja nel voivodato della Bassa Slesia.&lt;br&gt;Ricopre una superficie di 32,17 km\u00b2 e nel 2007 contava 3.975 abitanti."}
{"id": "1680129", "revid": "287204", "url": "https://it.wikipedia.org/wiki?curid=1680129", "title": "Wojcieszow", "text": ""}
{"id": "1680130", "revid": "287204", "url": "https://it.wikipedia.org/wiki?curid=1680130", "title": "Wojkowice", "text": "Wojkowice \u00e8 una citt\u00e0 polacca del distretto di B\u0119dzin nel voivodato della Slesia.Ricopre una superficie di 12,77 km\u00b2 e nel 2004 contava 9.531 abitanti."}
{"id": "1680131", "revid": "599013", "url": "https://it.wikipedia.org/wiki?curid=1680131", "title": "Darren Ward", "text": "Nel maggio del 2009 ha annunciato il suo ritiro dall'attivit\u00e0 agonistica."}
{"id": "1680132", "revid": "287204", "url": "https://it.wikipedia.org/wiki?curid=1680132", "title": "Wojnicz", "text": "Wojnicz \u00e8 un comune urbano-rurale polacco del distretto di Tarn\u00f3w, nel voivodato della Piccola Polonia.&lt;br&gt;Ricopre una superficie di 78,55 km\u00b2 e nel 2004 contava 13.018 abitanti."}
{"id": "1680133", "revid": "287204", "url": "https://it.wikipedia.org/wiki?curid=1680133", "title": "Wojs\u0142awice", "text": "Wojs\u0142awice \u00e8 un comune rurale polacco del distretto di Che\u0142m, nel voivodato di Lublino.&lt;br&gt;Ricopre una superficie di 110,18 km\u00b2 e nel 2004 contava 4.399 abitanti."}
{"id": "1680134", "revid": "287204", "url": "https://it.wikipedia.org/wiki?curid=1680134", "title": "Wojslawice", "text": ""}
{"id": "1680135", "revid": "287204", "url": "https://it.wikipedia.org/wiki?curid=1680135", "title": "Wola Krzysztoporska", "text": "Wola Krzysztoporska \u00e8 un comune rurale polacco del distretto di Piotrk\u00f3w, nel voivodato di \u0141\u00f3d\u017a.&lt;br&gt;Ricopre una superficie di 170,41 km\u00b2 e nel 2004 contava 11.535 abitanti."}
{"id": "1680136", "revid": "124543054", "url": "https://it.wikipedia.org/wiki?curid=1680136", "title": "Repubblica di Ezo", "text": "La repubblica di Ezo venne fondata nel 12\u00ba mese del primo anno dell'era Meiji (gennaio 1869). Si trattava di un governo appartenente all'ala fedele allo shogunato di breve durata avutosi ad Ezochi (Hokkaid\u014d). Esso venne definitivamente sciolto dopo la conclusione della battaglia di Hakodate il giorno 18 del quinto mese del secondo anno dell'era Meiji.\nStoria.\nDopo la sconfitta subita nella guerra Boshin le truppe fedeli allo shogunato, guidate dall'ammiraglio Takeaki Enomoto, si ritirano installandosi nell'isola di Hokkaid\u014d. Si trattava di parecchie migliaia di uomini; il consigliere francese Jules Brunet, che era stato incaricato dallo sh\u014dgun di modernizzare l'esercito, accompagnava la spedizione. La repubblica di Ezo venne fondata ufficialmente il 25 dicembre 1868 sul modello costituzionale americano.\nNel corso dell'inverno venne fortificata la parte meridionale della penisola di Hakodate. Il sistema difensivo era incentrato sulle fortezze di Gory\u014dkaku e di Benten Daiba.\nNel frattempo le truppe dell'imperatore consolidavano le loro posizioni sull'isola di Honsh\u016b e ricevevano un rinforzo di settemila uomini in vista del proseguimento delle ostilit\u00e0. Con la battaglia navale della baia di Hakodate ( 4-10 maggio 1869) quanto rimaneva della marina dello shogunato venne sbaragliato e la fortezza di Gory\u014dkaku si trov\u00f2 accerchiata dalle truppe di terra che erano nel frattempo sbarcate ad Hokkaid\u014d.\nTakeaki Enomoto decise quindi la resa, che venne formalizzata il 27 giugno 1869.\nNella cultura di massa.\nLa storia della repubblica fa da sfondo agli eventi della seconda parte dell'anime televisiva \"Bakumatsu kikansetsu irohanihoheto\". La caduta della repubblica inoltre costituisce l'antefatto del manga Shumari di Osamu Tezuka; inoltre il sogno di uno dei personaggi \u00e8 proprio la ricostituzione di questo stato."}
{"id": "1680137", "revid": "287204", "url": "https://it.wikipedia.org/wiki?curid=1680137", "title": "Wola Mys\u0142owska", "text": "Wola Mys\u0142owska \u00e8 un comune rurale polacco del distretto di \u0141uk\u00f3w, nel voivodato di Lublino.Ricopre una superficie di 120,95 km\u00b2 e nel 2004 contava 5.325 abitanti."}
{"id": "1680138", "revid": "287204", "url": "https://it.wikipedia.org/wiki?curid=1680138", "title": "Wola Myslowska", "text": ""}
{"id": "1680140", "revid": "287204", "url": "https://it.wikipedia.org/wiki?curid=1680140", "title": "Wola Uhruska", "text": "Wola Uhruska \u00e8 un comune rurale polacco del distretto di W\u0142odawa, nel voivodato di Lublino.Ricopre una superficie di 150,86 km\u00b2 e nel 2004 contava 4.223 abitanti."}
{"id": "1680141", "revid": "287204", "url": "https://it.wikipedia.org/wiki?curid=1680141", "title": "Wolan\u00f3w", "text": "Wolan\u00f3w \u00e8 un comune rurale polacco del distretto di Radom, nel voivodato della Masovia.&lt;br&gt;Ricopre una superficie di 82,85 km\u00b2 e nel 2004 contava 8.206 abitanti."}
{"id": "1680142", "revid": "729019", "url": "https://it.wikipedia.org/wiki?curid=1680142", "title": "Krasnogvardejskaja", "text": "Krasnogvardejskaja (), che letteralmente significa \"Stazione della Guardia Rossa\", \u00e8 l'ex capolinea meridionale della Linea Zamoskvoreckaja, la linea 2 della metropolitana di Mosca. Ora la stazione terminale della linea \u00e8 Alma-Atinskaja, inaugurata il 24 dicembre 2012.\nFu inaugurata nel 1985 ed \u00e8 una stazione con soffitto a volta e mura ricoperte in marmo rosso, simile all'architettura di molte stazioni della Metropolitana di Washington. Il tema degli elementi decorativi della stazione, che comprende pannelli a vetrata di L.L. Berlin, \u00e8 la Guardia Rossa di Mosca, del 1917. Gli architetti furono I.G. Petuchova e N.I. \u0160umakov."}
{"id": "1680143", "revid": "287204", "url": "https://it.wikipedia.org/wiki?curid=1680143", "title": "Wolanow", "text": ""}
{"id": "1680144", "revid": "287204", "url": "https://it.wikipedia.org/wiki?curid=1680144", "title": "Wolb\u00f3rz", "text": "Wolb\u00f3rz \u00e8 un comune rurale polacco del distretto di Piotrk\u00f3w, nel voivodato di \u0141\u00f3d\u017a.&lt;br&gt;Ricopre una superficie di 151,22 km\u00b2 e nel 2004 contava 7.694 abitanti."}
{"id": "1680145", "revid": "1718925", "url": "https://it.wikipedia.org/wiki?curid=1680145", "title": "Monte Chiampon", "text": "Il monte Chiampon o Cjampon \u00e8 una montagna delle Prealpi Giulie, alta 1.709 , posta nel territorio comunale di Gemona del Friuli, la vetta pi\u00f9 elevata della dorsale montuosa che chiude a sud la val Venzonassa estendendosi dalla sella di Sant'Agnese alla valle del Torre."}
{"id": "1680146", "revid": "287204", "url": "https://it.wikipedia.org/wiki?curid=1680146", "title": "Wolborz", "text": ""}
{"id": "1680148", "revid": "287204", "url": "https://it.wikipedia.org/wiki?curid=1680148", "title": "Wolbrom", "text": "Wolbrom \u00e8 un comune urbano-rurale polacco del distretto di Olkusz, nel voivodato della Piccola Polonia.&lt;br&gt;Ricopre una superficie di 150,82 km\u00b2 e nel 2004 contava 23.470 abitanti."}
{"id": "1680152", "revid": "287204", "url": "https://it.wikipedia.org/wiki?curid=1680152", "title": "Wolin", "text": "Wolin \u00e8 un comune urbano-rurale polacco del distretto di Kamie\u0144 Pomorski, nel voivodato della Pomerania Occidentale.Ricopre una superficie di 327,41 km\u00b2 e nel 2007 contava 12.327 abitanti. Si trova sull'isola omonima.\nNel 1143 divenne la prima sede vescovile della Pomerania, traslata nel 1176 a Kamie\u0144."}
{"id": "1680154", "revid": "287204", "url": "https://it.wikipedia.org/wiki?curid=1680154", "title": "Wolsztyn", "text": "Wolsztyn \u00e8 un comune urbano-rurale polacco del distretto di Wolsztyn, nel voivodato della Grande Polonia.Ricopre una superficie di 249,64 km\u00b2 e nel 2006 contava 29.269 abitanti.\nWolsztyn \u00e8 famosa per essere la sede dell'ultimo deposito in Europa di locomotive a vapore in regolare servizio di linea quotidiano su una rete ferroviaria statale.\nIl deposito comprende la rimessa delle locomotive servita da una piattaforma girevole ed un museo con locomotive restaurate.\nAttualmente (marzo 2012) il servizio a vapore viene svolto sulla relazione Pozna\u0144 Wolsztyn con due coppie di treni giornalieri."}
{"id": "1680156", "revid": "287204", "url": "https://it.wikipedia.org/wiki?curid=1680156", "title": "Wo\u0142czyn", "text": "Wo\u0142czyn \u00e8 un comune urbano-rurale polacco del distretto di Kluczbork, nel voivodato di Opole.Ricopre una superficie di 240,86 km\u00b2 e nel 2004 contava 14.577 abitanti."}
{"id": "1680157", "revid": "287204", "url": "https://it.wikipedia.org/wiki?curid=1680157", "title": "Wolczyn", "text": ""}
{"id": "1680158", "revid": "599013", "url": "https://it.wikipedia.org/wiki?curid=1680158", "title": "Danny Collins", "text": "Caratteristiche tecniche.\n\u00c8 un difensore centrale che pu\u00f2 essere impiegato come terzino sinistro."}
{"id": "1680159", "revid": "287204", "url": "https://it.wikipedia.org/wiki?curid=1680159", "title": "Linea Filevskaja", "text": ""}
{"id": "1680160", "revid": "287204", "url": "https://it.wikipedia.org/wiki?curid=1680160", "title": "Wo\u0142omin", "text": "Wo\u0142omin \u00e8 un comune urbano-rurale polacco del distretto di Wo\u0142omin, nel voivodato della Masovia.&lt;br&gt;Ricopre una superficie di 59,52 km\u00b2 e nel 2004 contava 49.688 abitanti."}
{"id": "1680161", "revid": "287204", "url": "https://it.wikipedia.org/wiki?curid=1680161", "title": "Wolomin", "text": ""}
{"id": "1680162", "revid": "287204", "url": "https://it.wikipedia.org/wiki?curid=1680162", "title": "Affare maltese", "text": "L'affare maltese fu una serie di avvenimenti con caratteri politico-militari con protagonisti alcuni stati del mar Mediterraneo, quali Malta, Libia e Italia, avvenuti tra la fine degli anni settanta e l'inizio degli anni ottanta, ma principalmente nell'estate del 1980; questi eventi si inquadrano nel contesto della guerra fredda, con implicazioni quindi di Stati Uniti d'America e Unione Sovietica. Alcuni di questi avvenimenti crearono attriti tra Italia e Libia, ma a tutt'oggi risultano poco noti in tutti i loro dettagli. L'espressione \"affare maltese\" venne usata nella sentenza-ordinanza \"Priore\" relativa alla strage di Ustica del giugno 1980, nella quale veniva ipotizzato un legame fra alcuni di questi eventi che calamitarono l'attenzione dell'opinione pubblica italiana con la strage di Bologna dell'agosto 1980.\nContesto storico.\nMalta.\nMalta pass\u00f2 sotto il dominio inglese nel XIX secolo, e da allora fu sede di una base militare di enorme importanza strategica per il mar Mediterraneo. Nel secondo dopoguerra la potenza navale britannica si ridusse, venendo sostituita dalla U.S. Navy nel ruolo di potenza navale egemone del Mediterraneo, mentre l'isola, ancora sotto la sovranit\u00e0 inglese, divenne una base navale della NATO. Nel contempo anche Malta fu pervasa da moti indipendentisti, ottenendo prima l'indipendenza in ambito del Commonwealth (1964), e divenendo una repubblica nel 1974.\nNel 1972, minacciando di affittare la base navale alla marina sovietica, il primo ministro maltese Dom Mintoff ottenne di concludere un contratto di affitto della base a 14 milioni di sterline annue, per un periodo di 7 anni con la NATO. Allo scadere del contratto, il premier maltese si orient\u00f2 verso una politica di forte autonomia che lo port\u00f2 a chiedere la chiusura della base militare NATO. Gli USA e la Gran Bretagna fecero forti pressioni politiche per poter mantenervi la base navale, ma il governo maltese fu irremovibile e nel 1979 la flotta atlantica lasci\u00f2 Malta. Il governo maltese proclam\u00f2 in quella occasione che \u00abLa Repubblica di Malta \u00e8 uno Stato neutrale che attivamente ricerca la pace, la sicurezza e il progresso sociale tra tutte le Nazioni, in virt\u00f9 dell'adesione a una politica di non allineamento e della non appartenenza ad alcuna alleanza militare; questa condizione comporter\u00e0 in particolare che nessuna base militare straniera sar\u00e0 ammessa nel territorio maltese\u00bb.\nContemporaneamente, il piccolo Stato mediterraneo, desideroso di una politica autonoma, si avvicin\u00f2 alla Libia, anch'essa perseguitrice della cosiddetta \"terza via\". Le somme di denaro incassate dall'affitto delle basi militari alla NATO vennero sostituite dal petrolio libico venduto a prezzo di favore, mentre sull'isola era presente personale militare libico con compiti di istruzione e direzione del traffico aereo; in particolare gestivano anche la torre di controllo dell'aeroporto internazionale di Luqa.\nLibia e Italia.\nLa Libia, gi\u00e0 colonia italiana, ottenne l'indipendenza dalla Gran Bretagna (che l'aveva occupata durante la seconda guerra mondiale) nel 1951. Nel 1969, il colonnello Mu\u02bfammar Gheddafi ne assunse il potere con un colpo di stato e diede una svolta netta alla politica libica. Le basi militari straniere furono chiuse e molti cittadini occidentali furono privati dei loro beni ed espulsi. L'espulsione in massa di italiani dalla Libia port\u00f2 le attenzioni italiane a sud, con il pensiero che il nazionalismo arabo fosse stato sottovalutato. L'Italia incominci\u00f2 una politica di dialogo con i paesi arabi e per via della particolare aspirazione di questi ultimi a intraprendere una politica autonoma dai due blocchi, tale paese divenne presto un partner privilegiato.\nQueste circostanze, nonch\u00e9 la determinazione della classe politica italiana nel perseguire una tale politica, port\u00f2 l'Italia ad avere di fatto negli anni ottanta un ruolo in prima linea a livello politico-economico-militare regionale, ruolo che venne riconosciuto in ritardo e solo davanti all'evidenza dalle classiche potenze occidentali.\nDopo la crisi diplomatica del 1970, i legami tra Italia e Libia si riallacciarono subito e l'Italia divenne il maggiore esportatore d'armi verso la Libia e il suo maggiore acquirente di petrolio. Fiorirono diversi legami economici e la Libia giunse ad acquistare una consistente fetta delle azioni della FIAT. In Italia si era quindi formata una consistente lobby filo-libica.\nUnione Sovietica.\nL'unica possibilit\u00e0 di accesso al Mediterraneo per unit\u00e0 navali dell'Unione Sovietica \u00e8 lo stretto dei Dardanelli; essendo sotto il controllo della Turchia, membro della NATO, sarebbe stato subito bloccato in caso di guerra. Le navi sovietiche che fossero riuscite a forzare il blocco, prima di navigare nel Mediterraneo avrebbero dovuto attraversare il mar Egeo, costellato di isolette appartenenti alla Grecia, altro membro NATO. Di conseguenza, l'unica possibilit\u00e0 per l'URSS di avere unit\u00e0 militari nel Mediterraneo in caso di guerra era che queste si trovassero gi\u00e0 nelle sue acque allo scoppio delle ostilit\u00e0. L'URSS rivers\u00f2 quindi le sue attenzioni sui paesi arabi fin dall'inizio della guerra fredda, prima che in questi paesi si scoprissero ingenti giacimenti petroliferi. L'Unione Sovietica appoggi\u00f2 subito il nazionalismo arabo che aveva una forte ostilit\u00e0 verso l'occidente, e quando questo and\u00f2 al potere in alcuni paesi questi si legarono subito con l'URSS.\nIl principale alleato sovietico era l'Egitto, che l'URSS appoggi\u00f2 senza riserve nei confronti dell'attacco militare anglofrancese al Canale di Suez del 1956. Successivamente l'Egitto permise a unit\u00e0 navali sovietiche di ancorare presso il porto di Alessandria. Tuttavia, durante la quarta guerra arabo-israeliana (chiamata guerra del Kippur, dal 6 al 25 ottobre del 1973), le forze egiziane avevano sfondato le linee israeliane, ma una controffensiva di questi ultimi aveva riequilibrato la situazione. Quando poi stava per avvenire una nuova offensiva israeliana, l'Egitto intavol\u00f2 trattative di pace poich\u00e9 prevedeva una sua disfatta. Solo le forti pressioni degli USA indussero Israele a concludere le trattative di pace prima di conseguire una vittoria completa sugli egiziani, quando questi avevano i propri soldati ancora sulla penisola del Sinai (allora territorio israeliano). Tali circostanze, legate all'appoggio politico che le maggiori potenze europee avevano dato all'Egitto, fece s\u00ec che di fatto l'Egitto fosse politicamente considerato il vero vincitore del conflitto. A quel punto gli USA perseguirono una politica di avvicinamento all'Egitto e successivamente i sovietici persero la possibilit\u00e0 di ancorare ad Alessandria.\nSul finire degli anni settanta, i sovietici erano dunque alla ricerca di un posto sicuro per ancorare le loro unit\u00e0 militari nel Mediterraneo e l'unico paese mediterraneo ben disposto verso l'URSS era la Libia. Tuttavia Gheddafi, geloso della sua autonomia, non era intenzionato ad accreditare consiglieri militari sovietici in Libia e tanto meno a consentire l'allestimento di una base navale sul proprio territorio; poteva per\u00f2 rendere disponibile il territorio di uno Stato vassallo.\nStati Uniti d'America.\nDurante la guerra fredda, gli Stati Uniti d'America erano i dominatori del Mediterraneo, e l'Italia era la loro piattaforma pi\u00f9 importante al riguardo. A Napoli aveva sede il comando della VI flotta e in Sardegna, presso la Maddalena, vi era un'importante base di sottomarini nucleari statunitensi. Vi erano, inoltre, altri alleati quali Turchia, Grecia, Francia e, dal 1982, anche la Spagna.\nLa disponibilit\u00e0 dei paesi occidentali a far transitare sul loro spazio aereo gli aerei statunitensi destinati a rifornire Israele durante la guerra del Kippur fecero applicare un embargo da parte dei paesi produttori di petrolio nei confronti dell'Europa occidentale; in questo modo, aerei provenienti dagli USA avrebbero dovuto attraversare senza scalo il Mediterraneo da Gibilterra fino a Israele. La presenza di batterie di missili contraerei su Malta avrebbe potuto distruggere tali convogli. Di conseguenza, anche gli USA erano molto interessati a mantenere un controllo militare su Malta; quando nel 1979 dovettero allontanarsi dall'isola, incominciarono a temere la presenza sovietica nel piccolo Stato.\nCause.\nContrasti tra Libia e Malta.\nSul finire degli anni settanta nacque l'ipotesi della presenza di ricchi giacimenti petroliferi sottomarini nella zona del mar Mediterraneo. Questi si sarebbero trovati vicino ai cosiddetti \"banchi di Medina\", un basso fondale situato orientativamente a met\u00e0 strada tra le coste libiche e quelle maltesi. Libia e Malta furono subito interessati a sfruttare questa possibile risorsa economica. Per Malta sfruttare tali giacimenti significava poter sostituire i ricchi introiti derivanti dagli affitti della presenza della flotta NATO in maniera autonoma, realizzando una vera indipendenza sostanziale. Per la Libia, invece, possedere i suddetti giacimenti significava consacrare la sua influenza su Malta, con tutto ci\u00f2 che ne conseguiva a livello internazionale.\nLa posizione dei banchi di Medina non \u00e8 equidistante dai due paesi, ma anzi \u00e8 sensibilmente pi\u00f9 vicina a Malta. Questa, dunque, a norma delle leggi internazionali, rivendicava la sovranit\u00e0 sulle acque situate fino alla met\u00e0 della distanza che separava le sue coste da quelle libiche. La Libia, invece, dando un'interpretazione differente delle norme internazionali, reclamava l'estensione delle proprie acque territoriali ben oltre la met\u00e0 della distanza tra le coste dei due paesi. Secondo questa chiave di lettura, i banchi di Medina si trovavano sotto la sovranit\u00e0 libica.\nEntrambi i paesi rivendicarono, dunque, i diritti di sfruttamento minerario dei giacimenti petroliferi individuati e ci\u00f2 fu causa di consistenti attriti. Tuttavia, i due paesi si rimisero alla Corte internazionale di giustizia de L'Aia, e la vicenda sembrava essere risolta. Per evitare un riacutizzarsi della crisi, inoltre, la Libia e Malta convennero sul non incominciare le perforazioni di esplorazione petrolifera prima che la corte si fosse pronunciata in merito.\nTuttavia, mentre Malta si attenne scrupolosamente a questo patto, la compagnia petrolifera di stato libica incominci\u00f2 a effettuare i suoi rilievi sui banchi di Medina. Malta reag\u00ec incaricando l'ENI di incominciare a sua volta i rilievi sui giacimenti petroliferi.\nReazioni internazionali.\nLe due superpotenze del tempo, Stati Uniti d'America e Unione Sovietica non potevano agire direttamente sulla questione. Le forze sovietiche, ad esempio, non avevano alcun titolo per intervenire, cos\u00ec come le forze NATO, in quanto Malta non faceva parte dell'organizzazione e non erano gradite dal governo locale. Un intervento NATO sarebbe stato considerato nella forma e nella sostanza un'aggressione vera e propria che l'Unione Sovietica non avrebbe potuto ignorare, nonostante la \"distensione\" formalmente ancora in atto tra le due superpotenze.\nPoich\u00e9 le forze libiche erano preponderanti rispetto a quelle maltesi, l'unica possibilit\u00e0 per la piccola isola in caso di confronto decisivo era l'intervento a titolo individuale di un'altra potenza a seguito di un accordo bilaterale con Malta. Data la vicinanza di Malta con la Sicilia, nonch\u00e9 il tipo di politica perseguita in quel periodo, tale potenza non poteva che essere l'Italia.\nCronologia degli eventi.\nDurante l'estate del 1980 si sviluppa una serie di eventi; alcuni di essi sono connessi tra loro, altri solo apparentemente completamente indipendenti. L'interpretazione di questi eventi \u00e8 controversa.\nConseguenze.\nLa conseguenza pi\u00f9 immediata delle vicende dell'estate 1980 fu il raggiungimento di una indipendenza sostanziale di Malta tramite l'accordo firmato col governo italiano. L'isola poteva dirsi autosufficiente sia dal punto di vista politico che da quello economico, fruendo di consistenti aiuti economici italiani, a cui successivamente avrebbero potuto aggiungersi i proventi del futuro sfruttamento dei giacimenti petroliferi eventualmente scoperti nel sottosuolo dei banchi di Medina, rispetto ai quali la Corte de L'Aia successivamente si pronunci\u00f2 a favore di Malta. Nel 1983 anche l'Italia manifest\u00f2 presso la corte de L'Aia il proprio interesse per parte delle risorse dei banchi di Medina nell'area sulla piattaforma continentale sommersa a est e a ovest di Malta. Grazie al trattato bilaterale con l'Italia, Malta poteva dirsi protetta anche dal punto di vista militare.\nLa Libia continu\u00f2 la sua politica aggressiva, giungendo cos\u00ec in netto contrasto con le potenze anglosassoni. Tali contrasti culminarono con i bombardamenti aerei di Tripoli e Bengasi del 1986, nei quali lo stesso Gheddafi rischi\u00f2 la morte. Da allora l'atteggiamento della Libia mut\u00f2 gradualmente fino a giungere a un completo rappacificamento con Stati Uniti d'America e Gran Bretagna nel 2004.\nDopo la missione in Libano del 1982-1984, l'incidente di Sigonella e le vicende tunisine del 1987, l'influenza italiana nel Mediterraneo crebbe.\n e, in concomitanza con altri fattori, incominci\u00f2 un lento declino che, passando con l'avvento al potere di Gorba\u010d\u00ebv (1985) e l'inizio della \"Perestrojka\", port\u00f2 al crollo del Muro di Berlino nel 1989, allo scioglimento del Patto di Varsavia nel 1990 e infine al dissolvimento dell'URSS alla fine del 1991."}
{"id": "1680163", "revid": "486946", "url": "https://it.wikipedia.org/wiki?curid=1680163", "title": "Isthmian league", "text": ""}
{"id": "1680165", "revid": "287204", "url": "https://it.wikipedia.org/wiki?curid=1680165", "title": "Wo\u017aniki", "text": "Wo\u017aniki (in tedesco \"Woischnik\") \u00e8 un comune urbano-rurale polacco del distretto di Lubliniec, nel voivodato della Slesia.&lt;br&gt;Ricopre una superficie di 127 km\u00b2 e nel 2006 contava 9.583 abitanti."}
{"id": "1680166", "revid": "287204", "url": "https://it.wikipedia.org/wiki?curid=1680166", "title": "Wozniki", "text": ""}
{"id": "1680167", "revid": "287204", "url": "https://it.wikipedia.org/wiki?curid=1680167", "title": "W\u00f3lka", "text": "W\u00f3lka \u00e8 un comune rurale polacco del distretto di Lublino, nel voivodato di Lublino.&lt;br&gt;Ricopre una superficie di 72,65 km\u00b2 e nel 2014 contava 11.126 abitanti.\nDurante la Seconda Guerra mondiale gli abitanti di W\u00f2lka furono testimoni degli orrori del vicino Campo di sterminio di Treblinka."}
{"id": "1680168", "revid": "110157", "url": "https://it.wikipedia.org/wiki?curid=1680168", "title": "Baixo Amazonas", "text": "Baixo Amazonas \u00e8 una mesoregione dello Stato di Par\u00e1 in Brasile.\nMicroregioni.\n\u00c8 suddivisa in 3 microregioni:"}
{"id": "1680169", "revid": "115533", "url": "https://it.wikipedia.org/wiki?curid=1680169", "title": "Suborbitale", "text": ""}
{"id": "1680170", "revid": "287204", "url": "https://it.wikipedia.org/wiki?curid=1680170", "title": "Wolka", "text": ""}
{"id": "1680172", "revid": "287204", "url": "https://it.wikipedia.org/wiki?curid=1680172", "title": "Wr\u0119czyca Wielka", "text": "Wr\u0119czyca Wielka \u00e8 un comune rurale polacco del distretto di K\u0142obuck, nel voivodato della Slesia.&lt;br&gt;Ricopre una superficie di 148,07 km\u00b2 e nel 2004 contava 17.117 abitanti."}
{"id": "1680173", "revid": "287204", "url": "https://it.wikipedia.org/wiki?curid=1680173", "title": "Wreczyca Wielka", "text": ""}
{"id": "1680174", "revid": "121598117", "url": "https://it.wikipedia.org/wiki?curid=1680174", "title": "Illica", "text": "Illica \u00e8 una frazione del comune di Accumoli in provincia di Rieti, nella regione Lazio. \u00c8 stata completamente rasa al suolo in seguito al terremoto del 24 agosto 2016.\nGeografia.\nIl paese sorge nell'area dei Monti della Laga a pochi chilometri da Amatrice e si mostra in una veste rurale quanto amena. Malgrado sia abitato da sole 4 famiglie, vive nella bella stagione di una intensa attivit\u00e0 vacanziera. Con un'altitudine di 800m s.l.m. dona in inverno un paesaggio spesso innevato con un clima freddo secco, mentre in estate allieta con le sue giornate fresche ed assolate, con le temperature che rimangono sempre contenute.\nSul fosso di Illica ci sono i ruderi di un vecchio mulino. Patria dei Campagnoni, dei Cappellanti (si ricorda nell'anno 1830 il vicario generale Raimondo Cappellanti), Carosi, Casini, De Petris, Ferretti, Alpini, Giovannini, Mazzarella, Severo, Truentini, Tubili, Valenti, Valentini, Venzi.\nTerremoto 2016.\nIl 24 agosto 2016 \u00e8 stata pesantemente danneggiata da un terremoto di magnitudo 6.0 della scala Richter verificatosi nell'area reatina con epicentro nella vicina Accumoli.\nMonumenti e luoghi d'interesse.\nMuseo della Civilt\u00e0 Contadina \"Franco Casini\".\nPiccolo museo che raccoglie una ricca ed interessante raccolta di oggetti e utensili agricoli, dagli attrezzi usati nei campi, agli abiti che si indossavano.\nChiesa di San Paolo apostolo.\nRisalente all'anno 1000, contiene affreschi attribuiti a Dionisio Cappelli di Amatrice, quali: la \"Madonna con Figlio\", la \"Madonna che allatta\" e la \"Madonna che copre con il manto i fedeli\" risalente all'anno 1494; i resti di un tabernacolo ligneo risalente al XVI secolo; due angeli scolpiti nel legno e tele del '600 e del '700.\nCon il progressivo spopolamento del paese, ha sub\u00ecto, come le chiese di altri paesi, vari furti.\nNel paese c'\u00e8 anche una cappella privata, ora dismessa, dedicata a san Francesco di Paola."}
{"id": "1680176", "revid": "287204", "url": "https://it.wikipedia.org/wiki?curid=1680176", "title": "Wronki", "text": "Wronki (in tedesco \"Wronke\") \u00e8 un comune urbano-rurale polacco del distretto di Szamotu\u0142y, nel voivodato della Grande Polonia.&lt;br&gt;Ricopre una superficie di 302,07 km\u00b2 e nel 2007 contava 18.679 abitanti."}
{"id": "1680177", "revid": "287204", "url": "https://it.wikipedia.org/wiki?curid=1680177", "title": "Wr\u00f3blew", "text": "Wr\u00f3blew \u00e8 un comune rurale polacco del distretto di Sieradz, nel voivodato di \u0141\u00f3d\u017a.&lt;br&gt;Ricopre una superficie di 113,23 km\u00b2 e nel 2006 contava 6.259 abitanti."}
{"id": "1680178", "revid": "287204", "url": "https://it.wikipedia.org/wiki?curid=1680178", "title": "Wroblew", "text": ""}
{"id": "1680180", "revid": "74801", "url": "https://it.wikipedia.org/wiki?curid=1680180", "title": "Wrze\u015bnia", "text": "Wrze\u015bnia (in tedesco \"Wreschen\") \u00e8 un comune urbano-rurale polacco del distretto di Wrze\u015bnia, nel voivodato della Grande Polonia.\nRicopre una superficie di e nel 2004 contava abitanti."}
{"id": "1680182", "revid": "287204", "url": "https://it.wikipedia.org/wiki?curid=1680182", "title": "Wrzesnia", "text": ""}
{"id": "1680183", "revid": "1305772", "url": "https://it.wikipedia.org/wiki?curid=1680183", "title": "Charlotte Hudson", "text": "Carriera.\nLa sua carriera nel mondo dello spettacolo \u00e8 iniziata con la partecipazione nel 2000 alla miniserie TV \"Bruiser\" (6 episodi) prodotta dalla BBC, e poi, sempre sull'emittente britannica, con la co-conduzione, insieme ad Anne Robinson, della serie \"Watchdog\".\nSu Discovery Channel ha condotto tra il 2004 e il 2006 la rubrica la rubrica \"Scienza fai da te\" nel programma del programma \"\" dalla seconda alla quinta stagione e il suo spin-off (della durata di una sola stagione) \"Brainiac: History Abuse\".\nOltre a questo recitato e partecipato come guest star in diverse serie televisive. \u00c8 ospite ricorrente nei programmi \"Big Brother's Little Brother\" e \"Big Brother's Big Mouth\", programmi legati all'edizione britannica del reality show Grande Fratello.\nA livello teatrale ha partecipato a due tour internazionali che hanno portato sui palchi europei e statunitensi le opere shespiriane La dodicesima notte e La tempesta e ad una commedia, \"Two Left Hands\", messa in scena nell'agosto 2007 all'Edinburgh Fringe.\nVita privata.\n\u00c8 la sorella minore dell'attore Robert Hudson, noto principalmente per aver interpretato per 7 stagioni il personaggio di \"Yorkie Smith\" nel telefilm poliziesco \"The Bill\"."}
{"id": "1680185", "revid": "287204", "url": "https://it.wikipedia.org/wiki?curid=1680185", "title": "Wydminy", "text": "Wydminy (\"Widminnen\" fino al 1945) \u00e8 un comune rurale polacco del distretto di Gi\u017cycko, nel voivodato della Varmia-Masuria.&lt;br&gt;Ricopre una superficie di 233,46 km\u00b2 e nel 2004 contava 6.681 abitanti.\nComunit\u00e0 urbane e rurali:\nAltre localit\u00e0 minori:"}
{"id": "1680186", "revid": "767487", "url": "https://it.wikipedia.org/wiki?curid=1680186", "title": "Krrish", "text": "Krrish \u00e8 un film di Bollywood, diretto da Rakesh Roshan nel 2006, con Hrithik Roshan, Rekha e Priyanka Chopra. C'\u00e8 anche la comparsa speciale di Preity Zinta, nella parte di Nisha. Il film \u00e8 il sequel del precedente \"Koi... Mil Gaya\".\nTrama.\nKrishna \u00e8 nato con poteri magici, un'eredit\u00e0 del padre Rohit Mehra. Priya entra nella sua vita e diventa il suo mondo ma quando lei parte per Singapore lui la segue. Qui il dottor Siddhant Arya, uno scienziato megalomane, \u00e8 sul punto di cambiare per sempre il futuro dell'umanit\u00e0. Un solo uomo pu\u00f2 mettersi tra il dottor Siddhant Arya e il suo sogno di distruzione: per fermare le sue crudeli ambizioni Krishna deve diventare \"Krrish\".\nCollegamenti ad altre pellicole.\nLa trama del film ha molti punti in comune con quella di Paycheck e viene sviluppata, rispetto alla pellicola precedente, molto di pi\u00f9 la parte relativa ai superpoteri, facendo pensare alla saga di Superman e di Spiderman. Inoltre Krrish \u00e8 molto legato al precedente Koi... Mil Gaya, sia per la presenza di molte scene che vengono riproposte, sia per la battuta finale che \u00e8 la stessa nei due film: \u201cGrazie, Jadoo\u201d.\nSequel.\nNel 2013 esce il sequel \"Krrish 3\", con stesso cast e regista.\nMusiche.\nNel film sono presenti quattro canzoni, di seguito riportate nell'ordine in cui compaiono:\nLa prima viene cantata da Krishna e Priya in mezzo alla natura, poco dopo che si sono conosciuti.\nLa seconda, a distanza di breve tempo, ha gli stessi protagonisti, con la comparsa iniziale di Bahadur, intento ad ascoltare le parole romantiche di Krishna.\n\"Dil Na Liya\" \u00e8 l'unica canzone di gruppo e viene cantata mentre sono al circo, poco prima dello scoppio dell'incendio.\nLa quarta ed ultima canzone \u00e8 cantata dai due protagonisti, poco dopo che Krishna le ha riportato l'anello, dicendogli che \u00e8 stato il \u201cfalso\u201d Krrish a trovarlo, mentre Vikram \u00e8 gi\u00e0 sulle loro tracce."}
{"id": "1680187", "revid": "287204", "url": "https://it.wikipedia.org/wiki?curid=1680187", "title": "Wymiarki", "text": "Wymiarki (in tedesco \"Wiesau\") \u00e8 un comune rurale polacco del distretto di \u017baga\u0144, nel voivodato di Lubusz.&lt;br&gt;Ricopre una superficie di 63,09 km\u00b2 e nel 2004 contava 2.481 abitanti."}
{"id": "1680188", "revid": "287204", "url": "https://it.wikipedia.org/wiki?curid=1680188", "title": "Wyry", "text": "Wyry \u00e8 un comune rurale polacco del distretto di Miko\u0142\u00f3w, nel voivodato della Slesia.Ricopre una superficie di 34,45 km\u00b2 e nel 2004 contava 6.249 abitanti."}
{"id": "1680189", "revid": "287204", "url": "https://it.wikipedia.org/wiki?curid=1680189", "title": "Wyryki", "text": "Wyryki \u00e8 un comune rurale polacco del distretto di W\u0142odawa, nel voivodato di Lublino.&lt;br&gt;Ricopre una superficie di 219,52 km\u00b2 e nel 2004 contava 2.888 abitanti."}
{"id": "1680192", "revid": "74801", "url": "https://it.wikipedia.org/wiki?curid=1680192", "title": "Wyrzysk", "text": "Wyrzysk (in tedesco \"Wirsitz\") \u00e8 un comune urbano-rurale polacco del distretto di Pi\u0142a, nel voivodato della Grande Polonia.\nRicopre una superficie di e nel 2004 contava abitanti."}
{"id": "1680193", "revid": "287204", "url": "https://it.wikipedia.org/wiki?curid=1680193", "title": "Wysoka", "text": "Wysoka \u00e8 un comune urbano-rurale polacco del distretto di Pi\u0142a, nel voivodato della Grande Polonia.&lt;br&gt;Ricopre una superficie di 123,04 km\u00b2 e nel 2004 contava 6.943 abitanti."}
{"id": "1680194", "revid": "110157", "url": "https://it.wikipedia.org/wiki?curid=1680194", "title": "Mesoregione di Maraj\u00f3", "text": "Maraj\u00f3 \u00e8 una mesoregione dello Stato di Par\u00e1 in Brasile.\nMicroregioni.\n\u00c8 suddivisa in 3 microregioni:"}
{"id": "1680195", "revid": "287204", "url": "https://it.wikipedia.org/wiki?curid=1680195", "title": "Wysokie", "text": "Wysokie \u00e8 un comune rurale polacco del distretto di Lublino, nel voivodato di Lublino.&lt;br&gt;Ricopre una superficie di 114,18 km\u00b2 e nel 2004 contava 5.216 abitanti."}
{"id": "1680196", "revid": "287204", "url": "https://it.wikipedia.org/wiki?curid=1680196", "title": "Wysokie Mazowieckie", "text": "Wysokie Mazowieckie \u00e8 una citt\u00e0 polacca del distretto di Wysokie Mazowieckie nel voivodato della Podlachia.Ricopre una superficie di 15,24 km\u00b2 e nel 2004 contava 9.234 abitanti."}
{"id": "1680198", "revid": "287204", "url": "https://it.wikipedia.org/wiki?curid=1680198", "title": "Wysokie Mazowieckie (comune rurale)", "text": "Wysokie Mazowieckie \u00e8 un comune rurale polacco del distretto di Wysokie Mazowieckie, nel voivodato della Podlachia.&lt;br&gt;Ricopre una superficie di 166,11 km\u00b2 e nel 2004 contava 5.318 abitanti.\nIl capoluogo \u00e8 Wysokie Mazowieckie, che non fa parte del territorio ma costituisce un comune a s\u00e9."}
{"id": "1680199", "revid": "287204", "url": "https://it.wikipedia.org/wiki?curid=1680199", "title": "Wyszki", "text": "Wyszki \u00e8 un comune rurale polacco del distretto di Bielsk, nel voivodato della Podlachia.&lt;br&gt;Ricopre una superficie di 206,5 km\u00b2 e nel 2004 contava 5.062 abitanti."}
{"id": "1680201", "revid": "287204", "url": "https://it.wikipedia.org/wiki?curid=1680201", "title": "Wyszogr\u00f3d", "text": "Wyszogr\u00f3d \u00e8 un comune urbano-rurale polacco del distretto di P\u0142ock, nel voivodato della Masovia.&lt;br&gt;Ricopre una superficie di 97,93 km\u00b2 e nel 2004 contava 6.048 abitanti."}
{"id": "1680202", "revid": "287204", "url": "https://it.wikipedia.org/wiki?curid=1680202", "title": "Wyszogrod", "text": ""}
{"id": "1680204", "revid": "287204", "url": "https://it.wikipedia.org/wiki?curid=1680204", "title": "Wy\u015bmierzyce", "text": "Wy\u015bmierzyce \u00e8 un comune urbano-rurale polacco del distretto di Bia\u0142obrzegi, nel voivodato della Masovia.&lt;br&gt;Ricopre una superficie di 104,31 km\u00b2 e nel 2004 contava 2.909 abitanti."}
{"id": "1680206", "revid": "1442080", "url": "https://it.wikipedia.org/wiki?curid=1680206", "title": "Alberto Graziadei", "text": "Biografia.\nSi \u00e8 occupato di pittura e grafica dal 1937.\nHa partecipato a numerose mostre a carattere regionale, nazionali ed internazionali.\nHa allestito mostre personali a Trento, Galleria Trento, Galleria la Colonna, Galleria del fino; Rovereto; alla Piccola Galeria di Brescia; all'Universit\u00e0 popolare di Trento e alla Galleria Fogolino rispettivamente negli anni 1954, 1969, 1971, 1982 e 1984.\nLa sua pittura \u00e8 stata une delle pi\u00f9 originali sul panorama Trentino e Italiano: egli si spost\u00f2 dalla paesaggistica alla ritrattistica, dalla grafica pubblicitaria all'astrattismo.\nDi quest'ultimo Graziadei fu un precursore dai primi anni '40 ed elabor\u00f2 una tecnica personale e di grande intensit\u00e0, definendosi \"maestro del colore\".\n\u00c8 tuttora in corso una rivalutazione dei suoi quadri astratti, che raggiunsero livelli assai notevoli e furono esposti in gallerie internazionali, persino in Giappone.\nDai suoi numerosi paesaggi emergergono un'architettura stilistica, un linguaggio ed una serenit\u00e0 di grande limpidezza e ricerca introspettiva come anche dalle sue figure, quasi sempre femminili, che egli tendeva a deformare pur senza distruggerne i valori formali ed estetici, suggerendo una lontana ispirazione a certa determinata grafica gi\u00e0 cara a Sironi.\nIn Graziadei, pi\u00f9 che ai valori meramente estetici, \u00e8 fondamentale guardare all'impressione che le sue figure abbozzate riescono a palesare allo sguardo dell'osservatore, come se egli riuscisse a trasmetterne sentimenti e passioni nascoste.\nLavor\u00f2 contemporaneamente su incisioni, acquarelli, pastelli e olio (in maggioranza su tavola) in uno stile per lui sinonimo di libert\u00e0 ed emozione.\nMor\u00ec a 88 anni a Trento."}
{"id": "1680207", "revid": "287204", "url": "https://it.wikipedia.org/wiki?curid=1680207", "title": "Wysmierzyce", "text": ""}
{"id": "1680208", "revid": "287204", "url": "https://it.wikipedia.org/wiki?curid=1680208", "title": "Zabierz\u00f3w", "text": "Zabierz\u00f3w \u00e8 un comune rurale polacco del distretto di Cracovia, nel voivodato della Piccola Polonia.&lt;br&gt;Ricopre una superficie di 99,59 km\u00b2 e nel 2004 contava 22.257 abitanti."}
{"id": "1680211", "revid": "287204", "url": "https://it.wikipedia.org/wiki?curid=1680211", "title": "Zabierzow", "text": ""}
{"id": "1680212", "revid": "287204", "url": "https://it.wikipedia.org/wiki?curid=1680212", "title": "Zab\u0142ud\u00f3w", "text": "Zab\u0142ud\u00f3w \u00e8 un comune urbano-rurale polacco del distretto di Bia\u0142ystok, nel voivodato della Podlachia.\nRicopre una superficie di 339,76 km\u00b2 e nel 2006 contava 8.448 abitanti."}
{"id": "1680213", "revid": "287204", "url": "https://it.wikipedia.org/wiki?curid=1680213", "title": "Zabludow", "text": ""}
{"id": "1680214", "revid": "287204", "url": "https://it.wikipedia.org/wiki?curid=1680214", "title": "Zab\u00f3r", "text": "Zab\u00f3r (in tedesco \"Saabor\") \u00e8 un comune rurale polacco del distretto di Zielona G\u00f3ra, nel voivodato di Lubusz.&lt;br&gt;Ricopre una superficie di 93,34 km\u00b2 e nel 2004 contava 3.418 abitanti."}
{"id": "1680215", "revid": "287204", "url": "https://it.wikipedia.org/wiki?curid=1680215", "title": "Zabor", "text": ""}
{"id": "1680217", "revid": "287204", "url": "https://it.wikipedia.org/wiki?curid=1680217", "title": "Zabrodzie", "text": "Zabrodzie \u00e8 un comune rurale polacco del distretto di Wyszk\u00f3w, nel voivodato della Masovia.&lt;br&gt;Ricopre una superficie di 92,03 km\u00b2 e nel 2004 contava 5.520 abitanti."}
{"id": "1680218", "revid": "74801", "url": "https://it.wikipedia.org/wiki?curid=1680218", "title": "Nordeste Paraense", "text": "Nordeste Paraense \u00e8 una mesoregione dello Stato di Par\u00e1 in Brasile.\nMicroregioni.\n\u00c8 suddivisa in 5 microregioni:"}
{"id": "1680219", "revid": "486946", "url": "https://it.wikipedia.org/wiki?curid=1680219", "title": "Federico III di Turingia", "text": ""}
{"id": "1680220", "revid": "287204", "url": "https://it.wikipedia.org/wiki?curid=1680220", "title": "Zadzim", "text": "Zadzim \u00e8 un comune rurale polacco del distretto di Podd\u0119bice, nel voivodato di \u0141\u00f3d\u017a.Ricopre una superficie di 144,36 km\u00b2 e nel 2004 contava 5.416 abitanti."}
{"id": "1680221", "revid": "287204", "url": "https://it.wikipedia.org/wiki?curid=1680221", "title": "Zagna\u0144sk", "text": "Zagna\u0144sk \u00e8 un comune rurale polacco del distretto di Kielce, nel voivodato della Santacroce.Ricopre una superficie di 124,37 km\u00b2 e nel 2006 contava 12.746 abitanti."}
{"id": "1680223", "revid": "287204", "url": "https://it.wikipedia.org/wiki?curid=1680223", "title": "Zagnansk", "text": ""}
{"id": "1680224", "revid": "287204", "url": "https://it.wikipedia.org/wiki?curid=1680224", "title": "Zag\u00f3r\u00f3w", "text": "Zag\u00f3r\u00f3w \u00e8 un comune urbano-rurale polacco del distretto di S\u0142upca, nel voivodato della Grande Polonia.Ricopre una superficie di 159,59 km\u00b2 e nel 2004 contava 9.091 abitanti."}
{"id": "1680225", "revid": "287204", "url": "https://it.wikipedia.org/wiki?curid=1680225", "title": "Zagorow", "text": ""}
{"id": "1680226", "revid": "287204", "url": "https://it.wikipedia.org/wiki?curid=1680226", "title": "Zag\u00f3rz", "text": "Zag\u00f3rz \u00e8 un comune urbano-rurale polacco del distretto di Sanok, nel voivodato della Precarpazia.&lt;br&gt;Ricopre una superficie di 160,05 km\u00b2 e nel 2004 contava 12.658 abitanti."}
{"id": "1680227", "revid": "110157", "url": "https://it.wikipedia.org/wiki?curid=1680227", "title": "Sudeste Paraense", "text": "Sudeste Paraense \u00e8 una mesoregione dello Stato di Par\u00e1 in Brasile.\nMicroregioni.\n\u00c8 suddivisa in 7 microregioni:"}
{"id": "1680228", "revid": "287204", "url": "https://it.wikipedia.org/wiki?curid=1680228", "title": "Zagorz", "text": ""}
{"id": "1680229", "revid": "287204", "url": "https://it.wikipedia.org/wiki?curid=1680229", "title": "Zagrodno", "text": "Zagrodno \u00e8 un comune rurale polacco del distretto di Z\u0142otoryja, nel voivodato della Bassa Slesia.Ricopre una superficie di 122,09 km\u00b2 e nel 2004 contava 5.695 abitanti."}
{"id": "1680230", "revid": "287204", "url": "https://it.wikipedia.org/wiki?curid=1680230", "title": "Zakliczyn", "text": "Zakliczyn \u00e8 un comune urbano-rurale polacco del distretto di Tarn\u00f3w, nel voivodato della Piccola Polonia.&lt;br&gt;Ricopre una superficie di 122,55 km\u00b2 e nel 2004 contava 12.190 abitanti."}
{"id": "1680231", "revid": "287204", "url": "https://it.wikipedia.org/wiki?curid=1680231", "title": "Zaklik\u00f3w", "text": "Zaklik\u00f3w \u00e8 un comune rurale polacco del distretto di Stalowa Wola, nel voivodato della Precarpazia.Ricopre una superficie di 202,15 km\u00b2 e nel 2004 contava 8.642 abitanti."}
{"id": "1680232", "revid": "287204", "url": "https://it.wikipedia.org/wiki?curid=1680232", "title": "Zaklikow", "text": ""}
{"id": "1680233", "revid": "74801", "url": "https://it.wikipedia.org/wiki?curid=1680233", "title": "Sudoeste Paraense", "text": "Sudoeste Paraense \u00e8 una mesoregione dello Stato di Par\u00e1 in Brasile.\nMicroregioni.\n\u00c8 suddivisa in due microregioni:"}
{"id": "1680234", "revid": "287204", "url": "https://it.wikipedia.org/wiki?curid=1680234", "title": "Zakroczym", "text": "Zakroczym \u00e8 un comune urbano-rurale polacco del distretto di Nowy Dw\u00f3r Mazowiecki, nel voivodato della Masovia.&lt;br&gt;Ricopre una superficie di 71,42 km\u00b2 e nel 2004 contava 6.385 abitanti.\nAmministrazione.\nGemellaggi.\nZakroczym \u00e8 gemallata con:"}
{"id": "1680236", "revid": "287204", "url": "https://it.wikipedia.org/wiki?curid=1680236", "title": "Zakrzew (Lublino)", "text": "Zakrzew \u00e8 un comune rurale polacco del distretto di Lublino, nel voivodato di Lublino.&lt;br&gt;Ricopre una superficie di 75,38 km\u00b2 e nel 2004 contava 3.297 abitanti."}
{"id": "1680237", "revid": "287204", "url": "https://it.wikipedia.org/wiki?curid=1680237", "title": "Zakrzew (Masovia)", "text": "Zakrzew \u00e8 un comune rurale polacco del distretto di Radom, nel voivodato della Masovia.&lt;br&gt;Ricopre una superficie di 96,15 km\u00b2 e nel 2004 contava 10.946 abitanti."}
{"id": "1680238", "revid": "287204", "url": "https://it.wikipedia.org/wiki?curid=1680238", "title": "Zakrzewo (Cuiavia-Pomerania)", "text": "Zakrzewo \u00e8 un comune rurale polacco del distretto di Aleksandr\u00f3w Kujawski, nel voivodato della Cuiavia-Pomerania.Ricopre una superficie di 76,08 km\u00b2 e nel 2004 contava 3.660 abitanti."}
{"id": "1680239", "revid": "287204", "url": "https://it.wikipedia.org/wiki?curid=1680239", "title": "Zakrzewo (Grande Polonia)", "text": "Zakrzewo (dal 1935 al 1945 \"Buschdorf\") \u00e8 un comune rurale polacco del distretto di Z\u0142ot\u00f3w, nel voivodato della Grande Polonia.Ricopre una superficie di 162,52 km\u00b2 e nel 2004 contava 4.788 abitanti."}
{"id": "1680240", "revid": "124974269", "url": "https://it.wikipedia.org/wiki?curid=1680240", "title": "Rick Danko", "text": "Fu il bassista dei The Band, il gruppo canadese che accompagn\u00f2 Bob Dylan negli anni sessanta (con il nome the Hawks) e nel suo album \"The Basement Tapes\" (registrato nel 1967 e uscito nel 1975).\nCarriera.\nPrimi anni (1943-1960).\nDanko nacque il 29 dicembre 1943 a Blayney, Ontario, in Canada, in una comunit\u00e0 agricola nei pressi della citt\u00e0 di Simcoe, terzo di quattro figli in una famiglia di discendenza ucraina. Crebbe ascoltando musica country, blues e R&amp;B alla radio. Gli piaceva in particolare il country, e spesso la madre gli consentiva di stare alzato fino a tardi per ascoltare le trasmissioni del Grand Ole Opry.\nLe sue prime influenze musicali furono Hank Williams, Carter Family e, successivamente, Sam Cooke.\nFece il suo debutto musicale suonando il banjo a scuola.\nAll'et\u00e0 di 12 o 13 anni form\u00f2 la Rick Danko Band. A 14 anni, lasci\u00f2 la Simcoe Composite School per cominciare a suonare in feste da ballo locali con la sua nuova band, gli Starlights. A 17 anni era gi\u00e0 un musicista veterano che si esibiva da 5 anni, e fu scritturato per aprire le esibizioni di Ronnie Hawkins, un cantante di rockabilly statunitense il cui gruppo, gli Hawks, erano considerati uno dei migliori complessi canadesi.\nThe Hawks (1960-1964).\nHawkins invit\u00f2 Danko ad unirsi agli Hawks come chitarrista ritmico. In questo periodo circa, il bassista del gruppo Rebel Paine era stato licenziato da Hawkins, che, non volendo perdere tempo, ordin\u00f2 a Danko di imparare a suonare il basso, con l'aiuto degli altri membri della band. Nel settembre 1960, egli divenne a tutti gli effetti il nuovo bassista degli Hawks.\nCon l'aggiunta del pianista Richard Manuel e dell'organista Garth Hudson, gli Hawks suonarono vari concerti insieme a Hawkins nel 1963. Una lite tra Danko e Hawkins avvenuta a met\u00e0 1964, port\u00f2 Danko, Levon Helm, Robbie Robertson, Manuel, e Hudson a mettersi in proprio, separandosi da Hawkins in modo relativamente amichevole.\nPre-Band (1964-1968).\nDanko e gli ex Hawks inizialmente si esibirono come \"Levon Helm Sextet\", con il sassofonista Jerry Penfound, per poi diventare i \"Canadian Squires\", dopo che Penfound lasci\u00f2, e infine \"Levon and the Hawks\".\nNel 1965, il gruppo conobbe il leggendario musicista blues Sonny Boy Williamson e progett\u00f2 di collaborare con lui al pi\u00f9 presto, ma sfortunatamente Williamson mor\u00ec solo due mesi dopo.\nNell'agosto 1965, Mary Martin, assistente del manager di Bob Dylan, Albert Grossman, sent\u00ec la musica del gruppo e le piacque. Grossman introdusse la band a Dylan, che rest\u00f2 favorevolmente impressionato dal loro stile. Il gruppo suon\u00f2 al Tony Mart's, un popolare club a Somers Point, New Jersey, e l'ufficio di Grossman chiam\u00f2 il club per parlare con Levon e gli altri circa la proposta di fare da gruppo di supporto a Dylan.\nHelm non era entusiasta di fare da spalla, ma accett\u00f2 ugualmente data la fama di Dylan, e la band accompagn\u00f2 Bob Dylan nel corso di un tour a partire da settembre. Il tour, tuttavia, risult\u00f2 essere troppo stressante per Helm, che a novembre usc\u00ec dal gruppo. Nel maggio 1966, Dylan e i restanti componenti del gruppo (insieme a vari batteristi turnisti di studio, incluso Mickey Jones) suonarono in America, Australia, ed Europa. Dopo lo show finale in Inghilterra, Dylan si ritir\u00f2 nella sua nuova casa di Woodstock, New York, e gli Hawks lo raggiunsero poco dopo.\nThe Band (1967-1976).\nFu Danko a trovare la casa rosa su Parnassus Lane a Saugerties, New York, che divenne celebre come \"Big Pink\". Danko, Hudson, e Manuel si trasferirono l\u00ec, mentre Robertson viveva nei paraggi. Le sessioni di registrazione della Band con Dylan si svolsero nella cantina di Big Pink, tra giugno ed ottobre 1967, producendo materiale che sarebbe stato pubblicato nel 1975 come \"The Basement Tapes\". In ottobre, gli Hawks cominciarono le prove per il loro primo album, con l'aggiunta di Helm che rientr\u00f2 nel gruppo proprio quel mese. Il manager, Albert Grossman, assicur\u00f2 loro un contratto discografico con la Capitol Records alla fine del 1967.\nDal gennaio al marzo 1968, la Band incise \"Music from Big Pink\", disco di debutto, in studi di registrazione a New York e Los Angeles. In questo album, Danko cant\u00f2 come voce solista in tre brani: \"Caledonia Mission\", \"Long Black Veil\" e \"This Wheel's on Fire\"\nPrima ancora che la Band potesse promuovere l'album in tour, Danko si infortun\u00f2 gravemente nel corso di un incidente d'auto, e dovette stare a riposo per mesi. Mentre era in convalescenza, la fidanzata di Danko, Grace Seldner, lo inform\u00f2 di essere incinta, e Rick le propose di sposarlo dal letto d'ospedale. Rick e Grace divorziarono nell'ottobre 1980.\nLa Band debutt\u00f2 finalmente in concerto alla Winterland Ballroom di San Francisco nell'aprile 1969. All'epoca, il gruppo era gi\u00e0 al lavoro sul secondo album. Sul disco, intitolato \"The Band\", Danko cant\u00f2 due canzoni: \"When You Awake\" e \"Unfaithful Servant\".\nDanko \u00e8 presente nel documentario \"Festival Express\", dove su un treno nel 1970, viene visto cantare una versione improvvisata di \"Ain't No More Cane\" con Jerry Garcia e Janis Joplin.\nAnni successivi (1977-1999).\nDopo che la Band si esib\u00ec al concerto d'addio \"The Last Waltz\" al Winterland Ballroom nel novembre 1976, a Danko fu offerto un contratto con la Arista Records da Clive Davis, fatto che lo fece diventare il primo membro della Band ad ottenere un contratto discografico da solista. Pubblicato nel 1977, il suo omonimo album di debutto include l'apporto di ciascun ex compagno di band pi\u00f9 Ronnie Wood, Eric Clapton, Doug Sahm, Blondie Chaplin, e Terry Danko, suo fratello. L'album venne principalmente inciso nello studio della Band in California, lo Shangri-La, ma fu un insuccesso commerciale. Dopo aver registrato un secondo album rimasto inedito, Rick Danko fu licenziato dalla Arista. All'inizio del 1979 apr\u00ec qualche concerto di Boz Scaggs. Sempre nel 1979, Danko e Paul Butterfield andarono in tour insieme con il nome \"Danko/Butterfield Band\". Nel periodo 1983-99, altern\u00f2 estemporanee reunion della Band; carriera solista; e varie collaborazioni.\nNel 1984, Danko si un\u00ec a The Byrds, Flying Burrito Brothers e altri in una compagnia itinerante chiamata \"The Byrds Twenty-Year Celebration\". Nel 1989, egli and\u00f2 in tourn\u00e9e con Levon Helm e Garth Hudson come parte della prima incarnazione della All-Starr Band di Ringo Starr.\nNel frattempo, la Band (senza Robbie Robertson e Richard Manuel) registrarono altri tre dischi. Nel 1994, Danko era molto ingrassato, e le sue dipendenze croniche da alcol e droghe erano peggiorate. Nel 1996, il musicista venne giudicato colpevole di aver ricevuto un pacco di eroina speditagli dal Giappone. Egli disse al giudice che la sostanza stupefacente gli serviva a fini medici (insieme alla morfina) per contrastare il dolore cronico causato dall'incidente automobilistico del 1968. Fu condannato a due anni e mezzo di libert\u00e0 vigilata.\nNel 1994, Danko venne ammesso alla Rock and Roll Hall of Fame come membro dei The Band.\nStrumentazione.\nDanko, dotato di ottima tecnica e precisione, ha utilizzato anche bassi \"fretless\", cio\u00e8 senza tasti, come l\u2019Ampeg AMUB-1. Probabilmente si trovava a suo agio con questi strumenti poich\u00e9 era stato abituato da ragazzo a suonare strumenti ad arco, come il violino, il violoncello e il contrabbasso, caratterizzati anch\u2019essi dall\u2019assenza di tasti.\nMorte.\nIl 10 dicembre 1999, alcuni giorni dopo la fine di un breve tour nel Midwest che incluse due show a Chicago e un concerto finale presso l'Ark di Ann Arbor, Michigan; Danko mor\u00ec nel sonno a causa di un infarto nella sua casa di Marbletown, New York. La causa della morte \u00e8 da imputarsi agli anni di abuso di alcolici e stupefacenti. Mancavano 19 giorni al suo 56\u00ba compleanno."}
{"id": "1680241", "revid": "287204", "url": "https://it.wikipedia.org/wiki?curid=1680241", "title": "Zakrz\u00f3wek", "text": "Zakrz\u00f3wek \u00e8 un comune rurale polacco del distretto di Kra\u015bnik, nel voivodato di Lublino.Ricopre una superficie di 99,08 km\u00b2 e nel 2004 contava 7.044 abitanti."}
{"id": "1680243", "revid": "287204", "url": "https://it.wikipedia.org/wiki?curid=1680243", "title": "Zakrzowek", "text": ""}
{"id": "1680244", "revid": "287204", "url": "https://it.wikipedia.org/wiki?curid=1680244", "title": "Zalesie", "text": "Zalesie \u00e8 un comune rurale polacco del distretto di Bia\u0142a Podlaska, nel voivodato di Lublino.\nGeografia fisica.\nRicopre una superficie di 147,16 km\u00b2 e nel 2006 contava 4.566 abitanti.\nGeografia antropica.\nFrazioni.\nBerez\u00f3wka, Dereczanka, Dobry\u0144 Du\u017cy, Dobry\u0144-Kolonia, Dobry\u0144 Ma\u0142y, Horb\u00f3w, Horb\u00f3w-Kolonia, Kijowiec, Kijowiec-Kolonia, K\u0142oda Du\u017ca, K\u0142oda Ma\u0142a, Koczuk\u00f3wka, Lach\u00f3wka Du\u017ca, Lach\u00f3wka Ma\u0142a, Malowa G\u00f3ra, Nowe Mokrany, Nowosi\u00f3\u0142ki, Stare Mokrany, W\u00f3lka Dobry\u0144ska, Zalesie (capoluogo)."}
{"id": "1680245", "revid": "287204", "url": "https://it.wikipedia.org/wiki?curid=1680245", "title": "Zaleszany", "text": "Zaleszany \u00e8 un comune rurale polacco del distretto di Stalowa Wola, nel voivodato della Precarpazia.Ricopre una superficie di 87,31 km\u00b2 e nel 2005 contava 10.788 abitanti."}
{"id": "1680246", "revid": "287204", "url": "https://it.wikipedia.org/wiki?curid=1680246", "title": "Zalewo", "text": "Zalewo (\"Saalfeld\" fino al 1945) \u00e8 un comune urbano-rurale polacco del distretto di I\u0142awa, nel voivodato della Varmia-Masuria.Ricopre una superficie di 254,34 km\u00b2 e nel 2004 contava 6.997 abitanti.\nComunit\u00e0 urbane e rurali:"}
{"id": "1680247", "revid": "287204", "url": "https://it.wikipedia.org/wiki?curid=1680247", "title": "Za\u0142uski", "text": "Za\u0142uski \u00e8 un comune rurale polacco del distretto di P\u0142o\u0144sk, nel voivodato della Masovia.Ricopre una superficie di 111,65 km\u00b2 e nel 2004 contava 5.437 abitanti.\nFa parte del comune anche la frazione di Nabor\u00f3wiec."}
{"id": "1680248", "revid": "74801", "url": "https://it.wikipedia.org/wiki?curid=1680248", "title": "Mesoregione Metropolitana de Bel\u00e9m", "text": "Metropolitana de Bel\u00e9m \u00e8 una mesoregione dello Stato di Par\u00e1 in Brasile.\nMicroregioni.\n\u00c8 suddivisa in due microregioni:"}
{"id": "1680249", "revid": "287204", "url": "https://it.wikipedia.org/wiki?curid=1680249", "title": "Zaluski", "text": ""}
{"id": "1680250", "revid": "110157", "url": "https://it.wikipedia.org/wiki?curid=1680250", "title": "Belo Jardim", "text": "Belo Jardim \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione della Vale do Ipojuca."}
{"id": "1680251", "revid": "287204", "url": "https://it.wikipedia.org/wiki?curid=1680251", "title": "Zambr\u00f3w", "text": "Zambr\u00f3w \u00e8 una citt\u00e0 polacca del distretto di Zambr\u00f3w nel voivodato della Podlachia.Ricopre una superficie di 19,02 km\u00b2 e nel 2006 contava 22.724 abitanti."}
{"id": "1680252", "revid": "287204", "url": "https://it.wikipedia.org/wiki?curid=1680252", "title": "Zambrow", "text": ""}
{"id": "1680253", "revid": "287204", "url": "https://it.wikipedia.org/wiki?curid=1680253", "title": "Zambr\u00f3w (comune rurale)", "text": "Zambr\u00f3w \u00e8 un comune rurale polacco del distretto di Zambr\u00f3w, nel voivodato della Podlachia.&lt;br&gt;Ricopre una superficie di 298,98 km\u00b2 e nel 2004 contava 9.001 abitanti.\nIl capoluogo \u00e8 Zambr\u00f3w, che non fa parte del territorio ma costituisce un comune a s\u00e9."}
{"id": "1680255", "revid": "287204", "url": "https://it.wikipedia.org/wiki?curid=1680255", "title": "Zamo\u015b\u0107 (comune rurale)", "text": "Zamo\u015b\u0107 \u00e8 un comune rurale polacco del distretto di Zamo\u015b\u0107, nel voivodato di Lublino.&lt;br&gt;Ricopre una superficie di 197 km\u00b2 e nel 2004 contava 20.276 abitanti.\nIl capoluogo \u00e8 Zamo\u015b\u0107, che non fa parte del territorio ma costituisce un comune a s\u00e9."}
{"id": "1680257", "revid": "287204", "url": "https://it.wikipedia.org/wiki?curid=1680257", "title": "Zamosc (comune rurale)", "text": ""}
{"id": "1680258", "revid": "767487", "url": "https://it.wikipedia.org/wiki?curid=1680258", "title": "Frangar Non Flectar", "text": "I Frangar Non Flectar sono un gruppo Rock italiano formatosi a Roma nel 1992 dall'incontro di Massimo Baiocco, Perez, Caterpillar, a cui si aggiunger\u00e0 nel 1995 Emilian (Emiliano Bonafede)\nStoria del gruppo.\nIl gruppo nasce a Roma nel 1992 dall'incontro di Massimo Baiocco (voce, chitarra), Perez (basso), Caterpillar (batteria e percussioni), a cui si aggiunger\u00e0 nel 1995 Emilian (Emiliano Bonafede, chitarra).\nL'esordio discografico \u00e8 datato 1994 con la pubblicazione, in sole 500 copie, di un mini-cd 3\" dall'omonimo titolo \"Frangar Non Flectar\". Tra le 4 canzoni contenute nel dischetto spicca \"Terra Nera\", brano dalle tinte folk-rock fortemente programmato delle radio indipendenti romane (su tutte Radio Rock), che offre alla band una spiccata visibilit\u00e0 e una buona occasione per cominciare a proporre la propria musica fuori dalla citt\u00e0 natia; cosa che avverr\u00e0 in realt\u00e0 soltanto due anni dopo, quando nel 1996 la BTT (etichetta discografica indipendente) ed in particolar modo Enrico Leccese che gi\u00e0 si era occupato dell'esordio del gruppo, pubblicher\u00e0 \"Parte di un'eco\", il primo lavoro a lunga durata su cd.\nL'intensa attivit\u00e0 live di quegli anni tra centri sociali, feste di piazza e piccoli club subisce un'interruzione (nella carriera del gruppo ce ne saranno diverse) nel 1997. In quel periodo la band frequenta con passione il teatro patologico di Dario D'Ambrosi ne subisce il fascino e si lascia con piacere coinvolgere in uno spettacolo forte e visionario \"Frammenti del Marat-Sade\", messo in scena con attori affetti da diverse patologie mentali e fisiche ed oggetto di due documentari: \"Il teatro patologico di Dario D'Ambrosi\" per l'emittente televisiva tedesca ZDF e \"Una giornata particolare\" per l'emittente televisiva italiana RAI. Le musiche che la band compone, un mix di rock e rumorismo eseguite in scena con strumenti e oggetti di vario tipo percossi, segner\u00e0 negli anni a seguire la cifra stilistica del gruppo stesso aprendolo ad una ricerca sulle dissonanze e sulle distorsioni alternate alla melodia tipica della canzone italiana. Di quel periodo sono le veloci esibizioni in strada che porteranno i Frangar Non Flectar all'incontro con Miriam Pucitta (giovane regista italo-tedesca), che li vorr\u00e0 come band protagonista e autori della colonna sonora del suo film d'esordio \u201cSe non mi vuoi\u201d; e la vittoria del contest Rock Targato Italia a cui seguir\u00e0 la pubblicazione dell'omonima compilation.\nNel 1998 i Frangar Non Flectar firmano un contratto con l'etichetta discografica Baracca &amp; Burattini di Paolo Bedini, che pubblica il secondo album \"Straluna\" con una distribuzione major (Columbia\u2013Sony Music), registrato in presa diretta su macchine analogiche in soli 4 giorni e prodotto da Eugenio Merico e Paolo Archetti Maestri degli Yo Yo Mundi. Inizia cos\u00ec un percorso di visibilit\u00e0 maggiore che ben presto porta la band ad effettuare concerti in spazi pi\u00f9 grandi, apparizioni radio-televisive, partecipazioni a festival e rassegne. La stampa specializzata torna ad interessarsi del gruppo ed escono alcune compilation allegate a riviste di settore. Nuovamente contattati dal regista Dario D'Ambrosi, i Frangar Non Flectar diventano una rock-band di pirati al seguito di un Sergio Castellitto-Capitan Uncino ne \"L'ombra dei bambini felici contro Capitan Uncino\", uno spettacolo contro la pedofilia e lo sfruttamento dell'immagine dei bambini, e compongono ed eseguono lunghe suite psichedeliche in \"Allucinazione da psicofarmaci\", spettacolo teatrale sulla depressione e il suicidio messo in scena in un'autentica sala operatoria e commissionato dalla Rai, che dopo le riprese decise di censurare le forti immagini della performance impedendone la messa in onda. I rapporti con la casa discografica, che nel 1998 e nel 1999 si era dimostrata decisamente interessata all'attivit\u00e0 della band promuovendola ed incentivandola all'attivit\u00e0 live, diventano tesi. I Frangar Non Flectar partecipano alla colonna sonora del film tedesco \"Bang Boom Bang\", continuano l'attivit\u00e0 live tra Italia e Germania, ma le difficolt\u00e0 economiche in cui versa l'etichetta, tali da non poter garantire adeguate uscite discografiche, portano il gruppo a chiedere ed ottenere la recessione dal contratto. Per tutto il 2000 la band si dedica alla realizzazione della colonna sonora dello spettacolo teatrale \"Le pietre della memoria\" di Abraxa Teatro, nel personale studio di registrazione nato ai tempi di Straluna che in questo periodo viene messo a disposizione anche di altre band (spesso prodotte artisticamente da Perez).\n\"Tribe\", il terzo album, esce nel 2001 per la Sciopero Records/Mescal distribuzione Columbia\u2013Sony Music. Alla buona uscita discografica segue un periodo di concerti e promozione, ma ben presto la band decide di tornare indipendente per dedicarsi con maggiore cura a progetti paralleli e rimusicare dal vivo la colonna sonora del film Tempi moderni di Charlie Chaplin, che porteranno in tour per 30 repliche. Inizia un periodo di silenzio discografico durato 5 anni, interrotto soltanto dalla partecipazione alla compilation \"Sulla memoria\" per la Materiale Sonori-AudioCoop con il brano \"Rimpiangere\". Nuovamente interessata a esperienze musicali apparentemente distanti dalle sue corde, la band prende parte agli spettacoli teatrali: \"Oggi le comiche\" esperimenti blues stradaioli con la compagnia Ilnaufragarmedolce e \"OMS\" accompagnando dal vivo in piccoli club l'attore-regista Gaetano Lembo in un monologo sul mondo del teatro; le rare partecipazioni live di questo periodo sono in apertura di un paio di concerti romani di Afterhours e Tuxedo Moon.\nNell'estate del 2007 esce \"Volume 4\" prodotto da Perez per Audiolab Studio e distribuito online con licenza Creative Commons. Il disco preceduto da un breve tour tra le cui tappe spicca Lussemburgo, \u00e8 impreziosito dalla copertina e le foto dell'artista italo-australiano Adrian Tranquilli, che riprende i quattro con le maschere di Batman, realizzando in via esclusiva, degli scatti appartenuti ad un ciclo di sue opere del 2002 mai pi\u00f9 riproposte. Con \"Volume 4\" la band ritrova la sua cifra stilistica mescolando suoni e rumori, forti distorsioni e melodia. Immagina un viaggio tra le pieghe nascoste del quotidiano; una catarsi collettiva urlata e tagliente, come mai accaduto nelle loro precedenti produzioni. Riprende l'attivit\u00e0 live e inizia una propaganda a favore delle Creative Commons per il diritto alla diffusione libera e per una migliore regolamentazione del diritto d'autore anche in merito al Copyleft, autorizzando la scambio in rete e il download gratuito della propria opera per fini non commerciali. Due brani di \"Volume 4\", \"Fermo Immagine\" e \"Troppo poco\", vengono inseriti tra i commenti musicali del film Nelle tue mani di Peter Del Monte uscito nelle sale cinematografiche nel marzo 2008. Sul finire del 2008, i Frangar Non Flectar prendono parte alla compilation \"Liberalarte 3\", progetto pubblicato con licenza Creative Commons e presentato tra il 2008 e il 2009 con iniziative e concerti a sostegno delle pratiche Copyleft.\nNel 2010 i Frangar Non Flectar decidono di prendersi una pausa a tempo indeterminato per proseguire con progetti individuali, spesso occasione di collaborazione in studio e live con gli altri elementi del gruppo.\nNon disdegnano comunque le rare apparizioni live a sorpresa e la partecipazione sporadica in alcuni programmi radiofonici, fino a riproporre con un unico evento nel 2017 la rimusicazione live di \"Tempi Moderni\" all'auditorium del Serafico di Roma."}
{"id": "1680260", "revid": "287204", "url": "https://it.wikipedia.org/wiki?curid=1680260", "title": "Zaniemy\u015bl", "text": "Zaniemy\u015bl (in tedesco \"Santomischel\") \u00e8 un comune rurale polacco del distretto di \u015aroda Wielkopolska, nel voivodato della Grande Polonia.Ricopre una superficie di 106,76 km\u00b2 e nel 2004 contava 6.163 abitanti."}
{"id": "1680262", "revid": "287204", "url": "https://it.wikipedia.org/wiki?curid=1680262", "title": "Zaniemysl", "text": ""}
{"id": "1680265", "revid": "287204", "url": "https://it.wikipedia.org/wiki?curid=1680265", "title": "Zapolice", "text": "Zapolice \u00e8 un comune rurale polacco del distretto di Zdu\u0144ska Wola, nel voivodato di \u0141\u00f3d\u017a.Ricopre una superficie di 81,11 km\u00b2 e nel 2004 contava 4.688 abitanti."}
{"id": "1680266", "revid": "327094", "url": "https://it.wikipedia.org/wiki?curid=1680266", "title": "Bezerros", "text": "Bezerros \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione della Vale do Ipojuca."}
{"id": "1680268", "revid": "287204", "url": "https://it.wikipedia.org/wiki?curid=1680268", "title": "Zar\u0119by Ko\u015bcielne", "text": "Zar\u0119by Ko\u015bcielne \u00e8 un comune rurale polacco del distretto di Ostr\u00f3w Mazowiecka, nel voivodato della Masovia.Ricopre una superficie di 88,9 km\u00b2 e nel 2004 contava 3.888 abitanti."}
{"id": "1680270", "revid": "287204", "url": "https://it.wikipedia.org/wiki?curid=1680270", "title": "Zareby Koscielne", "text": ""}
{"id": "1680271", "revid": "123734597", "url": "https://it.wikipedia.org/wiki?curid=1680271", "title": "Zarszyn", "text": "Zarszyn \u00e8 un comune rurale polacco del distretto di Sanok, nel voivodato della Precarpazia.Ricopre una superficie di 105,96 km\u00b2 e nel 2004 contava 9.154 abitanti.\nVillaggi.\nZarszyn contiene i villaggi e gli insediamenti:"}
{"id": "1680272", "revid": "599013", "url": "https://it.wikipedia.org/wiki?curid=1680272", "title": "Stanislav \u0160est\u00e1k", "text": "Era considerato un giocatore chiave sia del Bochum sia della Nazionale slovacca.\nBiografia.\nNasce a Demjata, nel distretto di Pre\u0161ov. \u00c8 sposato con Milka e ha due figli: Liliana (nata nel 2006) e Stanko (nato il 7 luglio 2010 a Ko\u0161ice).\nCaratteristiche tecniche.\nNato come esterno di centrocampo, \u00e8 un esterno d'attacco destro che pu\u00f2 giocare anche a sinistra, adattandosi anche al ruolo di prima o seconda punta.\nDotato di una spiccata rapidit\u00e0 e di un buon senso del gol, con la Nazionale slovacca \u00e8 stato schierato esterno sinistro in un 4-2-3-1.\nCarriera.\nClub.\nIn Slovacchia.\nCresce nelle giovanili del FK Demjata, squadra della sua citt\u00e0 natale, dove fa parte della squadra Under-15. Il suo talento lo porta a Pre\u0161ov, citt\u00e0 a circa 20\u00a0km da Demjata nella quale ha sede la squadra calcistica del . A 17 anni fa il suo debutto nella prima divisione slovacca. Continua la sua scalata nel calcio nazionale, venendo acquistato prima dallo nel dicembre 2001, quindi dallo nel dicembre 2003: con questo club vinse il titolo nazionale gi\u00e0 al primo anno, nella stagione 2003-2004; fu inoltre quarto in classifica marcatori nelle stagioni 2004-2005 e nel 2005-2006 (rispettivamente 13 e 17 reti) e secondo nel 2006-2007 con 15 gol all'attivo.\nInizia la stagione 2004-2005 segnando la rete del 2-1 contro lo . Il 2 ottobre segna una doppietta all' (1-4), risultando decisivo dieci giorni dopo contro lo Spartak Trnava (0-1). Il 24 ottobre firma una tripletta contro il Dukla Bansk\u00e1 Bystrica (0-4).\nNella stagione seguente sigla solamente due doppiette, alla seconda giornata contro il (1-5) e all'ultimo turno di campionato contro lo Spartak Trnava (2-1).\nBochum.\nIl 7 giugno 2007 firma un contratto quadriennale con il club tedesco del , militante nella Bundesliga, che paga \u20ac 750.000 per ottenerne le prestazioni. Esordisce con il Bochum l'11 agosto 2007 in Bochum- 2-2, partita di Bundesliga nella quale segna anche l'1-2. Si ripete nella terza giornata, quando realizza la rete del vantaggio in Bochum-HSV 2-1. Il 29 settembre realizza una doppietta contro il (3-3). Torna a realizzare due reti nella stessa partita nella sfida contro il (5-3): \u0160est\u00e1k realizza l'1-0 e il 4-0 parziale. Nella sedicesima giornata apre e chiude l'incontro con un'altra doppietta siglando l'1-0 e il definitivo 2-2 contro il . Il 15 aprile 2008 mette a segno l'unica rete del match contro il (0-1). Alla fine della sua prima stagione in Germania, realizza in tutto 9 assist 13 reti, piazzandosi sesto nella classifica dei marcatori della Bundesliga.\nDopo un discreto inizio di stagione nel quale realizza due reti nelle prime otto partite contro Wolfsburg (2-2) e (2-3), il 26 ottobre 2008 nella sfida contro lo (2-0), nona giornata di campionato, si frattura le dita dei piedi, rimanendo fuori causa per circa un mese. Ritorna disponibile il 16 novembre: sei giorni dopo, va in gol contro l' (2-3), dopo essere subentrato a Sinan Kalo\u011flu all'inizio del secondo tempo. L'11 aprile 2009 firma la sua prima tripletta in Bundesliga, contro l', sfida vinta 3-0. Due settimane pi\u00f9 tardi, sigla una doppietta al Werder Brema, portando il Bochum sullo 0-2: gli avversari ribaltano la partita e vincono 3-2.\nNel mese di marzo \u00e8 votato terzo miglior giocatore slovacco del 2008 dietro a Martin \u0160krtel e Marek Ham\u0161\u00edk. Il 7 maggio subisce uno strappo muscolare agli adduttori che lo tiene fuori dai terreni di gioco per un paio di settimane. \u00c8 undicesimo nella classifica capocannonieri del campionato tedesco con 9 marcature in 24 turni.\nLa stagione 2009-2010 inizia subito in salita per il Bochum che gi\u00e0 alla prima giornata deve rimontare uno 0-3: \u0160est\u00e1k completa la rimonta sul Borussia M\u00f6nchengladbach realizzando il 3-3 e portando il primo punto della stagione per il Bochum. Complice un infortunio che lo tiene lontano dai campi da gioco tra met\u00e0 settembre e met\u00e0 ottobre, \u0160est\u00e1k torna al gol il 25 ottobre contro il Werder Brema, realizzando il vantaggio per i padroni di casa gi\u00e0 al primo minuto: l'incontro si concluder\u00e0 1-4 per il Werder. Totalizza sei marcature nel campionato 2009-2010, conclusosi con la retrocessione del Bochum in 2. Fu\u00dfball-Bundesliga. In tutte e tre le stagioni \u0160est\u00e1k risulta essere il miglior realizzatore della propria squadra.\nAnkarag\u00fcc\u00fc.\nIl 13 agosto 2010 passa in prestito oneroso fissato a \u20ac600.000 all' nel 2010 incontrando i connazionali R\u00f3bert Vittek, Marek Sapara e \u0160tefan Seneck\u00fd.\nIl 22 agosto 2010 realizza l'1-0 contro il , incontro che finir\u00e0 3-0, segnando la sua prima rete con la nuova maglia. Il 12 dicembre 2010 realizza una doppietta contro il Fenerbah\u00e7e, partita vinta con il risultato di 2-1. Il 13 marzo 2011 firma una tripletta ai danni del : realizza prima la rete dell'1-1, poi negli ultimi cinque minuti realizza altre due reti che ribaltano il risultato da 1-2 a 3-2, portando alla vittoria la squadra della capitale. Il 18 marzo 2011 s'infortuna per uno strappo muscolare che lo tiene fuori dai terreni di gioco per pochi giorni. Si riprende dall'infortunio gi\u00e0 il 28 marzo. L'8 maggio segna l'ultima rete della stagione contro il Sivasspor (1-1). Conclude l'annata in Turchia con 11 reti stagionali, 10 nel solo campionato, raggiungendo la decima posizione nella classifica marcatori.\nA fine stagione il club turco decide di acquistare il cartellino dell'attaccante a titolo definitivo per \u20ac 2,2 milioni, ma a causa di problemi finanziari dal gennaio 2013 l'MKE Ankarag\u00fcc\u00fc deve ancora pagare \u20ac 2,374 milioni al Bochum. Tuttavia, tre mesi dopo, nel settembre del 2011, \u0160est\u00e1k passa al Bursaspor firmando un triennale.\nBursaspor, il ritorno al Bochum e l'approdo al Ferencvaros.\nIl 5 settembre 2011 si trasferisce a titolo definitivo al , firmando un contratto triennale. Il 25 settembre esordisce con la nuova maglia nella partita contro il (0-4). Sigla solamente due reti contro (1-1) e (3-2) finendo la stagione con 32 presenze e 2 reti tra campionato e Coppa di Turchia, dove il Bursaspor raggiunge la finale, poi persa contro il per 4-0. Il 23 agosto 2012 \u0160est\u00e1k realizza un gol al , contribuendo alla vittoria ottenuta con il risultato di 3-1 nella partita valida per l'Europa League. Inizia il campionato contro il (0-1) andando a segno contro (1-1), (3-3), (2-2), (1-0) Fenerbah\u00e7e (4-1) e ancora contro l'Orduspor (2-4, doppietta). Gioca 38 partite e realizza 8 marcature in questa stagione. Il Bursaspor esce subito dall'Europa League 2013-14 contro il (2-2 a Novi Sad, 0-3 in Turchia): lo slovacco gioca entrambi i match. Firma il primo gol stagionale il 16 dicembre 2013 contro il Trabzonspor (2-2), segnando una doppietta in Coppa di Turchia il 14 gennaio 2014 contro il Sivasspor (2-1). Termina la sua ultima stagione in Turchia con 6 reti in 29 giornate tra campionato, coppa ed Europa League. Totalizza 107 presenze e 16 gol in tutte le competizioni con la maglia del Bursaspor.\nScaduto il contratto con il club turco il 26 maggio 2014 il Bochum annuncia il ritorno di \u0160est\u00e1k nel club tedesco, militante nella seconda divisione. L'attaccante slovacco firma un biennale, e alla guida del tecnico tedesco Peter Neururer gioca da titolare: il 2 agosto esordisce in seconda serie contro il (1-1), uscendo al 66' per Marco Terrazzino. Sette giorni dopo realizza i suoi primi gol stagionali firmando una doppietta contro l' (1-5). Nel dicembre 2014, con l'arrivo dell'allenatore olandese Gertjan Verbeek, \u0160est\u00e1k perde il suo posto da titolare e non gioca pi\u00f9 novanta minuti interi: nonostante il minutaggio ridotto, mette a segno altre due doppiette contro (2-2) ed (4-1). Il 18 maggio 2015, cinque giorni dopo avere segnato due reti all'Heidenheim e a quasi un anno dal suo secondo arrivo a Bochum, lo slovacco chiede e ottiene la risoluzione immediata e consensuale del contratto con la societ\u00e0 tedesca, a causa dello scarso minutaggio avuto con il tecnico Verbeek, sentendosi sfiduciato dall'allenatore e rischiando di perdere un posto per l'Europeo 2016, obbiettivo gi\u00e0 annunciato di \u0160est\u00e1k.\nIl 18 giugno 2015 gli ungheresi del , guidati in panchina dal tecnico tedesco Thomas Doll, annunciano d'avere firmato un contratto con \u0160est\u00e1k. Il 28 ottobre, schierato titolare da Doll, mette a segno la sua prima rete in Coppa d'Ungheria nella sfida vinta per 4-1 contro il Cs\u00e1kv\u00e1ri. Durante la stagione 2015-2016 l'attaccante slovacco soffre di problemi muscolari che lo tengono fuori dai terreni di gioco: ripresosi pienamente da questi fastidi fisici decide di prepararsi fisicamente per rientrare nel finale di stagione. A fine stagione vince il double nazionale campionato-coppa, contribuendo al successo del Ferencvaros in campionato con nove gol, risultando essere il secondo miglior marcatore della squadra alle spalle di D\u00e1niel B\u00f6de.\nDopo avere iniziato la nuova stagione con il club ungherese, non ritenendo di essere pi\u00f9 titolare a Budapest, il 7 settembre 2016 rescinde consensualmente il proprio contratto con il Ferencvaros, con l'intenzione di tornare a giocare in una squadra slovacca per chiudere la carriera in patria.\nL'11 gennaio 2017 firma con il club slovacco del , nella seconda divisione nazionale.\nNazionale.\nCon la Nazionale slovacca debutta il 18 agosto 2004, contro (3-1), entrando all'84' al posto di Szil\u00e1rd N\u00e9meth. Segna il primo gol con la Slovacchia contro (7-0) il 13 ottobre 2007, in una partita valida per le qualificazioni all'Europeo del 2008 durante la quale firmer\u00e0 una doppietta. Alle qualificazioni al mondiale 2010 segna sei dei 22 gol della Slovacchia, tra cui la doppietta nel giro di due minuti tra l'85' e l'86' che il 15 ottobre 2008 decide l'incontro con la (2-1): anche grazie alle sue prestazioni si qualifica alla fase finale in Sudafrica. Inoltre risulta essere il migliore marcatore della propria nazionale e il sesto migliore nelle qualificazioni. Durante la rassegna mondiale \u00e8 ritenuto tra i pi\u00f9 talentuosi e tra i migliori giocatori della propria Nazionale. Ha disputato le sfide -Slovacchia (1-1) e Slovacchia- (0-2).\nIl 19 novembre 2013 scende in campo per la prima volta da capitano della Slovacchia nel primo storico match ufficiale della pareggiato 0-0. Convocato anche per gli Europei 2016 in Francia riesce a giocare solo gli ottavi di finale dell'Europeo, il 27 giugno 2016, contro la (3-0 per i tedeschi), entrando al 64' per Michal \u010euri\u0161 senza riuscire a incidere nell'incontro, con la Slovacchia che \u00e8 estromessa dalla competizione. Per \u0160est\u00e1k \u00e8 l'ultima partita con la Slovacchia: convocato nell'arco di dodici anni, dopo 66 presenze (settimo nella Nazionale slovacca al momento del ritiro) e 13 gol (sesto al momento del ritiro), si ritira dalla Nazionale.\nStatistiche.\n\"Statistiche aggiornate al 11 luglio 2018\""}
{"id": "1680273", "revid": "287204", "url": "https://it.wikipedia.org/wiki?curid=1680273", "title": "Zarzecze", "text": "Zarzecze \u00e8 un comune rurale polacco del distretto di Przeworsk, nel voivodato della Precarpazia.Ricopre una superficie di 49,24 km\u00b2 e nel 2004 contava 7.156 abitanti."}
{"id": "1680274", "revid": "287204", "url": "https://it.wikipedia.org/wiki?curid=1680274", "title": "Zator", "text": "Zator \u00e8 un comune urbano-rurale polacco del distretto di O\u015bwi\u0119cim, nel voivodato della Piccola Polonia.&lt;br&gt;Ricopre una superficie di 51,44 km\u00b2 e nel 2004 contava 9.026 abitanti."}
{"id": "1680275", "revid": "287204", "url": "https://it.wikipedia.org/wiki?curid=1680275", "title": "Stanislav Sestak", "text": ""}
{"id": "1680276", "revid": "287204", "url": "https://it.wikipedia.org/wiki?curid=1680276", "title": "Zatory", "text": "Zatory \u00e8 un comune rurale polacco del distretto di Pu\u0142tusk, nel voivodato della Masovia.Ricopre una superficie di 121,62 km\u00b2 e nel 2004 contava 4.786 abitanti."}
{"id": "1680277", "revid": "287204", "url": "https://it.wikipedia.org/wiki?curid=1680277", "title": "Zawady", "text": "Zawady \u00e8 un comune rurale polacco del distretto di Bia\u0142ystok, nel voivodato della Podlachia.\nRicopre una superficie di 112,67 km\u00b2 e nel 2004 contava 3.032 abitanti."}
{"id": "1680278", "revid": "287204", "url": "https://it.wikipedia.org/wiki?curid=1680278", "title": "Zawadzkie", "text": "Zawadzkie \u00e8 un comune urbano-rurale polacco del distretto di Strzelce, nel voivodato di Opole.&lt;br&gt;Ricopre una superficie di 82,24 km\u00b2 e nel 2004 contava 13.036 abitanti."}
{"id": "1680279", "revid": "287204", "url": "https://it.wikipedia.org/wiki?curid=1680279", "title": "Agenzia pubblicitaria", "text": "Unagenzia pubblicitaria (o agenzia di pubblicit\u00e0) \u00e8 un'impresa che effettua le attivit\u00e0 di creazione, pianificazione, produzione e posizionamento di campagne pubblicitarie.\nQueste agenzie sono specializzate nella comunicazione e offrono ai loro clienti, direttamente o in conto lavoro, i seguenti servizi:\nInoltre sul mercato vi sono molte agenzie che offrono ai clienti servizi pi\u00f9 specializzati: \"below the line\", direct marketing, marketing interattivo, design della comunicazione, gestione del marchio (\"branding\") e altro ancora.\nStoria.\nFino agli anni ottanta del XX secolo l'espressione \"agenzia di pubblicit\u00e0\" \u00e8 stata usata sia per indicare chi creava le campagne pubblicitarie, sia le concessionarie. Questa confusione aveva un motivo storico: quando nacquero, nell'Ottocento, le agenzie di pubblicit\u00e0 erano fondamentalmente delle concessionarie, chiamate \"r\u00e9gies\" in francese e \"agencies\" in inglese.\nInizialmente questi agenti concessionari erano ditte individuali e generalmente al servizio di singoli editori, ma a met\u00e0 Ottocento iniziarono a costituirsi in societ\u00e0, che gestivano gli spazi pubblicitari di pi\u00f9 editori. Nel 1845 furono fondate in Francia tre agenzie per la vendita di spazi pubblicitari su tutto il territorio nazionale: la Panis, la Havas e la Lafitte. Di queste la Havas divenne la pi\u00f9 importante, assorbendo la Lafitte nel 1858. Nello stesso 1858 venne costituita ad Amburgo la Haasenstein &amp; Vogler. Nacquero come venditrici di spazi pubblicitari sui giornali anche le prime agenzie americane, come la J. Walter Thompson e la N. W. Ayer &amp; Son.\nLe agenzie di quest'epoca svolgevano l'intera attivit\u00e0 di intermediazione fra l'editore e il cliente. Fondamentalmente erano delle concessionarie, tuttavia, se il cliente non aveva gi\u00e0 l'annuncio preparato, la concessionaria aveva interesse a fornirglielo lei, pur di non perdere la commessa. Ci\u00f2 era ancora pi\u00f9 vero per i clienti che venivano convinti dall'agenzia ad investire in pubblicit\u00e0 e che chiaramente non avevano nulla di pronto. Perci\u00f2 le \"regie\" assunsero giornalisti e scrittori per elaborare i testi degli annunci: cos\u00ec nacquero i primi \"uffici creativi\".\nIl modello dell'agenzia insieme concessionaria e creativa \u00e8 rimasto normale solo in Francia. Negli altri paesi nel corso della prima met\u00e0 del Novecento le due attivit\u00e0 si sono separate e si sono distinti due soggetti diversi: le agenzie pubblicitarie e le concessionarie di pubblicit\u00e0.\nNei paesi anglosassoni, in particolare negli Stati Uniti, avvennero ulteriori innovazioni.\nInnanzitutto le agenzie non si limitarono a vendere gli spazi pubblicitari di giornali e riviste, ma iniziarono esse stesse a comprare in blocco a prezzo scontato gli spazi e a rivenderli ai clienti a prezzo pieno. Questo d\u00e0 alle agenzie una posizione di forza nel mercato pubblicitario, oltre che permettere guadagni aggiuntivi.\nDopo la Prima guerra mondiale le agenzie pubblicitarie anglosassoni, ormai distinte dalle concessionarie, furono le pioniere in un'altra rivoluzione. Esse introdussero infatti una divisione dei compiti scientifica, creando innanzitutto le figure del \"copywriter\" e dell\"art director\". Poi le imprese clienti inventarono la figura del \"product manager\" e specularmente le agenzie quella dell\"account executive\". Infine le agenzie anglosassoni razionalizzarono l'elaborazione della campagna pubblicitaria, introducendo le ricerche di mercato e le indagini motivazionali. Fra le prime agenzie di questo tipo furono l'americana McCann Erickson e l'inglese Lintas.\nNegli ultimi decenni del XX secolo si sono formati quattro gruppi mondiali che hanno concentrato il controllo delle agenzie pubblicitarie:\nFuori da questi gruppi le principali agenzie sono Dentsu, Havas e Hakuhodo.\nOggi un'agenzia pubblicitaria realizza, prevalentemente, pubblicit\u00e0 \"above the line\", cio\u00e8 per i media classici quali sono la televisione, la radio, la stampa, le affissioni e il cinema.\nIl termine \"above the line\" si contrappone a \"below the line\", che invece riguarda la vendita diretta, il telemarketing, la promozione tramite internet, la posta (email o corrispondenza cartacea), le pubbliche relazioni e le sponsorizzazioni, che solitamente sono affidate a societ\u00e0 specializzate (ad esempio le agenzie di rappresentanza commerciale). La linea di demarcazione quindi, \u00e8 quella che nel bilancio di un'azienda separa le spese da investire in comunicazione da quelle che servono per la promozione, ovvero favorire e concludere effettivamente le vendite.\nServizi.\nIn realt\u00e0, occorrerebbe parlare di Agenzia di comunicazione in quanto la pubblicit\u00e0 \u00e8 solo uno dei servizi erogati da queste imprese. Ci possono essere imprese specializzate come agenzie publicitarie ed altre come agenzie di comunicazione oppure un'impresa che si occupi di ambo i business.\nAd esempio, tra le altre classiche attivit\u00e0 proposte ci sono:\nIn pratica, la pubblicit\u00e0 \u00e8 solo uno dei componenti di un pi\u00f9 vasto e articolato piano marketing oggetto di proposta delle agenzie pi\u00f9 strutturate.\nL'area digitale.\nL'avvento di internet ha apportato un cambiamento epocale nel mondo pubblicitario. Le imprese del settore advertising hanno dovuto reinventarsi. Ad esempio, avere competenze nell'ecosistema Google \u00e8 praticamente obbligatorio.\nA prodotti, figure, aree, metodologie si sono affiancati quindi anche i termini \"digital\", \"web, \"social\", \"network\" e simili. Ovviamente, molte organizzazioni si occupano unicamente di pubblicit\u00e0 digitale e molte si specializzano in una specifica area dell\"e-advertising\" ad esempio il Social media marketing.\nNel mondo.\nIn Italia.\nAnche in Italia le prime agenzie pubblicitarie furono le \"regie\": la prima di esse a dotarsi di un \"ufficio tecnico\" fu la A. Manzoni &amp; C., che nel 1888 cur\u00f2 le prime campagne pubblicitarie a diffusione nazionale, per le acque minerali di Fiuggi e per quelle di Santa Caterina Valfurva. Segu\u00ec la filiale italiana della Haasenstein &amp; Vogler. In alternativa gli annunci venivano preparati dagli uffici pubblicitari interni delle aziende, il primo dei quali fu quello della Chinina Migone nel 1883.\nIn questo periodo i manifesti rappresentavano la forma di pubblicit\u00e0 pi\u00f9 artistica e la loro creazione era inizialmente affidata a disegnatori stipendiati dalle litografie artistiche (\"Chappuis\" a Bologna, \"Doyen\" a Torino, \"Armanino\" a Genova, le \"Officine grafiche Ricordi\" a Milano). Presso queste case, in particolare presso Ricordi, lavorarono grandi cartellonisti italiani dell'epoca, come Adolf Hohenstein, Leopoldo Metlicovitz e Marcello Dudovich.\nAll'inizio del Novecento questi disegnatori si misero in proprio e aprirono degli \"studi cartellonistici\", come si diceva allora. Dopo la Prima Guerra mondiale nacquero anche alcuni studi di consulenza. Negli anni trenta gli \"studi cartellonistici\" furono gradualmente soppiantati dagli \"studi grafici\", come quelli di Erberto Carboni e Marcello Nizzoli.\nPrima della seconda Guerra mondiale in Italia vi furono solo due tentativi di costituire delle vere agenzie pubblicitarie. Luigi Casoni Dal Monte, che aveva esperienze di lavoro in agenzie pubblicitarie di vari paesi, fond\u00f2 la \"ACME\" nel 1922, sul modello delle agenzie americane: l'esperimento dur\u00f2 fino agli anni del miracolo economico. Nel 1928 l'agenzia statunitense \"Erwin, Walsey &amp; Co.\" fond\u00f2 la filiale italiana per i propri clienti americani, ma la crisi del 1929 la costrinse a chiuderla.\nNegli anni trenta il pi\u00f9 grande \"produttore\" di pubblicit\u00e0 in Italia rimaneva l'ufficio tecnico della pi\u00f9 grande concessionaria, ovvero l'UPI (come era stata ribattezzata la \"Haasenstein &amp; Vogler\" italiana durante la Grande Guerra). Questo ufficio fu chiuso solo nel 1953 in seguito ad un accordo con l'OTIPI che separava definitivamente le concessionarie dalle agenzie pubblicitarie.\nNegli anni successivi alla seconda Guerra Mondiale arrivarono in Italia le grandi agenzie anglosassoni, che rivoluzionarono il modo di fare pubblicit\u00e0, portando la nuova organizzazione \"industriale\" a servizio completo. Nel 1948 arriv\u00f2 la Lintas del gruppo Unilever; nel 1951 la J. Walter Thompson, che gi\u00e0 curava l'immagine del piano Marshall; nel 1953 stabilirono la filiale italiana l'inglese CPV (\"Colman, Prentis &amp; Varley\") e le americane McCann Erickson e Young &amp; Rubicam. Alcune di esse impiantarono una nuova struttura, altre preferirono comprare un precedente studio pubblicitario italiano: la CPV acquist\u00f2 lo studio Libanora; la Y&amp;R acquis\u00ec la ITAM di Sassoli; la FCB assorb\u00ec la Radar di Botter; la Havas rilev\u00f2 l'ATA di Poniatowski.\nNegli anni del miracolo economico rimanevano perci\u00f2 poche agenzie pubblicitarie italiane, principalmente la Armando Testa.\nStruttura.\nOgni agenzia ha una propria particolare organizzazione e delle proprie specifiche figure professionali che spesso variano in relazione sia alla grandezza dell'agenzia stessa, sia all'importanza del committente e dell'utente, e all'entit\u00e0 del denaro da gestire.\nAnche se sbrigativamente si parla solo di \"prodotto\" la pubblicit\u00e0 riguarda (e quindi richiede competenze specifiche): servizi, organizzazioni, persone, enti pubblici, eventi e iniziative, associazioni, questioni politiche o sociali o governative o locali, ecc.\nSpesso alcune parti del lavoro vengono svolte da societ\u00e0 esterne specializzate in particolari compiti o da consulenti pubblicitari free lance. \u00c8 possibile tuttavia descrivere la struttura di un'agenzia pubblicitaria, almeno idealmente, nel modo che segue:\nUtente (committente).\nL'utente \u00e8 chi si serve della pubblicit\u00e0 per reclamizzare un prodotto, una marca, un'idea, se stesso. L'utente pu\u00f2 essere una persona, un ente pubblico, un'associazione, un'azienda, un partito politico, e cos\u00ec via. L'utente, tramite il suo \"reparto marketing\", e pi\u00f9 precisamente tramite un tecnico che si chiama advertising manager, e che si occupa della programmazione e delle prese di decisione relative alla creazione di una campagna pubblicitaria, presenta all'agenzia pubblicitaria un \"piano di marketing\" in cui si fornisce una serie di indicazioni sulla pubblicit\u00e0 che si vuole realizzare.\nIn genere (sempre quando si tratta di organizzazioni) gli utenti di un prodotto pubblicitario sono soggetti diversi dal committente che \u00e8 il soggetto che stipula il contratto e paga il fornitore.\nReparto account.\nL'alter ego dell'advertising manager all'interno dell'agenzia pubblicitaria \u00e8 rappresentato dall'account executive e che \u00e8, appunto, il tramite tra il cliente e l'agenzia, e che col suo \"reparto account\" raccoglie seleziona elabora e gestisce flussi di informazione, coordina e controlla i flussi di produzione, tiene sotto controllo qualit\u00e0 e costi.\nIl reparto account \u00e8 strettamente connesso con altri due reparti altrettanto importanti: il reparto planning e il reparto mezzi.\nReparto planning.\nAll'interno del \"reparto planning\" lo strategic planner \u00e8 chi sviluppa un\"analisi situazionale\" cio\u00e8 prende in considerazione la condizione dei consumatori, del prodotto, dell'impresa, della marca, del mercato e della concorrenza alla luce degli obiettivi strategici e tattici dell'utente che ha commissionato la campagna pubblicitaria.\nReparto media.\nAll'interno del \"reparto media\" (o \"reparto mezzi\") si trovano invece tre distinti tecnici:\nil media researcher \u00e8 chi si occupa della raccolta, dell'aggiornamento e dell'integrazione di tutti i dati utili relativi al mondo dei media;\nil media planner \u00e8 chi sceglie tra i vari tipi di media e tra le varie testate o emittenti quella pi\u00f9 adatta alla pubblicit\u00e0 che si vuol lanciare. Per fare questa scelta si basa sulle caratteristiche dei destinatari della pubblicit\u00e0, sulle caratteristiche di ciascun medium, sul periodo di tempo entro il quale andr\u00e0 sviluppata la campagna, sulle caratteristiche strategiche e tattiche della campagna stessa, sull'impiego che fa la concorrenza dei media, e sull'atteggiamento dei commercianti cio\u00e8 di chi poi alla fine vende i prodotti alla gente. Ma in particolar modo si basa su quanti soldi sono stati messi a disposizione per la campagna;\nil media buyer \u00e8 chi contratta con le concessionarie di pubblicit\u00e0 per l'acquisto dei tempi o degli spazi sui vari media. Quindi prenota quando e quante volte ad esempio uno spot dovr\u00e0 andare in onda durante una giornata, stipula un contratto relativo a questo, e controlla che tale contratto venga rispettato, portando avanti eventuali contestazioni.\nTutte e tre queste figure contribuiscono alla stesura di un documento molto importante ovvero il \"piano media\" che non \u00e8 altro che il prodotto finale del reparto mezzi e nel quale si elencano i media che sarebbe opportuno coinvolgere nella campagna, la frequenza con la quale dovrebbero uscire le pubblicit\u00e0, quanto tempo dovrebbe durare la campagna e quanto costerebbe tutta l'operazione. Questo quadro sar\u00e0 utile all'account executive, assieme alle indicazioni dello strategic planner, per la stesura di un altro documento fondamentale, che \u00e8 in sostanza una sorta di mappa che permette di orientare tutta la campagna pubblicitaria e che prende il nome di \"brief\".\nIl reparto media \u00e8 in alcuni casi del tutto esterno rispetto all'agenzia pubblicitaria e pu\u00f2 dunque risiedere all'interno di un cosiddetto centro media o media agency, ovvero una struttura specializzata nella pianificazione e acquisto dei media. Agenzie di pubblicit\u00e0 e media agency sono spesso associate all'interno di gruppi che hanno al proprio interno pi\u00f9 strutture di questo tipo.\nBrief.\nIl \"brief\" \u00e8 un documento di riferimento per la preparazione della pubblicit\u00e0. In realt\u00e0 non esiste una regola su com'\u00e8 fatto all'atto pratico un brief, anche perch\u00e9 spesso e volentieri ciascuna agenzia ha i propri modelli e tali modelli rappresentano altrettanto frequentemente uno degli elementi che vengono utilizzati per rendersi concorrenziali rispetto alle altre agenzie di fronte al cliente (cio\u00e8 l'utente). E in ogni caso un brief varia di complessit\u00e0 in relazione alla complessit\u00e0 della campagna pubblicitaria che si intende realizzare e all'entit\u00e0 dello stanziamento previsto. Per avere un'idea per\u00f2, un brief semplice e chiaro per creare una pubblicit\u00e0 \u00e8, ad esempio, un documento che fornisce una risposta alle seguenti domande:\nPerci\u00f2 il brief (ovvero un documento sintetico che prende il nome di \"copy strategy\") contiene le coordinate entro le quali dovranno muoversi i creativi per l'ideazione della pubblicit\u00e0 vera e propria.\nReparti creativi.\nNel \"reparto creativo\" le due figure chiave sono rappresentate dal copywriter che si occupa dei testi e dall'art director che si occupa delle immagini. Si parla di \"coppia creativa\" perch\u00e9 questi due soggetti lavorano sempre insieme: da un lato perch\u00e9, come si usa dire \u201cdue teste pensano meglio di una\u201d, dall'altro perch\u00e9, effettivamente, ciascuno porta il suo contributo relativo al suo ambito di competenze. C'\u00e8 da dire comunque che sebbene i due ruoli siano complementari, non sono cos\u00ec definiti e dicotomici perch\u00e9, spesso, il copywriter contribuisce alla cura degli aspetti estetici cos\u00ec come l'art director contribuisce alla cura dei contenuti (o perlomeno cos\u00ec dovrebbe essere).\nLe idee ritenute valide vengono realizzate sotto forma di \"rough\", cio\u00e8 di schizzo semplice e presumibilmente chiaro di cosa s'intende realizzare, e vengono presentate al direttore creativo, altra figura chiave del reparto creativo. Il compito del direttore creativo \u00e8 quello di gestire il reparto e orientare la produzione coerentemente con il brief e, se si vuole, con lo stile dell'agenzia. In sostanza egli \u00e8 responsabile di tutto ci\u00f2 che esce da questo reparto, in particolare di quell'idea che verr\u00e0 scelta per essere presentata all'account e allo strategic planner, che poi sono quelli dai quali erano partite le indicazioni.\nSe l'idea non va bene viene ridiscussa. Altrimenti si procede: il reparto account prepara una presentazione della pubblicit\u00e0 per il cliente e il reparto creativo inizia a trascrivere \u201cin bella copia\u201d i bozzetti: si parla di \"impaginazione\" per le pubblicit\u00e0 stampate, di \"script\" per i comunicati radiofonici, di \"storyboard\" per gli spot televisivi.\nPer quest'ultima serie di operazioni i creativi si servono di altri due reparti che diventeranno poi decisivi al momento della realizzazione della pubblicit\u00e0 definitiva: reparto produzione ed esecutivisti.\nReparto produzione ed esecutivisti.\nIl \"reparto produzione\", che coordina la realizzazione materiale delle idee creative, individua i fornitori adatti, controlla costi, tempi, qualit\u00e0 tecnico-esecutive. In particolare TV producer e radio producer si occupano rispettivamente del mondo televisivo e di quello radiofonico selezionando le case di produzione adatte e assistendo tutto il lavoro di realizzazione. L'art buyer invece si occupa del mondo della stampa o pi\u00f9 in generale delle immagini.\nL'ultimo reparto, ma non per questo meno importante degli altri, \u00e8 rappresentato da chi realizza all'atto pratico la pubblicit\u00e0, cio\u00e8 gli esecutivisti.\nDato che la produzione \u00e8 spesso affidata a fornitori (imprese specializzate), per conto del committente o pagati dall'agenzia a seconda degli accordi, ci sono persone di questo reparto dedicate all'acquisto e approvvigionamento.\nCopy testing e pubblicit\u00e0 \"on air\".\nQuando tutto \u00e8 pronto l'idea della pubblicit\u00e0 viene presentata al cliente, che solitamente si riserba un po' di tempo per riflettere e fare le dovute considerazioni. In questo lasso di tempo, ma anche dopo che la campagna \u00e8 stata lanciata, pu\u00f2 ordinare una serie di \"copy testing\" per valutare l'efficacia della pubblicit\u00e0 stessa.\nI copy testing industriali sono quelle ricerche sull'efficacia della pubblicit\u00e0 ordinate dall'utente e affidate a societ\u00e0 specializzate oppure condotte da apposite sezioni delle agenzie pubblicitarie pi\u00f9 grandi. Generalmente sono ricerche piuttosto pragmatiche e meno teoretiche di quelle che invece si portano avanti in ambito accademico, dal momento che l'utente di solito ha premura di sapere (quando ha premura di sapere, perch\u00e9 non sempre \u00e8 cos\u00ec: anche la ricerca costa tempo e denaro) se \u00e8 il caso o meno di investire una certa cifra su una campagna pubblicitaria.\nSe la pubblicit\u00e0 viene rifiutata o accettata solo parzialmente riparte tutto quanto il processo appena descritto fino a quando non si trova una soluzione. Viceversa se la pubblicit\u00e0 viene approvata si innesca la macchina di produzione che realizzer\u00e0 concretamente la campagna pubblicitaria. Quando una campagna pubblicitaria viene finalmente lanciata si dice che \u00e8 \"on air\".\nCentro media.\nOltre all'agenzia pubblicitaria esiste il Centro Media (che sono due tipologie di azienda diverse seppur contingue). Un Centro Media (\"Media planning\") \u00e8 un'impresa che esegue (per conto del committente) tutti i processi connessi alla comunicazione: analisi strategica, pianificazione e budget, scelta dei media o canali e delle tipologie di campagna, programmazione e produzione della campagna (o, spesso, affidamento a terzi-detti \"service\", soggetti specializzati nella realizzazione del messaggio o spot o inserzione), misurazione prestazioni e analisi di efficacia/penetrazione della campagna, consuntivazione, fatturazione e pagamento dei fornitori, disbrigo pratiche burocratiche, gestione di tutti i soggetti coinvolti, concessionarie in primis. Da quando internet \u00e8 diventato un enorme strumento di raccolta pubblicitaria, tra le attivit\u00e0 \u00e8 da comprendere anche questa vasta area nonch\u00e9 il posizionamento web/social sui motori di ricerca.\nIn termini pi\u00f9 specifici i centri media tradizionalmente sono focalizzati sui mezzi (non sui contenuti o sulle forme) mediante i quali veicolare annunci e messaggi.\nIn pratica, un centro media \u00e8 una sorta di agenzia ma molto pi\u00f9 strutturata e vasta, tipicamente un gruppo societario spesso a respiro internazionale. Chiaramente \u00e8 suddivisa per: tipologia committente, servizio richiesto o proposto, mercato, settore dell'inserzionista, tipologia media, segmento utenti. Tipicamente, un piccolo cliente (la piccola e media azienda, per non parlare di micro imprese o privati) si rivolge alle agenzie mentre i grandi soggetti economici privati o gli enti della pubblica amministrazione devono rivolgersi ai centri media, data la complessit\u00e0 e vastit\u00e0 del perimetro. La differenza rilevante tra agenzia e centro media \u00e8 che la prima \u00e8 focalizzata sulla costruzione del prodotto pubblicitario (il messaggio detto anche spazio pubblicitario), per la seconda la produzione dello spot/inserzione (o del marchio/logo o della nuova immagine aziendale) \u00e8 solo una (e neppure la principale) delle tante attivit\u00e0 da svolgere. Sostanzialmente, l'area di affari \u00e8 diversa. Inoltre, un centro media esegue un appalto dal committente, altra differenza rilevante (spesso a gara, anche tra privati) con l'agenzia. Le agenzie sono spesso fornitori dei centri.\nAttraverso varie modalit\u00e0 i centri media sono remunerati dal committente (ovviamente) ma ricevono anche commissioni dai concessionari (questi sono pagati dall'editore)."}
{"id": "1680280", "revid": "287204", "url": "https://it.wikipedia.org/wiki?curid=1680280", "title": "Zawichost", "text": "Zawichost \u00e8 un comune urbano-rurale polacco del distretto di Sandomierz, nel voivodato della Santacroce.Ricopre una superficie di 80,19\u00a0km\u00b2 e nel 2004 contava 4.783 abitanti."}
{"id": "1680281", "revid": "287204", "url": "https://it.wikipedia.org/wiki?curid=1680281", "title": "Zawid\u00f3w", "text": "Zawid\u00f3w (in tedesco \"Seidenberg\") \u00e8 una citt\u00e0 polacca del distretto di Zgorzelec nel voivodato della Bassa Slesia.&lt;br&gt;Ricopre una superficie di 6,07 km\u00b2 e nel 2007 contava 4.481 abitanti."}
{"id": "1680283", "revid": "287204", "url": "https://it.wikipedia.org/wiki?curid=1680283", "title": "Zawidow", "text": ""}
{"id": "1680284", "revid": "767487", "url": "https://it.wikipedia.org/wiki?curid=1680284", "title": "Brejo da Madre de Deus", "text": "Brejo da Madre de Deus \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione della Vale do Ipojuca."}
{"id": "1680285", "revid": "287204", "url": "https://it.wikipedia.org/wiki?curid=1680285", "title": "Zawidz", "text": "Zawidz \u00e8 un comune rurale polacco del distretto di Sierpc, nel voivodato della Masovia.&lt;br&gt;Ricopre una superficie di 186,09 km\u00b2 e nel 2004 contava 7.030 abitanti."}
{"id": "1680286", "revid": "287204", "url": "https://it.wikipedia.org/wiki?curid=1680286", "title": "Zawoja", "text": "Zawoja \u00e8 un comune rurale polacco del distretto di Sucha, nel voivodato della Piccola Polonia.&lt;br&gt;Ricopre una superficie di 128,8 km\u00b2 e nel 2004 contava 8.815 abitanti.\nIl comune ospita la direzione del Parco Nazionale Babia G\u00f3ra, uno dei 23 parchi nazionali della Polonia."}
{"id": "1680287", "revid": "287204", "url": "https://it.wikipedia.org/wiki?curid=1680287", "title": "Zawonia", "text": "Zawonia (in tedesco \"Schawoine\", dal 1936 al 1945 \"Bl\u00fcchertal\") \u00e8 un comune rurale polacco del distretto di Trzebnica, nel voivodato della Bassa Slesia.&lt;br&gt;Ricopre una superficie di 118,12 km\u00b2 e nel 2004 contava 5.423 abitanti."}
{"id": "1680288", "revid": "287204", "url": "https://it.wikipedia.org/wiki?curid=1680288", "title": "Z\u0105bkowice \u015al\u0105skie", "text": "Z\u0105bkowice \u015al\u0105skie (in tedesco \"Frankenstein\") \u00e8 un comune urbano-rurale polacco del distretto di Z\u0105bkowice \u015al\u0105skie, nel voivodato della Bassa Slesia.&lt;br&gt;Ricopre una superficie di 146,88 km\u00b2 e nel 2004 contava 23.289 abitanti.\nLa citt\u00e0 fu fondata nel Medioevo durante il regno della dinastia Piast in Polonia.\nSport.\nLa pi\u00f9 importante societ\u00e0 calcistica \u00e8 Orze\u0142 Z\u0105bkowice \u015al\u0105skie. Piotr Zieli\u0144ski, un centrocampista del e della nazionale polacca, ha iniziato la sua carriera a Orze\u0142 Z\u0105bkowice \u015al\u0105skie."}
{"id": "1680290", "revid": "287204", "url": "https://it.wikipedia.org/wiki?curid=1680290", "title": "Zabkowice Slaskie", "text": ""}
{"id": "1680291", "revid": "287204", "url": "https://it.wikipedia.org/wiki?curid=1680291", "title": "Zb\u0105szynek", "text": "Zb\u0105szynek (in tedesco \"Neu Bentschen\") \u00e8 un comune urbano-rurale polacco del distretto di \u015awiebodzin, nel voivodato di Lubusz.&lt;br&gt;Ricopre una superficie di 94,42 km\u00b2 e nel 2004 contava 8.539 abitanti."}
{"id": "1680292", "revid": "287204", "url": "https://it.wikipedia.org/wiki?curid=1680292", "title": "Walce", "text": "Walce (in tedesco Walzen) \u00e8 un comune rurale polacco del distretto di Krapkowice, nel voivodato di Opole.&lt;br&gt;Ricopre una superficie di 69,29 km\u00b2 e nel 2006 contava 5.976 abitanti.\nNel comune vige il bilinguismo polacco/tedesco."}
{"id": "1680293", "revid": "287204", "url": "https://it.wikipedia.org/wiki?curid=1680293", "title": "Zbaszynek", "text": ""}
{"id": "1680294", "revid": "287204", "url": "https://it.wikipedia.org/wiki?curid=1680294", "title": "Zb\u0105szy\u0144", "text": "Zb\u0105szy\u0144 \u00e8 un comune urbano-rurale polacco del distretto di Nowy Tomy\u015bl, nel voivodato della Grande Polonia.Ricopre una superficie di e nel 2004 contava 13.417 abitanti."}
{"id": "1680297", "revid": "287204", "url": "https://it.wikipedia.org/wiki?curid=1680297", "title": "Zbaszyn", "text": ""}
{"id": "1680298", "revid": "287204", "url": "https://it.wikipedia.org/wiki?curid=1680298", "title": "Zbiczno", "text": "Zbiczno \u00e8 un comune rurale polacco del distretto di Brodnica, nel voivodato della Cuiavia-Pomerania.Ricopre una superficie di 132,9 km\u00b2 e nel 2004 contava 4.501 abitanti."}
{"id": "1680299", "revid": "287204", "url": "https://it.wikipedia.org/wiki?curid=1680299", "title": "Zblewo", "text": "Zblewo (ted. \"Hochst\u00fcblau\") \u00e8 un comune rurale polacco del distretto di Starogard, nel voivodato della Pomerania.\nRicopre una superficie di 137,96 km\u00b2 e nel 2004 contava 10.872 abitanti."}
{"id": "1680300", "revid": "767487", "url": "https://it.wikipedia.org/wiki?curid=1680300", "title": "Cachoeirinha (Pernambuco)", "text": "Cachoeirinha \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione della Vale do Ipojuca."}
{"id": "1680301", "revid": "287204", "url": "https://it.wikipedia.org/wiki?curid=1680301", "title": "Zb\u00f3jna", "text": "Zb\u00f3jna \u00e8 un comune rurale polacco del distretto di \u0141om\u017ca, nel voivodato della Podlachia.Ricopre una superficie di 185,77 km\u00b2 e nel 2004 contava 4.358 abitanti."}
{"id": "1680302", "revid": "287204", "url": "https://it.wikipedia.org/wiki?curid=1680302", "title": "Zbojna", "text": ""}
{"id": "1680306", "revid": "287204", "url": "https://it.wikipedia.org/wiki?curid=1680306", "title": "Zb\u00f3jno", "text": "Zb\u00f3jno \u00e8 un comune rurale polacco del distretto di Golub-Dobrzy\u0144, nel voivodato della Cuiavia-Pomerania.Ricopre una superficie di 84,38 km\u00b2 e nel 2004 contava 4.517 abitanti."}
{"id": "1680307", "revid": "287204", "url": "https://it.wikipedia.org/wiki?curid=1680307", "title": "Zbojno", "text": ""}
{"id": "1680308", "revid": "287204", "url": "https://it.wikipedia.org/wiki?curid=1680308", "title": "Zbros\u0142awice", "text": "Zbros\u0142awice \u00e8 un comune rurale polacco del distretto di Tarnowskie G\u00f3ry, nel voivodato della Slesia.Ricopre una superficie di 148,71 km\u00b2 e nel 2004 contava 15.626 abitanti.\nAmministrazione.\nGemellaggi.\nZbros\u0142awice \u00e8 gemellato con:"}
{"id": "1680309", "revid": "729019", "url": "https://it.wikipedia.org/wiki?curid=1680309", "title": "Microregione di Arari", "text": "La Microregione di Arari \u00e8 una microregione dello Stato del Par\u00e1 in Brasile, appartenente alla mesoregione di Maraj\u00f3.\nComuni.\nComprende 7 comuni:"}
{"id": "1680310", "revid": "287204", "url": "https://it.wikipedia.org/wiki?curid=1680310", "title": "Zbroslawice", "text": ""}
{"id": "1680311", "revid": "287204", "url": "https://it.wikipedia.org/wiki?curid=1680311", "title": "Zbuczyn", "text": "Zbuczyn \u00e8 un comune rurale polacco del distretto di Siedlce, nel voivodato della Masovia.Ricopre una superficie di 210,75 km\u00b2 e nel 2004 contava 10.086 abitanti."}
{"id": "1680312", "revid": "287204", "url": "https://it.wikipedia.org/wiki?curid=1680312", "title": "Zduny (Grande Polonia)", "text": "Zduny \u00e8 un comune urbano-rurale polacco del distretto di Krotoszyn, nel voivodato della Grande Polonia.&lt;br&gt;Ricopre una superficie di 85,2 km\u00b2 e nel 2004 contava 6.883 abitanti."}
{"id": "1680313", "revid": "767487", "url": "https://it.wikipedia.org/wiki?curid=1680313", "title": "Capoeiras", "text": "Capoeiras \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione della Vale do Ipojuca."}
{"id": "1680314", "revid": "287204", "url": "https://it.wikipedia.org/wiki?curid=1680314", "title": "Zduny (\u0141\u00f3d\u017a)", "text": "Zduny \u00e8 un comune rurale polacco del distretto di \u0141owicz, nel voivodato di \u0141\u00f3d\u017a.Ricopre una superficie di 128,53 km\u00b2 e nel 2004 contava 6.150 abitanti."}
{"id": "1680315", "revid": "287204", "url": "https://it.wikipedia.org/wiki?curid=1680315", "title": "Zduny (Lodz)", "text": ""}
{"id": "1680316", "revid": "287204", "url": "https://it.wikipedia.org/wiki?curid=1680316", "title": "Zdu\u0144ska Wola", "text": "Zdu\u0144ska Wola \u00e8 una citt\u00e0 polacca del distretto di Zdu\u0144ska Wola nel voivodato di \u0141\u00f3d\u017a.Ricopre una superficie di 24,58 km\u00b2 e nel 31.12.2010 (BDR - GUS) contava 44.108 abitanti."}
{"id": "1680317", "revid": "110157", "url": "https://it.wikipedia.org/wiki?curid=1680317", "title": "Microregione di Furos de Breves", "text": "La Microregione di Furos de Breves \u00e8 una microregione dello Stato del Par\u00e1 in Brasile, appartenente alla mesoregione di Maraj\u00f3.\nComuni.\nComprende 5 comuni:"}
{"id": "1680318", "revid": "287204", "url": "https://it.wikipedia.org/wiki?curid=1680318", "title": "Tarn\u00f3w Opolski", "text": "Tarn\u00f3w Opolski (in tedesco Tarnau) \u00e8 un comune rurale polacco del distretto di Opole, nel voivodato di Opole.&lt;br&gt;Ricopre una superficie di 81,6 km\u00b2 e nel 2006 contava 9.943 abitanti.\nNel comune vige il bilinguismo polacco/tedesco."}
{"id": "1680319", "revid": "287204", "url": "https://it.wikipedia.org/wiki?curid=1680319", "title": "Zdu\u0144ska Wola (comune rurale)", "text": "Zdu\u0144ska Wola \u00e8 un comune rurale polacco del distretto di Zdu\u0144ska Wola, nel voivodato di \u0141\u00f3d\u017a.Ricopre una superficie di 111,54 km\u00b2 e nel 2004 contava 11.162 abitanti.\nIl capoluogo \u00e8 Zdu\u0144ska Wola, che non fa parte del territorio ma costituisce un comune a s\u00e9."}
{"id": "1680320", "revid": "287204", "url": "https://it.wikipedia.org/wiki?curid=1680320", "title": "Zdzieszowice", "text": "Zdzieszowice \u00e8 un comune urbano-rurale polacco del distretto di Krapkowice, nel voivodato di Opole.&lt;br&gt;Ricopre una superficie di 57,85 km\u00b2 e nel 2004 contava 17.589 abitanti."}
{"id": "1680321", "revid": "287204", "url": "https://it.wikipedia.org/wiki?curid=1680321", "title": "Zebrzydowice", "text": "Zebrzydowice \u00e8 un comune rurale polacco del distretto di Cieszyn, nel voivodato della Slesia.Ricopre una superficie di 41,68 km\u00b2 e nel 2004 contava 12.384 abitanti."}
{"id": "1680323", "revid": "287204", "url": "https://it.wikipedia.org/wiki?curid=1680323", "title": "Zel\u00f3w", "text": "Zel\u00f3w \u00e8 un comune urbano-rurale polacco del distretto di Be\u0142chat\u00f3w, nel voivodato di \u0141\u00f3d\u017a.&lt;br&gt;Ricopre una superficie di 168,21 km\u00b2 e nel 2004 contava 15.315 abitanti."}
{"id": "1680324", "revid": "327094", "url": "https://it.wikipedia.org/wiki?curid=1680324", "title": "Jata\u00faba", "text": "Jata\u00faba \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione della Vale do Ipojuca."}
{"id": "1680325", "revid": "287204", "url": "https://it.wikipedia.org/wiki?curid=1680325", "title": "Zelow", "text": ""}
{"id": "1680326", "revid": "287204", "url": "https://it.wikipedia.org/wiki?curid=1680326", "title": "Zembrzyce", "text": "Zembrzyce \u00e8 un comune rurale polacco del distretto di Sucha, nel voivodato della Piccola Polonia.Ricopre una superficie di 39,9 km\u00b2 e nel 2004 contava 5.527 abitanti."}
{"id": "1680327", "revid": "33751", "url": "https://it.wikipedia.org/wiki?curid=1680327", "title": "Eccellenza pugliese", "text": ""}
{"id": "1680328", "revid": "122504053", "url": "https://it.wikipedia.org/wiki?curid=1680328", "title": "Kenwyne Jones", "text": "\u00c8 primatista di presenze (10), assieme a Jonathan Walters, Robert Huth, Dean Whitehead, Ryan Shotton, e di reti (4) con la maglia dello Stoke City nelle competizioni calcistiche europee.\nBiografia.\n\u00c8 il nipote dell'ex attaccante Philbert Jones.\nCarriera.\nClub.\nKenwyne \u00e8 stato il miglior marcatore della \"Secondary Schools Football League\" di Trinidad &amp; Tobago nel 2000. La sua squadra vinse il \"Tobago Heritage Festival Tournament\".\n\u00c8 stato \"Giocatore dell'anno\" della \"Secondary Schools Football League\" (SSFL) nel 2001 e nel 2002. Esord\u00ec con il Southampton il 22 gennaio 2005 contro il . Nel febbraio 2007 fu inserito nella \"Squadra della settimana\" del Championship League. Segn\u00f2 14 reti in 25 partite per il Southampton nella stagione 2006 e nel 2007 fu ingaggiato in Premiership dal . Fu nominato \"Giocatore dell'anno\" di Trinidad e Tobago nel 2007 e il \"Giocatore della stagione 2007-2008\" al Sunderland.\nNazionale.\nHa militato nella Nazionale Under-15, Under-17 e Under-20, di cui fu capitano, con cui ha disputato il Mondiale di categoria nel 2001; successivamente \u00e8 stato membro dell'Under-23 olimpica."}
{"id": "1680330", "revid": "287204", "url": "https://it.wikipedia.org/wiki?curid=1680330", "title": "Zgierz (comune rurale)", "text": "Zgierz \u00e8 un comune rurale polacco del distretto di Zgierz, nel voivodato di \u0141\u00f3d\u017a.&lt;br&gt;Ricopre una superficie di 199,24 km\u00b2 e nel 2004 contava 11.275 abitanti.\nIl capoluogo \u00e8 Zgierz, che non fa parte del territorio ma costituisce un comune a s\u00e9."}
{"id": "1680332", "revid": "110157", "url": "https://it.wikipedia.org/wiki?curid=1680332", "title": "Pesqueira", "text": "Pesqueira \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione della Vale do Ipojuca."}
{"id": "1680333", "revid": "287204", "url": "https://it.wikipedia.org/wiki?curid=1680333", "title": "Zgorzelec (comune rurale)", "text": "Zgorzelec \u00e8 un comune rurale polacco del distretto di Zgorzelec, nel voivodato della Bassa Slesia.&lt;br&gt;Ricopre una superficie di 136,02 km\u00b2 e nel 2004 contava 7.867 abitanti.\nIl capoluogo \u00e8 Zgorzelec, che non fa parte del territorio ma costituisce un comune a s\u00e9."}
{"id": "1680335", "revid": "223378", "url": "https://it.wikipedia.org/wiki?curid=1680335", "title": "Chitarre elettriche", "text": ""}
{"id": "1680336", "revid": "92723", "url": "https://it.wikipedia.org/wiki?curid=1680336", "title": "Zielona G\u00f3ra (comune rurale)", "text": "Zielona G\u00f3ra era un comune rurale polacco del distretto di Zielona G\u00f3ra, nel voivodato di Lubusz. Ricopriva una superficie di 220,45 km\u00b2 e nel 2004 contava 15.834 abitanti. Il capoluogo era Zielona G\u00f3ra, che non faceva parte del territorio. Il comune rurale \u00e8 stato soppresso il 1\u00ba gennaio 2015 e il suo territorio aggregato al comune di Zielona G\u00f3ra."}
{"id": "1680337", "revid": "287204", "url": "https://it.wikipedia.org/wiki?curid=1680337", "title": "Chrz\u0105stowice", "text": "Chrz\u0105stowice (in tedesco Chronstau) \u00e8 un comune rurale polacco del distretto di Opole, nel voivodato di Opole.Ricopre una superficie di 82,31 km\u00b2 e nel 2006 contava 6.655 abitanti.\nNel comune vige il bilinguismo polacco/tedesco."}
{"id": "1680339", "revid": "287204", "url": "https://it.wikipedia.org/wiki?curid=1680339", "title": "Zielonki", "text": "Zielonki \u00e8 un comune rurale polacco del distretto di Cracovia, nel voivodato della Piccola Polonia.Ricopre una superficie di 48,4 km\u00b2 e nel 2004 contava 15.408 abitanti."}
{"id": "1680340", "revid": "110157", "url": "https://it.wikipedia.org/wiki?curid=1680340", "title": "Po\u00e7\u00e3o", "text": "Po\u00e7\u00e3o \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione della Vale do Ipojuca."}
{"id": "1680341", "revid": "287204", "url": "https://it.wikipedia.org/wiki?curid=1680341", "title": "Zi\u0119bice", "text": "Zi\u0119bice (in tedesco \"M\u00fcnsterberg in Schlesien\") \u00e8 un comune urbano-rurale polacco del distretto di Z\u0105bkowice \u015al\u0105skie, nel voivodato della Bassa Slesia.&lt;br&gt;Ricopre una superficie di 222,24 km\u00b2 e nel 2013 contava 17.917 abitanti."}
{"id": "1680343", "revid": "287204", "url": "https://it.wikipedia.org/wiki?curid=1680343", "title": "Ziebice", "text": ""}
{"id": "1680344", "revid": "287204", "url": "https://it.wikipedia.org/wiki?curid=1680344", "title": "Z\u0142awie\u015b Wielka", "text": "Z\u0142awie\u015b Wielka \u00e8 un comune rurale polacco del distretto di Toru\u0144, nel voivodato della Cuiavia-Pomerania.Ricopre una superficie di 177,53 km\u00b2 e nel 2004 contava 11.022 abitanti."}
{"id": "1680345", "revid": "287204", "url": "https://it.wikipedia.org/wiki?curid=1680345", "title": "Zlawies Wielka", "text": ""}
{"id": "1680346", "revid": "287204", "url": "https://it.wikipedia.org/wiki?curid=1680346", "title": "Z\u0142ocieniec", "text": "Z\u0142ocieniec (\"Falkenburg\" fino al 1945) \u00e8 un comune urbano-rurale polacco del distretto di Drawsko Pomorskie, nel voivodato della Pomerania Occidentale.&lt;br&gt;Ricopre una superficie di 194,53 km\u00b2 e nel 2005 contava 15.734 abitanti."}
{"id": "1680347", "revid": "287204", "url": "https://it.wikipedia.org/wiki?curid=1680347", "title": "Zlocieniec", "text": ""}
{"id": "1680348", "revid": "287204", "url": "https://it.wikipedia.org/wiki?curid=1680348", "title": "Grant Leadbitter", "text": "Carriera.\nSunderland.\nLa prima apparizione professionale di Leadbitter per il Sunderland \u00e8 arrivata come sostituto in una sconfitta in Coppa di Lega contro l'Huddersfield Town nel settembre 2003. Prima di ottenere un posto regolare in prima squadra nel club, \u00e8 stato ceduto in prestito al Rotherham United nel settembre 2005, dove ha segnato una volta contro lo Swansea in cinque partite di campionato. Dopo il suo soggiorno in prestito in Hibernian, inizi\u00f2 a essere selezionato regolarmente dall'allora allenatore Mick McCarthy, e gioc\u00f2 in 11 delle ultime 14 partite della stagione di Sunderland.\nDopo la retrocessione del Sunderland nel 2006, Leadbitter si \u00e8 bloccato nei colloqui contrattuali, con molti che prevedevano che mirasse ad attirare l'attenzione di un club della Premier League dopo le sue impressionanti esibizioni durante la stagione precedente. Tuttavia, un contratto \u00e8 stato successivamente concordato con il giocatore sostenendo che voleva rimanere solo con Sunderland e, d'ora in poi, Leadbitter ha svolto un ruolo importante nella rinascita dei Black Cats sotto la gestione di Roy Keane. Leadbitter ha preso parte a tutte le partite del Sunderland nella stagione 2006-2007 e ha contribuito con sette gol, classificandosi come il terzo capocannoniere del club in quella stagione. Al ritorno del Sunderland in Premier League, Leadbitter ha continuato a esibirsi regolarmente con Keane, anche facendo paragoni con Paul Scholes (presumibilmente indossa la maglia numero 18 in onore del suo eroe Scholes). Nel giugno 2008 Leadbitter ha firmato un nuovo contratto con il Sunderland, tenendolo al club fino al 2011.\nIl 4 ottobre 2008, Leadbitter ha segnato un gol memorabile contro l'Arsenal dopo essere appena uscito dalla panchina. Il gol delle 25 yard \u00e8 stato celebrato in stile emotivo, mentre correva dal suo manager e aveva la testa sul pavimento, quasi in lacrime. Questa celebrazione emotiva era dovuta al fatto che suo padre, Brian Leadbitter, era morto poche settimane prima e le sue ceneri erano state seppellite proprio in quel punto sotto l'erba dello Stadio della Luce. \"Le persone a me vicine sanno perch\u00e9 sono caduto sul pavimento come ho fatto, voglio solo lasciarlo cos\u00ec. Le persone che mi conoscono sanno perch\u00e9 ho baciato quella zona del terreno. Le ceneri di mio padre erano sepolte l\u00ec. Io don Voglio continuare. Significa molto per me e la mia famiglia. \u00c8 esattamente quel punto ed \u00e8 sempre stata mia intenzione fare qualcosa del genere quando ho segnato il mio primo gol qui \". Leadbitter ha detto alla stampa dopo la partita.\nStatistiche.\nPresenze e reti nei club.\n\"Statistiche aggiornate al 24 novembre 2020.\""}
{"id": "1680349", "revid": "287204", "url": "https://it.wikipedia.org/wiki?curid=1680349", "title": "Z\u0142oczew", "text": "Z\u0142oczew \u00e8 un comune urbano-rurale polacco del distretto di Sieradz, nel voivodato di \u0141\u00f3d\u017a.&lt;br&gt;Ricopre una superficie di 118,02 km\u00b2 e nel 2004 contava 7.486 abitanti.\n\u00c8 il paese natale di Usher (Arthur) Fellig (1899-1968), celebre fotografo pi\u00f9 noto con lo pseudonimo di Weegee, trasferitosi negli Stati Uniti nel 1910."}
{"id": "1680351", "revid": "287204", "url": "https://it.wikipedia.org/wiki?curid=1680351", "title": "Zloczew", "text": ""}
{"id": "1680352", "revid": "222387", "url": "https://it.wikipedia.org/wiki?curid=1680352", "title": "Battaglia della valle di Nha Trang", "text": ""}
{"id": "1680354", "revid": "287204", "url": "https://it.wikipedia.org/wiki?curid=1680354", "title": "Z\u0142ota", "text": "Z\u0142ota \u00e8 un comune rurale polacco del distretto di Pi\u0144cz\u00f3w, nel voivodato della Santacroce.Ricopre una superficie di 81,7 km\u00b2 e nel 2004 contava 4.939 abitanti."}
{"id": "1680355", "revid": "767487", "url": "https://it.wikipedia.org/wiki?curid=1680355", "title": "Riacho das Almas", "text": "Riacho das Almas \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione della Vale do Ipojuca."}
{"id": "1680357", "revid": "287204", "url": "https://it.wikipedia.org/wiki?curid=1680357", "title": "Zlota", "text": ""}
{"id": "1680358", "revid": "287204", "url": "https://it.wikipedia.org/wiki?curid=1680358", "title": "Z\u0142otniki Kujawskie", "text": "Z\u0142otniki Kujawskie \u00e8 un comune rurale polacco del distretto di Inowroc\u0142aw, nel voivodato della Cuiavia-Pomerania.Ricopre una superficie di 135,6 km\u00b2 e nel 2004 contava 8.953 abitanti."}
{"id": "1680359", "revid": "287204", "url": "https://it.wikipedia.org/wiki?curid=1680359", "title": "Zlotniki Kujawskie", "text": ""}
{"id": "1680360", "revid": "287204", "url": "https://it.wikipedia.org/wiki?curid=1680360", "title": "Z\u0142otoryja", "text": "Z\u0142otoryja (in tedesco \"Goldberg\") \u00e8 una citt\u00e0 polacca del distretto di Z\u0142otoryja nel voivodato della Bassa Slesia.Ricopre una superficie di 11,51 km\u00b2 e nel 2007 contava 16.471 abitanti."}
{"id": "1680363", "revid": "287204", "url": "https://it.wikipedia.org/wiki?curid=1680363", "title": "Zlotoryja", "text": ""}
{"id": "1680365", "revid": "287204", "url": "https://it.wikipedia.org/wiki?curid=1680365", "title": "Z\u0142otoryja (comune rurale)", "text": "Z\u0142otoryja \u00e8 un comune rurale polacco del distretto di Z\u0142otoryja, nel voivodato della Bassa Slesia.&lt;br&gt;Ricopre una superficie di 145,07 km\u00b2 e nel 2004 contava 7.037 abitanti.\nIl capoluogo \u00e8 Z\u0142otoryja, che non fa parte del territorio ma costituisce un comune a s\u00e9."}
{"id": "1680368", "revid": "287204", "url": "https://it.wikipedia.org/wiki?curid=1680368", "title": "Z\u0142ot\u00f3w", "text": "Z\u0142ot\u00f3w (in tedesco: Flatow) \u00e8 una citt\u00e0 polacca del distretto di Z\u0142ot\u00f3w nel voivodato della Grande Polonia.Ricopre una superficie di 11,58 km\u00b2 e nel 2019 contava abitanti."}
{"id": "1680369", "revid": "327094", "url": "https://it.wikipedia.org/wiki?curid=1680369", "title": "Sanhar\u00f3", "text": "Sanhar\u00f3 \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione della Vale do Ipojuca."}
{"id": "1680370", "revid": "287204", "url": "https://it.wikipedia.org/wiki?curid=1680370", "title": "Zlotow", "text": ""}
{"id": "1680372", "revid": "287204", "url": "https://it.wikipedia.org/wiki?curid=1680372", "title": "Z\u0142ot\u00f3w (comune rurale)", "text": "Z\u0142ot\u00f3w \u00e8 un comune rurale polacco del distretto di Z\u0142ot\u00f3w, nel voivodato della Grande Polonia.&lt;br&gt;Ricopre una superficie di 292,5 km\u00b2 e nel 2004 contava 9.006 abitanti.\nIl capoluogo \u00e8 Z\u0142ot\u00f3w, che non fa parte del territorio ma costituisce un comune a s\u00e9."}
{"id": "1680374", "revid": "287204", "url": "https://it.wikipedia.org/wiki?curid=1680374", "title": "Z\u0142oty Stok", "text": "Z\u0142oty Stok (in tedesco \"Reichenstein in Schlesien\", in ceco \"Rychleby\") \u00e8 un comune urbano-rurale polacco del distretto di Z\u0105bkowice \u015al\u0105skie, nel voivodato della Bassa Slesia.&lt;br&gt;Ricopre una superficie di 75,63 km\u00b2 e nel 2004 contava 4.807 abitanti."}
{"id": "1680375", "revid": "486946", "url": "https://it.wikipedia.org/wiki?curid=1680375", "title": "Regni latini d'Oriente", "text": ""}
{"id": "1680376", "revid": "287204", "url": "https://it.wikipedia.org/wiki?curid=1680376", "title": "Meneste", "text": "Nella mitologia greca, Meneste era il nome di un abile guerriero di cui si racconta nella guerra di Troia, scoppiata per colpa del rapimento di Elena, moglie di Menelao un re acheo, effettuato da Paride figlio di Priamo il re di Troia. Tale guerra scoppiata fra i due regni viene raccontata da Omero nell'Iliade\nIl mito.\nDiomede, al vedere Ettore che incuoteva terrore nei soldati achei decise che doveva stimolare l'esercito, lo fece umilmente come suo solito. Fra i soldati che pi\u00f9 percepirono lo spirito che traspirava dalla parole del bravo oratore ci furono Meneste e il suo amico Anchialo.\nI due subito salirono su un carro da guerra e si diressero verso il nemico troiano pi\u00f9 forte: lo stesso principe, il figlio di Priamo. La battaglia fu tremenda, ma alla fine con le sue armi ebbe la meglio Ettore, i due soldati trovarono la morte per sua mano."}
{"id": "1680377", "revid": "287204", "url": "https://it.wikipedia.org/wiki?curid=1680377", "title": "Zloty Stok", "text": ""}
{"id": "1680378", "revid": "110157", "url": "https://it.wikipedia.org/wiki?curid=1680378", "title": "S\u00e3o Bento do Una", "text": "S\u00e3o Bento do Una \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione della Vale do Ipojuca."}
{"id": "1680379", "revid": "287204", "url": "https://it.wikipedia.org/wiki?curid=1680379", "title": "Zwierzyn", "text": "Zwierzyn \u00e8 un comune rurale polacco del distretto di Strzelce-Drezdenko, nel voivodato di Lubusz.Ricopre una superficie di 100,98 km\u00b2 e nel 2004 contava 4.444 abitanti."}
{"id": "1680380", "revid": "287204", "url": "https://it.wikipedia.org/wiki?curid=1680380", "title": "Zwole\u0144", "text": "Zwole\u0144 \u00e8 un comune urbano-rurale polacco del distretto di Zwole\u0144, nel voivodato della Masovia.&lt;br&gt;Ricopre una superficie di 161,12 km\u00b2 e nel 2004 contava 15.243 abitanti."}
{"id": "1680381", "revid": "287204", "url": "https://it.wikipedia.org/wiki?curid=1680381", "title": "Zwolen", "text": ""}
{"id": "1680382", "revid": "287204", "url": "https://it.wikipedia.org/wiki?curid=1680382", "title": "\u017babia Wola", "text": "\u017babia Wola \u00e8 un comune rurale polacco del distretto di Grodzisk Mazowiecki, nel voivodato della Masovia.&lt;br&gt;Ricopre una superficie di 105,61 km\u00b2 e nel 2004 contava 6.168 abitanti."}
{"id": "1680383", "revid": "287204", "url": "https://it.wikipedia.org/wiki?curid=1680383", "title": "Zabia Wola", "text": ""}
{"id": "1680384", "revid": "767487", "url": "https://it.wikipedia.org/wiki?curid=1680384", "title": "S\u00e3o Caitano", "text": "S\u00e3o Caitano o S\u00e3o Caetano \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione della Vale do Ipojuca."}
{"id": "1680385", "revid": "287204", "url": "https://it.wikipedia.org/wiki?curid=1680385", "title": "\u017baga\u0144 (comune rurale)", "text": "\u017baga\u0144 (in tedesco \"Sagan\") \u00e8 un comune rurale polacco del distretto di \u017baga\u0144, nel voivodato di Lubusz.&lt;br&gt;Ricopre una superficie di 281,11 km\u00b2 e nel 2004 contava 7.012 abitanti.\nIl capoluogo \u00e8 \u017baga\u0144, che non fa parte del territorio ma costituisce un comune a s\u00e9."}
{"id": "1680390", "revid": "287204", "url": "https://it.wikipedia.org/wiki?curid=1680390", "title": "\u017barki", "text": "\u017barki \u00e8 un comune urbano-rurale polacco del distretto di Myszk\u00f3w, nel voivodato della Slesia.&lt;br&gt;Ricopre una superficie di 100,67 km\u00b2 e nel 2004 contava 8.155 abitanti.\nQui nacque il vescovo cattolico Franciszek Hodur."}
{"id": "1680392", "revid": "287204", "url": "https://it.wikipedia.org/wiki?curid=1680392", "title": "Zarki", "text": ""}
{"id": "1680393", "revid": "287204", "url": "https://it.wikipedia.org/wiki?curid=1680393", "title": "\u017barnowiec", "text": "\u017barnowiec \u00e8 un comune rurale polacco del distretto di Zawiercie, nel voivodato della Slesia.&lt;br&gt;Ricopre una superficie di 124,77 km\u00b2 e nel 2004 contava 5.011 abitanti."}
{"id": "1680394", "revid": "74801", "url": "https://it.wikipedia.org/wiki?curid=1680394", "title": "Agreste Pernambucano", "text": "Agreste Pernambucano \u00e8 una mesoregione del Pernambuco in Brasile.\nMicroregioni.\n\u00c8 suddivisa in 6 microregioni:"}
{"id": "1680395", "revid": "767487", "url": "https://it.wikipedia.org/wiki?curid=1680395", "title": "Tacaimb\u00f3", "text": "Tacaimb\u00f3 \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione della Vale do Ipojuca."}
{"id": "1680396", "revid": "287204", "url": "https://it.wikipedia.org/wiki?curid=1680396", "title": "Zarnowiec", "text": ""}
{"id": "1680397", "revid": "122954969", "url": "https://it.wikipedia.org/wiki?curid=1680397", "title": "Plumstead", "text": "Plumstead \u00e8 un distretto del London Borough of Greenwich, a Londra. Fu fondato nel 960 e contava abitanti nel 2001.\nStoria.\nPer un millennio Plumstead fu una parrocchia del Kent nella diocesi di Rochester. Parte della centena dell\u2019abbazia di Lesnes, fu solo con la costituzione del Metropolitan Board of Works che venne coinvolta nelle vicende della capitale, e in questo quadro fu messa a capo di un distretto comprendente anche Charlton, Eltham, Kidbrooke e Lee. Con la riforma amministrativa del 1900 della Contea di Londra, creata undici anni prima, Plumstead fu aggregata al borgo metropolitano di Woolwich, che a sua volta nel 1965 trov\u00f2 la sua attuale collocazione nel borgo londinese di Greenwich."}
{"id": "1680398", "revid": "287204", "url": "https://it.wikipedia.org/wiki?curid=1680398", "title": "\u017barn\u00f3w", "text": "\u017barn\u00f3w \u00e8 un comune rurale polacco del distretto di Opoczno, nel voivodato di \u0141\u00f3d\u017a.&lt;br&gt;Ricopre una superficie di 140,7 km\u00b2 e nel 2004 contava 6.322 abitanti."}
{"id": "1680399", "revid": "98683209", "url": "https://it.wikipedia.org/wiki?curid=1680399", "title": "Zarnow", "text": ""}
{"id": "1680400", "revid": "287204", "url": "https://it.wikipedia.org/wiki?curid=1680400", "title": "\u017bar\u00f3w", "text": "\u017bar\u00f3w (in tedesco \"Saarau\") \u00e8 un comune urbano-rurale polacco del distretto di \u015awidnica, nel voivodato della Bassa Slesia.&lt;br&gt;Ricopre una superficie di 87,98 km\u00b2 e nel 2004 contava 12.340 abitanti."}
{"id": "1680402", "revid": "287204", "url": "https://it.wikipedia.org/wiki?curid=1680402", "title": "Zarow", "text": ""}
{"id": "1680404", "revid": "287204", "url": "https://it.wikipedia.org/wiki?curid=1680404", "title": "\u017bary", "text": "\u017bary \u00e8 una citt\u00e0 polacca del distretto di \u017bary nel voivodato di Lubusz.Ricopre una superficie di 33,24 km\u00b2 e nel 2004 contava 39.029 abitanti. "}
{"id": "1680406", "revid": "287204", "url": "https://it.wikipedia.org/wiki?curid=1680406", "title": "Zary", "text": ""}
{"id": "1680407", "revid": "118834", "url": "https://it.wikipedia.org/wiki?curid=1680407", "title": "Sweeney Todd (musical)", "text": ""}
{"id": "1680409", "revid": "287204", "url": "https://it.wikipedia.org/wiki?curid=1680409", "title": "\u017bary (comune rurale)", "text": "\u017bary \u00e8 un comune rurale polacco del distretto di \u017bary, nel voivodato di Lubusz.&lt;br&gt;Ricopre una superficie di 294,43 km\u00b2 e nel 2004 contava 11.486 abitanti.\nIl capoluogo \u00e8 \u017bary, che non fa parte del territorio ma costituisce un comune a s\u00e9."}
{"id": "1680410", "revid": "287204", "url": "https://it.wikipedia.org/wiki?curid=1680410", "title": "Ancora (disambigua)", "text": ""}
{"id": "1680411", "revid": "327094", "url": "https://it.wikipedia.org/wiki?curid=1680411", "title": "Toritama", "text": "Toritama \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione dell'Alto Capibaribe."}
{"id": "1680413", "revid": "287204", "url": "https://it.wikipedia.org/wiki?curid=1680413", "title": "\u017begocina", "text": "\u017begocina \u00e8 un comune rurale polacco del distretto di Bochnia, nel voivodato della Piccola Polonia.&lt;br&gt;Ricopre una superficie di 35,23 km\u00b2 e nel 2004 contava 4.865 abitanti."}
{"id": "1680415", "revid": "247222", "url": "https://it.wikipedia.org/wiki?curid=1680415", "title": "Singles (Nirvana)", "text": "Singles \u00e8 un box set pubblicato in Europa nel 1995 contenenti alcuni singoli della band grunge Nirvana. I singoli contenuti sono sei: quattro da \"Nevermind\" (\"Smells Like Teen Spirit\", \"Come as You Are\", \"In Bloom\" e \"Lithium\") e due da \"In Utero\" (\"Heart-Shaped Box\" e \"All Apologies\"). Non \u00e8 incluso \"Pennyroyal Tea\", il terzo singolo estratto da \"In Utero\".\nTracce.\nTutte le canzoni sono state scritte da Kurt Cobain, eccetto dove indicato."}
{"id": "1680416", "revid": "287204", "url": "https://it.wikipedia.org/wiki?curid=1680416", "title": "Zegocina", "text": ""}
{"id": "1680417", "revid": "287204", "url": "https://it.wikipedia.org/wiki?curid=1680417", "title": "\u017belazk\u00f3w (Grande Polonia)", "text": "\u017belazk\u00f3w \u00e8 un comune rurale polacco del distretto di Kalisz, nel voivodato della Grande Polonia.&lt;br&gt;Ricopre una superficie di 113,57 km\u00b2 e nel 2004 contava 8.934 abitanti."}
{"id": "1680419", "revid": "287204", "url": "https://it.wikipedia.org/wiki?curid=1680419", "title": "Zelazkow", "text": ""}
{"id": "1680420", "revid": "287204", "url": "https://it.wikipedia.org/wiki?curid=1680420", "title": "\u017belechlinek", "text": "\u017belechlinek \u00e8 un comune rurale polacco del distretto di Tomasz\u00f3w Mazowiecki, nel voivodato di \u0141\u00f3d\u017a.&lt;br&gt;Ricopre una superficie di 92,01 km\u00b2 e nel 2004 contava 3.509 abitanti."}
{"id": "1680421", "revid": "287204", "url": "https://it.wikipedia.org/wiki?curid=1680421", "title": "Zelechlinek", "text": ""}
{"id": "1680422", "revid": "729019", "url": "https://it.wikipedia.org/wiki?curid=1680422", "title": "Microregione di Almeirim", "text": "La Microregione di Almeirim \u00e8 una microregione dello Stato del Par\u00e1 in Brasile, appartenente alla mesoregione di Baixo Amazonas.\nComuni.\nComprende 2 comuni:"}
{"id": "1680423", "revid": "599013", "url": "https://it.wikipedia.org/wiki?curid=1680423", "title": "David Connolly", "text": ""}
{"id": "1680424", "revid": "74801", "url": "https://it.wikipedia.org/wiki?curid=1680424", "title": "\u017berk\u00f3w", "text": "\u017berk\u00f3w \u00e8 un comune urbano-rurale polacco del distretto di Jarocin, nel voivodato della Grande Polonia.\nRicopre una superficie di e nel 2004 contava abitanti."}
{"id": "1680427", "revid": "124577859", "url": "https://it.wikipedia.org/wiki?curid=1680427", "title": "Province di Cuba", "text": "Le province di Cuba costituiscono la suddivisione territoriale di primo livello del Paese e sono pari a 15; ad esse \u00e8 equiordinata la citt\u00e0 di L'Avana. Ciascuna provincia comprende a sua volta pi\u00f9 comuni.\nIl 1\u00ba gennaio 2011 la provincia dell'Avana \u00e8 stata soppressa e suddivisa in due distinte province, Artemisa (a ovest) e Mayabeque (a est), per cui il numero delle province \u00e8 passato da 14 a 15. Al contempo, 3 comuni appartenenti alla provincia di Pinar del R\u00edo sono stati trasferiti alla nuova provincia di Artemisa.\nEvoluzione storica.\nPrima del 1976 Cuba era divisa in sei province:\nIl \"comune speciale\" di Isola della Giovent\u00f9 (\"Isla de la Juventud\") era conosciuta fino agli anni settanta del XX secolo come \"Isla de Pinos\" (\"Isola dei Pini\") ed ancora prima come \"Evangelista\", \"Isola di Santiago\" e \"Isola di Parrots\"."}
{"id": "1680428", "revid": "287204", "url": "https://it.wikipedia.org/wiki?curid=1680428", "title": "Zerkow", "text": ""}
{"id": "1680429", "revid": "287204", "url": "https://it.wikipedia.org/wiki?curid=1680429", "title": "\u017bmigr\u00f3d", "text": "\u017bmigr\u00f3d (in tedesco \"Trachenberg\") \u00e8 un comune urbano-rurale polacco del distretto di Trzebnica, nel voivodato della Bassa Slesia.&lt;br&gt;Ricopre una superficie di 292,14 km\u00b2 e nel 2007 contava 15.085 abitanti."}
{"id": "1680431", "revid": "287204", "url": "https://it.wikipedia.org/wiki?curid=1680431", "title": "Zmigrod", "text": ""}
{"id": "1680432", "revid": "287204", "url": "https://it.wikipedia.org/wiki?curid=1680432", "title": "\u017bmud\u017a", "text": "\u017bmud\u017a \u00e8 un comune rurale polacco del distretto di Che\u0142m, nel voivodato di Lublino.&lt;br&gt;Ricopre una superficie di 135,83 km\u00b2 e nel 2004 contava 3.461 abitanti."}
{"id": "1680433", "revid": "287204", "url": "https://it.wikipedia.org/wiki?curid=1680433", "title": "Zmudz", "text": ""}
{"id": "1680434", "revid": "287204", "url": "https://it.wikipedia.org/wiki?curid=1680434", "title": "\u017bnin", "text": "\u017bnin \u00e8 un comune urbano-rurale polacco del distretto di \u017bnin, nel voivodato della Cuiavia-Pomerania.&lt;br&gt;Ricopre una superficie di 251,55 km\u00b2 e nel 2004 contava 24.196 abitanti."}
{"id": "1680435", "revid": "287204", "url": "https://it.wikipedia.org/wiki?curid=1680435", "title": "Znin", "text": ""}
{"id": "1680436", "revid": "287204", "url": "https://it.wikipedia.org/wiki?curid=1680436", "title": "\u017bo\u0142ynia", "text": "\u017bo\u0142ynia \u00e8 un comune rurale polacco del distretto di \u0141a\u0144cut, nel voivodato della Precarpazia.&lt;br&gt;Ricopre una superficie di 56,8 km\u00b2 e nel 2005 contava 6.773 abitanti."}
{"id": "1680439", "revid": "287204", "url": "https://it.wikipedia.org/wiki?curid=1680439", "title": "Zolynia", "text": ""}
{"id": "1680440", "revid": "254059", "url": "https://it.wikipedia.org/wiki?curid=1680440", "title": "Ercole di Monaco", "text": "Biografia.\nInfanzia.\nErcole era il figlio minore dei quattro eredi di Onorato I (1522-1581) e di Isabella Grimaldi. Suo fratello maggiore, Carlo II era divenuto Signore di Monaco alla morte del padre, nel 1581. Gli altri due fratelli minori di Ercole, Francesco (1557-1586) ed Orazio (1558-1559) morirono ancora bambini, lasciando Ercole quale unico erede del fratello Carlo II, il quale mor\u00ec nel 1589 all'et\u00e0 di 34 anni, senza eredi. Ercole aveva all'epoca 27 anni.\nSignore di Monaco.\nAl tempo dell'ascesa di Ercole al trono monegasco, il paese si trovava ancora sotto la sfera d'influenza della Spagna, fatto che aveva notevolmente impoverito l'economia monegasca e di conseguenza aveva considerabilmente aumentato il malumore popolare. Fu in questo clima che il monegasco Cesar Arnaud guid\u00f2 700 uomini dalla Provenza a Monaco per sferrare un attacco notturno e liberare la citt\u00e0 dalla signoria spagnola, attentato fallito per merito del pronto intervento delle truppe spagnole in difesa del baluardo. Anche il notaio Boccone tent\u00f2 una cospirazione per tentare di cacciare gli spagnoli da Monaco detronizzando i Grimaldi e cedendo la signoria ai Savoia, ma anche il suo operato non ebbe effetto.\nMatrimonio.\nErcole spos\u00f2 Maria Landi (?-1599) di Bardi Val Ceno il 15 dicembre 1595, dalla quale ebbe tre figli.\nMorte.\nL'opposizione popolare, ovviamente, si rivolgeva anche contro Ercole in quanto, come regnante, portava avanti una politica filo-spagnola. Il 29 novembre 1604, Ercole si era recato di sera nella casa del governatore della citt\u00e0 Gastaldi sulla rue de Milieu (all'attuale numero 15), quando nell'oscurit\u00e0 venne aggredito e pugnalato a morte. Ci fu chi disse che questo assassinio era stato un errore per scambio di persona ma \u00e8 facile intuire che in un clima di malumore come quello dell'epoca potesse portare a questi esempi di regicidi (come nel caso di Enrico IV di Francia). Il suo corpo venne gettato in mare dall'assassino e successivamente venne ritrovato a riva dalle autorit\u00e0. La salma, dopo i funerali, venne sepolta nella cappella di San Sebastiano della chiesa di San Nicola di Monaco.\nAlla morte di Ercole, suo figlio Onorato, di soli 6 anni, divenne Signore di Monaco sotto la reggenza del cognato di Ercole, il Principe dello stato dei Landi, Federico. Lo stato dei Landi, con capitale Bardi, comprendeva la Val Ceno e la Val Taro, valli della attuale Provincia di Parma.\nDiscendenza.\nErcole e Maria Landi ebbero tre figli:"}
{"id": "1680441", "revid": "287204", "url": "https://it.wikipedia.org/wiki?curid=1680441", "title": "\u017b\u00f3\u0142kiewka", "text": "\u017b\u00f3\u0142kiewka \u00e8 un comune rurale polacco del distretto di Krasnystaw, nel voivodato di Lublino.&lt;br&gt;Ricopre una superficie di 130,01 km\u00b2 e nel 2004 contava 6.220 abitanti."}
{"id": "1680442", "revid": "1573940", "url": "https://it.wikipedia.org/wiki?curid=1680442", "title": "Pseudis", "text": "Pseudis () \u00e8 un genere di rane della famiglia delle Hylidae, distribuite in tutto il Sudamerica, ad est delle Ande.\nDistribuzione e habitat.\nLa maggior parte delle specie \u00e8 diffusa in Brasile e le specie \"P. fusca\", \"P. tocantins\", \"P. cardosoi\" e \"P. bolbodactyla\" sono endemiche di questo paese.\nDescrizione.\nSi tratta di specie prevalentemente acquatiche, comuni negli stagni e nelle paludi. Sono particolarmente adattate alla vita lacustre e hanno occhi sporgenti, arti posteriori robusti e dita palmate. Nonostante ci\u00f2, esse sono classificate tra le \"Hylidae\", solitamente di abitudini arboricole.\nQueste rane sono note soprattutto per le insolite dimensioni dei girini, che possono raggiungere i 26\u00a0cm di lunghezza. Sono vicine ad un secondo genere, \"Lysapsus\" o \"rane arlecchino\", che comunque si differenziano per le minori dimensioni dei girini (che crescono di grandezza) e degli individui adulti (attorno ai 2\u00a0cm).\nTassonomia.\nComprende le seguenti 7 specie:\nPrima della revisione tassonomica del 2010, il genere comprendeva anche le specie ora inserite nel genere \"Lysapsus\" che era considerato un sinonimo di \"Pseudis\"."}
{"id": "1680443", "revid": "287204", "url": "https://it.wikipedia.org/wiki?curid=1680443", "title": "Zolkiewka", "text": ""}
{"id": "1680444", "revid": "235890", "url": "https://it.wikipedia.org/wiki?curid=1680444", "title": "Random variabile", "text": ""}
{"id": "1680445", "revid": "287204", "url": "https://it.wikipedia.org/wiki?curid=1680445", "title": "\u017b\u00f3rawina", "text": "\u017b\u00f3rawina (in tedesco \"Roths\u00fcrben\") \u00e8 un comune rurale polacco del distretto di Breslavia, nel voivodato della Bassa Slesia.&lt;br&gt;Ricopre una superficie di 120,11 km\u00b2 e nel 2004 contava 7.894 abitanti."}
{"id": "1680446", "revid": "287204", "url": "https://it.wikipedia.org/wiki?curid=1680446", "title": "Zorawina", "text": ""}
{"id": "1680447", "revid": "110157", "url": "https://it.wikipedia.org/wiki?curid=1680447", "title": "Microregione di \u00d3bidos", "text": "La Microregione di \u00d3bidos \u00e8 una microregione dello Stato del Par\u00e1 in Brasile, appartenente alla mesoregione di Baixo Amazonas.\nComuni.\nComprende 5 comuni:"}
{"id": "1680448", "revid": "767487", "url": "https://it.wikipedia.org/wiki?curid=1680448", "title": "Ross Wallace", "text": ""}
{"id": "1680449", "revid": "287204", "url": "https://it.wikipedia.org/wiki?curid=1680449", "title": "\u017bukowice", "text": "\u017bukowice (in tedesco \"Herrndorf\") \u00e8 un comune rurale polacco del distretto di G\u0142og\u00f3w, nel voivodato della Bassa Slesia.&lt;br&gt;Ricopre una superficie di 68,09 km\u00b2 e nel 2004 contava 3.505 abitanti."}
{"id": "1680450", "revid": "485987", "url": "https://it.wikipedia.org/wiki?curid=1680450", "title": "Venegoni &amp; Co", "text": "I Venegoni &amp; Co \u00e8 un gruppo musicale di rock jazz, fondato da Gigi Venegoni (ex Arti e mestieri) nel 1977; in alcune incisioni il nome \u00e8 riportato come Venegoni &amp; Co..\nMusiche per la televisione.\nGigi Venegoni e Marco Cimino hanno composto la musica di sottofondo del meteo di Studio Aperto utilizzata dal 1991 al 2002."}
{"id": "1680451", "revid": "287204", "url": "https://it.wikipedia.org/wiki?curid=1680451", "title": "Calimanesti", "text": ""}
{"id": "1680452", "revid": "287204", "url": "https://it.wikipedia.org/wiki?curid=1680452", "title": "Zukowice", "text": ""}
{"id": "1680453", "revid": "599013", "url": "https://it.wikipedia.org/wiki?curid=1680453", "title": "\u00d3bidos", "text": ""}
{"id": "1680454", "revid": "2103", "url": "https://it.wikipedia.org/wiki?curid=1680454", "title": "Lingue nilosahariane", "text": ""}
{"id": "1680455", "revid": "287204", "url": "https://it.wikipedia.org/wiki?curid=1680455", "title": "\u017bukowo", "text": "\u017bukowo (ted. \"Zuckau\") \u00e8 un comune urbano-rurale polacco del distretto di Kartuzy, nel voivodato della Pomerania.&lt;br&gt;Ricopre una superficie di 163,95\u00a0km\u00b2 e nel 2004 contava 24.288 abitanti.\nVillaggi.\nIl comune di \u017bukowo comprende i seguenti villaggi e localit\u00e0: Babi D\u00f3\u0142, Banino, Barniewice, Borkowo, Borowiec, Chwaszczyno, Czaple, El\u017cbietowo, Glincz, \u0141apino Kartuskie, Le\u017ano, Lniska, Ma\u0142kowo, Miszewko, Miszewo, Niest\u0119powo, Nowy \u015awiat, Otomino, P\u0119powo, Piaski, Przyja\u017a\u0144, R\u0119biechowo, Rutki, Skrzeszewo \u017bukowskie, Stara Pi\u0142a, Sulmin, Tuchom, Widlino e \u017bukowo-Wie\u015b."}
{"id": "1680457", "revid": "287204", "url": "https://it.wikipedia.org/wiki?curid=1680457", "title": "Zukowo", "text": ""}
{"id": "1680458", "revid": "767487", "url": "https://it.wikipedia.org/wiki?curid=1680458", "title": "Aldo Giordani", "text": "Biografia.\nPrimo di quattro figli, trascorse la giovinezza a Bologna, Milano e nella Riviera Romagnola fino allo scoppio della II Guerra Mondiale, quando si trasferisce a Roma. L\u00ec prosegue gli studi e pratica diversi sport prima nelle file del GUF Roma e poi nel CUS Roma: su tutti l'atletica e in particolare il salto in lungo, il salto triplo e la pallacanestro, gi\u00e0 praticata nella vecchia palestra di Santa Lucia a Bologna.\nNel 1944 divenne interprete presso la divisione militare americana e incontra Elliott Van Zandt, che gli fa scoprire tutti i segreti del basket americano. Gioca in Serie A con la Ginnastica Roma insieme a giocatori del calibro di Francesco Ferrero, Vittorio Tracuzzi, Giancarlo Primo, Carlo Cerioni; diventa Campione Italiano Universitario nel 1948. In seguito entra a far parte della FIP, nella stagione 1948-49 vince uno scudetto di Serie A femminile con l'Indomita Roma come allenatore e direttore tecnico e poi inizia a dirigere il periodico federale.\nNel 1951 viene invitato da Adolfo Bogoncelli a trasferirsi a Milano, e l\u00ec inizia a collaborare con \"La Gazzetta dello Sport\". Dopo aver sposato nel 1953 Francesca Cipriani, due volte Campionessa d'Italia e 27 volte convocata in Nazionale, inizia nuove collaborazioni con i settimanali \"Sport Illustrato\" e il \"Guerin Sportivo\", fino a diventarne redattore capo e firmare l'inserto speciale Guerin Basket.\n\u00c8 datato 1954 il suo esordio come telecronista ai microfoni della RAI in occasione di una partita in campo aperto di basket femminile disputata a Torino. Proseguir\u00e0 quindi con le telecronache delle partite dei Campionati Nazionali ed inoltre \u00e8 anche telecronista delle partite principali dei Campionati Italiani di volley e baseball.\nCome inviato per la Rai segue 5 Olimpiadi Estive a partire dal 1960, ed \u00e8 la voce di tutte le partite della Nazionale italiana di basket, di cui ha l'onore di commentare la vittoria degli azzurri nella finale contro la Spagna del campionato europeo del 1983. Sua anche la telecronaca della finale contestata del torneo di basket delle Olimpiadi di Monaco di Baviera del 1972 tra l'Unione Sovietica e gli Stati Uniti d'America.\nLa sua professionalit\u00e0, competenza e lungimiranza giornalistica lo portano alla \"Domenica Sportiva\" con un'ampia rubrica dedicata al basket, l'unica capace di rompere l'egemonia gi\u00e0 allora forte del calcio. Continua la sua attivit\u00e0 giornalistica ampliando le sue collaborazioni e pubblicando diversi volumi di soggetto didascalico e tecnico legati alla pallacanestro.\nIl 7 novembre 1978 fonda \"Superbasket\", settimanale specializzato dedicato al mondo del basket con ampi spazi di notizie dal fronte USA che diventer\u00e0 il punto di riferimento per tutti gli appassionati di questo sport; un contenitore unico di informazioni e dati, che ha sicuramente contribuito in maniera decisa alla conoscenza di questo sport e dei suoi protagonisti d`oltreoceano.\nNegli ultimi anni continua a frequentare i parquet e a seguire da vicino il giornale da lui fondato anche durante la sua grave malattia.\nMuore il 19 ottobre 1992, all'et\u00e0 di 68 anni. Viene considerato uno dei massimi artefici del \"boom cestistico\" in Italia, grazie all'incessante opera promozionale svolta in favore del gioco.\n\u00c8 il padre della ex-sciatrice Claudia Giordani.\nNel 2008 ha ricevuto il premio \"alla memoria\" dell'Italia Basket Hall of Fame."}
{"id": "1680459", "revid": "287204", "url": "https://it.wikipedia.org/wiki?curid=1680459", "title": "\u017burawica", "text": "\u017burawica \u00e8 un comune rurale polacco del distretto di Przemy\u015bl, nel voivodato della Precarpazia.Ricopre una superficie di 95,37 km\u00b2 e nel 2004 contava 12.165 abitanti."}
{"id": "1680460", "revid": "287204", "url": "https://it.wikipedia.org/wiki?curid=1680460", "title": "Zurawica", "text": ""}
{"id": "1680461", "revid": "74801", "url": "https://it.wikipedia.org/wiki?curid=1680461", "title": "\u017buromin", "text": "\u017buromin \u00e8 un comune urbano-rurale polacco del distretto di \u017buromin, nel voivodato della Masovia.\nRicopre una superficie di e nel 2004 contava abitanti."}
{"id": "1680463", "revid": "287204", "url": "https://it.wikipedia.org/wiki?curid=1680463", "title": "Zuromin", "text": ""}
{"id": "1680464", "revid": "133248", "url": "https://it.wikipedia.org/wiki?curid=1680464", "title": "C\u0103lim\u0103ne\u0219ti", "text": ""}
{"id": "1680465", "revid": "287204", "url": "https://it.wikipedia.org/wiki?curid=1680465", "title": "\u017bychlin", "text": "\u017bychlin \u00e8 un comune urbano-rurale polacco del distretto di Kutno, nel voivodato di \u0141\u00f3d\u017a.Ricopre una superficie di 76,65 km\u00b2 e nel 2004 contava 13.230 abitanti."}
{"id": "1680467", "revid": "287204", "url": "https://it.wikipedia.org/wiki?curid=1680467", "title": "Zychlin", "text": ""}
{"id": "1680468", "revid": "599013", "url": "https://it.wikipedia.org/wiki?curid=1680468", "title": "Martyn Waghorn", "text": "Carriera.\nHa giocato nella prima divisione scozzese e nella seconda divisione inglese."}
{"id": "1680469", "revid": "287204", "url": "https://it.wikipedia.org/wiki?curid=1680469", "title": "\u017byrak\u00f3w", "text": "\u017byrak\u00f3w \u00e8 un comune rurale polacco del distretto di D\u0119bica, nel voivodato della Precarpazia.Ricopre una superficie di 110,29 km\u00b2 e nel 2004 contava 13.214 abitanti."}
{"id": "1680470", "revid": "287204", "url": "https://it.wikipedia.org/wiki?curid=1680470", "title": "Zyrakow", "text": ""}
{"id": "1680474", "revid": "287204", "url": "https://it.wikipedia.org/wiki?curid=1680474", "title": "\u017byrzyn", "text": "\u017byrzyn \u00e8 un comune rurale polacco del distretto di Pu\u0142awy, nel voivodato di Lublino.Ricopre una superficie di 128,73 km\u00b2 e nel 2004 contava 6.599 abitanti."}
{"id": "1680475", "revid": "287204", "url": "https://it.wikipedia.org/wiki?curid=1680475", "title": "Zyrzyn", "text": ""}
{"id": "1680476", "revid": "287204", "url": "https://it.wikipedia.org/wiki?curid=1680476", "title": "\u017bytno", "text": "\u017bytno \u00e8 un comune rurale polacco del distretto di Radomsko, nel voivodato di \u0141\u00f3d\u017a.Ricopre una superficie di 197,54 km\u00b2 e nel 2004 contava 5.814 abitanti."}
{"id": "1680478", "revid": "287204", "url": "https://it.wikipedia.org/wiki?curid=1680478", "title": "Zytno", "text": ""}
{"id": "1680479", "revid": "114347506", "url": "https://it.wikipedia.org/wiki?curid=1680479", "title": "Le coniche", "text": "Le coniche (greco Conik\u00e0) \u00e8 l'opera principale di Apollonio di Perga e viene considerata il suo capolavoro. Scritta intorno alla fine del III secolo avanti Cristo, fu un testo molto influente ed ha procurato all'autore il soprannome di \"Grande Geometra\".\nL'opera fu scritta in pi\u00f9 fasi: una prima versione fu redatta ad Alessandria d'Egitto, su sollecitazione del geometra Neucrate. Fu per\u00f2 a Pergamo che, in epoca successiva, fu formulata la versione definitiva, come testimonia la dedica al re di Pergamo Attalo I contenuta nel IV e nel VII libro e come spiega Apollonio stesso nella lettera di introduzione al libro I, che indica i primi quattro libri di cui si compone l'opera come un'introduzione alle propriet\u00e0 gi\u00e0 conosciute. Proprio questi quattro libri ci sono giunti in versione originale, con i commentari di Eutocio, mentre il V, il VI e il VII libro sono pervenuti solo nella traduzione araba di Thabit ibn Corra e l'VIII \u00e8 invece andato perduto. Questa seconda parte dell'opera \u00e8 dedicata ad indagini innovative.\nEdizioni.\nLa prima edizione de \"Le coniche\", in greco e latino, fu pubblicata a Bologna da Federico Commandino e in seguito Oxford da Edmund Halley nel 1710. Il volume contiene anche una ricostruzione dell'ottavo libro. Alla fine del XIX secolo Johan Ludvig Heiberg pubblic\u00f2 a Lipsia \"Apollonii Pergaei quae graece exstant cum commentariis antiquis\", un'edizione critica dei quattro libri pervenuti in lingua originale con traduzione in latino."}
{"id": "1680480", "revid": "1904508", "url": "https://it.wikipedia.org/wiki?curid=1680480", "title": "Carlo II di Monaco", "text": "Biografia.\nInfanzia.\nCarlo era il maggiore dei figli di Onorato I (1522-1581), Signore di Monaco, e di Isabella Grimaldi (m. 1583). Egli succedette alla morte del padre come Signore di Monaco nel 1581, ma il momento della sua ascesa non fu dei pi\u00f9 favorevoli in quanto l'allora signoria monegasca si dibatteva a quel tempo tra le contestate sfere d'influenza di Francia e Spagna.\nSignore di Monaco.\nPoco dopo la sua ascesa al trono, la citt\u00e0 di Monaco venne attaccata da 500 tra francesi e corsi che tentarono di assediare la fortezza dei Grimaldi e fu in questa occasione che avvenne uno dei pi\u00f9 celebrati eventi miracolosi monegaschi. La leggenda narra che Santa Devota apparve sulle mura della fortezza e inizi\u00f2 a scacciare in particolare i corsi dei quali ella era anche patrona, ricordando come il piccolo stato aveva dato asilo alle sue spoglie. I corsi furono atterriti da questa visione e si ritirarono poco dopo, costringendo i francesi ad una totale disfatta.\nProtetto dalla Spagna, durante gli scontri del 1524, Carlo viene ricordato per essere stato il primo Signore di Monaco a rifiutarsi di rendere omaggio al Duca di Savoia per il possesso delle citt\u00e0 di Mentone e Roccabruna. Nel 1583 venne acclamato a gran voce dalla popolazione per aver fortificato queste due citt\u00e0.\nMorte.\nCarlo resse il governo di Monaco per soli otto anni prima di morire, all'et\u00e0 di 33 anni. Non essendosi mai sposato e non avendo avuto eredi, gli succedette il fratello minore Ercole."}
{"id": "1680482", "revid": "76963", "url": "https://it.wikipedia.org/wiki?curid=1680482", "title": "Lena Yada", "text": "Biografia.\nLena Yada \u00e8 una veterana dei concorsi di bellezza, avendo conquistato il titolo di \"Miss Hawaiian Tropic Japan\" nel 2004.\nNel 2007 giunse ai quarti di finale del torneo di surf chiamato \"World Title of Tandem Surfing\".\nCarriera.\nWorld Wrestling Entertainment (2007\u20132008).\nNella primavera del 2005 Lena Yada si sottopose ad un provino con la federazione di wrestling statunitense della World Wrestling Entertainment (WWE) per partecipare al \"Raw Diva Search\", ma non riusc\u00ec ad arrivare tra le otto finaliste; ci riprov\u00f2 poi nel 2007, questa volta conquistando l'accesso alle finali e classificandosi terza nel concorso.\nNel novembre del 2007 la WWE decise di offrire un contratto di lavoro a Lena Yada, che fece il suo debutto durante la puntata di \"SmackDown\" del 4 gennaio 2008, intervistando Matt Striker e Big Daddy V nel \"backstage\". Pochi giorni dopo venne trasferita nel \"roster\" della \"ECW\", dove assunse il ruolo di presentatrice in un \"Diva Dance Off\" tra Kelly Kelly e Layla El. Si alle\u00f2 poi con quest'ultima e le due ebbero una breve faida con Kelly Kelly.\nIl 3 novembre 2008 Lena Yada partecip\u00f2 alle celebrazioni per l'800\u00ba episodio di \"Raw\"; quella sera fece il suo esordio sul ring, combattendo in un 16-Women Tag Team match che vide la sua squadra uscire vincitrice. La settimana successiva venne ufficialmente rilasciata dalla WWE.\nVita privata.\nIl 25 settembre 2011 si \u00e8 sposata con David Draiman, cantante dei Disturbed; la coppia ha un figlio, Samuel, nato il 12 settembre 2013."}
{"id": "1680483", "revid": "729019", "url": "https://it.wikipedia.org/wiki?curid=1680483", "title": "Battaglia di Breslavia", "text": "La battaglia di Breslavia \u00e8 stata una battaglia combattuta durante la Guerra dei sette anni.\nSituazione iniziale.\nMentre nel 1757 il re di Prussia Federico II ancora operava in Sassonia, il duca di Braunschweig-Bevern doveva coprire la Slesia con 32.000 uomini. Questo si rivel\u00f2 subito come un difficile compito poich\u00e9 egli avrebbe dovuto affrontare la superiorit\u00e0 militare austriaca. Carlo Alessandro di Lorena e Leopoldo Giuseppe Daun guidavano l'armata principale di 54.000 uomini. Inoltre poteva essere chiamato anche un corpo d'armata di 28.000 uomini al comando di Francesco Leopoldo di N\u00e1dasdy. Nonostante la loro superiorit\u00e0 numerica, gli austriaci volevano evitare lo scontro. Pi\u00f9 volte l'armata principale dovette impegnare i prussiani, per consentire alle truppe di N\u00e1dasdy di occupare la fortezza di Schweidnitz che era una postazione-chiave, per assicurare i rifornimenti dalla Boemia alla Slesia.\nDopo che il corpo d'armata di N\u00e1dasdy fu rinforzato fino a 43.000 uomini, gli austriaci circondarono Schweidnitz il 14 ottobre e la conquista ebbe luogo il 13 novembre. Fino ad allora il duca di Braunschweig-Bevern aveva tenuto in scacco l'armata principale austriaca. Quindi l'armata principale austriaca, con il ricongiungimento delle forze di N\u00e1dasdy, risult\u00f2 allora notevolmente rafforzata.\nCon questo rinforzo, lo stato maggiore austriaco decise di abbandonare la tattica difensiva ed attaccare immediatamente i prussiani. Breslavia doveva essere presa prima dell'arrivo dell'armata prussiana, affinch\u00e9 quest'ultima non potesse ritirarsi nei suoi quartieri invernali in Slesia.\nI prussiani disponevano di 40 battaglioni e di 102 squadroni per un totale di 28.400 uomini, l'armata austriaca consisteva di 96 battaglioni, 93 compagnie di granatieri, 141 squadroni e 228 pezzi di artiglieria, per un totale di 83.606 uomini.\nSvolgimento del combattimento.\nCarlo Alessandro di Lorena attacc\u00f2 i prussiani il 22 novembre davanti alla porte di Breslavia fra le localit\u00e0 di \"Kosel\" e \"Gr\u00e4bschen\" e inizi\u00f2 la battaglia con un cannoneggiamento. I prussiani, che si erano trincerati nelle localit\u00e0 circostanti, furono attaccati in tre punti.\nDopo che gli austriaci avevano occupato i primi villaggi, intensificarono il cannoneggiamento con gli obici ed il duca di Braunschweig-Bevern raccolse ancora dieci reggimenti per il contrattacco.\nInizi\u00f2 cos\u00ec un tenace e sanguinoso scontro attorno ai villaggi, con i quali i prussiani avevano senz'altro avuto successo sulla superiorit\u00e0 austriaca. Che il duca non avesse voluto esporsi con altri attacchi il giorno successivo o che si fosse verificata un'improvvisa ritirata senza che ne fosse stato dato l'ordine, non \u00e8 chiaro: in ogni caso il campo di battaglia fu abbandonato al principe Carlo ed i prussiani tornarono a Glogau oltre Breslavia. La battaglia, che si svolse anche nel giorno successivo, cost\u00f2 circa 5.700 uomini agli austriaci e circa 6.300 ai prussiani.\nConseguenze.\nDopo la ritirata dell'armata prussiana rimasero 10 battaglioni al comando del generale Johann Georg von Lestwitz nella fortezza di Breslavia. Gli austriaci impostarono immediatamente l'assedio della citt\u00e0, sotto la supervisione del generale N\u00e1dasdy.\nLa popolazione austriaca della citt\u00e0 rese pi\u00f9 difficile la difesa della fortezza. Cosicch\u00e9 i cittadini pressarono il von Lestwitz affinch\u00e9 sgomberasse la fortezza, inoltre favorirono la fuga dei profughi prussiani. Il morale dei soldati prussiani era molto basso, a causa della sconfitta dei compatrioti. La disciplina quindi si allent\u00f2 molto ed il generale von Lestwitz capitol\u00f2 la notte del 25 novembre, in cambio di una libera ritirata. Degli oltre 4.200 soldati prussiani solo circa 600 presero la strada di Glogau, mentre gli altri disertarono.\nA seguito di questi eventi Federico II dovette mutare completamente i suoi piani. Egli tuttavia rimase deciso ad attaccare l'armata austriaca, per strappare loro nuovamente la Slesia. La Prussia era attratta dalla elevata disponibilit\u00e0 finanziaria come dall'elevato potenziale di reclutamento militare della Slesia, che le avrebbero consentito la prosecuzione della guerra.\nBibliografia.\nin tedesco:"}
{"id": "1680484", "revid": "179091", "url": "https://it.wikipedia.org/wiki?curid=1680484", "title": "Juruti (Par\u00e1)", "text": ""}
{"id": "1680485", "revid": "235890", "url": "https://it.wikipedia.org/wiki?curid=1680485", "title": "Random variable", "text": ""}
{"id": "1680486", "revid": "841827", "url": "https://it.wikipedia.org/wiki?curid=1680486", "title": "Francesco d'Avalos (musicista)", "text": "Biografia.\nFiglio di Carlo e di Giuseppina Basevi, apparteneva ad un ramo della famiglia D'Avalos erede dei Caracciolo principi di Torrebruna e duchi di Celenza, in seguito creati duchi d'Avalos da Gioacchino Murat.\nInizia lo studio della musica a 12 anni, studiando pianoforte inizialmente con Marta De Conciliis e in seguito con Vincenzo Vitale, e composizione con Renato Parodi. Si diploma in composizione con il massimo dei voti presso il Conservatorio di San Pietro a Majella di Napoli mentre studia filosofia all'Universit\u00e0 di Napoli.\nSuccessivamente frequenta i corsi di direzione d'orchestra all'Accademia Chigiana di Siena con Paul van Kempen, Franco Ferrara e Sergiu Celibidache.\nFra il 1951 e il 1954 ha collaborato con il giornale \"Il Quotidiano\" per la critica musicale.\nNel 1972 viene chiamato da Nino Rota a insegnare composizione al Conservatorio di Bari, dove rimane fino al 1979, trasferendosi poi al Conservatorio di Napoli, dove insegner\u00e0 composizione fino al 1998.\nHa svolto la sua attivit\u00e0 concertistica come direttore presso numerose orchestre: Rai di Roma, Rai di Torino, Rai di Napoli, Radio Hamburg, Radio Frankfurt, Jerusalem Philharmonic Orchestra, Hungarian State Symphony Orchestra, Philharmonia Orchestra di Londra e altre. Ha inoltre diretto a Copenaghen, Lugano, Zurigo, Stoccarda, Colonia, Lione, Londra, Manila, al Teatro Comunale di Firenze, al Teatro San Carlo di Napoli, al Teatro alla Scala, al Teatro Nuovo di Milano e altrove.\nHa inciso vari dischi, in particolare con l'Orchestra Philharmonia di Londra, registrando opere di: Bach, Bruckner, Chausson, Franck, Liszt, Raff, Schoeck, Schubert, Schumann, Smetana, Wagner, Weber, e tutte le opere orchestrali di Brahms, Mendelssohn, Clementi e Martucci.\nLe sue registrazioni discografiche sono edite dalle case ASV, IMP, Chandos, Brilliant, Amadeus, Nireo.\nD'Avalos aveva iniziato a scrivere musica a dodici anni, ma considerava la sua prima composizione \"Psiche\", scritta a diciassette anni. \u00c8 stato autore di due Sinfonie per soprano e orchestra e di numerose altre composizioni:\nLe sue opere sono state eseguite varie volte e da vari interpreti; tra le principali esecuzioni ricordiamo la \"Prima sinfonia\" eseguita alla Norddeutscher Rundfunk (Hamburg), \"Hymne an die Nacht\" con l'orchestra Hessischer Rundfunk (Frankfurt) diretta da Hans Werner Henze, \"Qumran - studio for orchestra\", diretto da Eliahu Inbal alla Scala di Milano, Idillio per pianoforte e orchestra d'archi, eseguito dal pianista Francesco Libetta, il quale ha anche inciso le opere per pianoforte solo di d'Avalos. Nel 2013 la sua opera Maria di Venosa \u00e8 stata eseguita al Festival della Valle d'Itria.\nHa ricevuto il Premio di composizione \"Premio Selezione Marzotto\" nel 1958, il \"Grand Prix International du Disque Acad\u00e9mie Charles Cros - Paris 1990\" per le registrazioni delle opere sinfoniche di Martucci; lo \"Mra Award 1991\" per la registrazione della terza sinfonia di Raff; \"Compact Discot\u00e8que id\u00e8ale 1991\" per la registrazione delle sinfonie di Franck e Chausson; \"Premio Fanzago\" nel 2005; premio \"Una vita per la musica\" dall'Associazione Marche Musica nel 2008; \"Premio Speciale alla Carriera del Centro Incontro delle Arti Della Monaco\" nel 2010; Premio del Presidente della Repubblica \"Oltre l'Orizzonte\" nel 2010.\nNel 2005 la casa editrice Bietti ne ha pubblicato il libro \"La crisi dell'occidente e la presenza della storia - Il significato del ventesimo secolo attraverso l'evoluzione della musica\". Nel novembre 2013 \u00e8 stata pubblicata la sua Autobiografia (Aracne editrice)."}
{"id": "1680487", "revid": "767487", "url": "https://it.wikipedia.org/wiki?curid=1680487", "title": "Richard Bone", "text": "\u00c8 considerato uno dei membri fondatori della scena musicale elettronica di New York. Inizi\u00f2 a comporre i primi pezzi nel 1979, usando il primo modello di sintetizzatore mai messo in commercio, e continu\u00f2 ad esplorare l'elettronica (pop underground e new wave) fino alla met\u00e0 degli anni ottanta. Successivamente la sua musica inizi\u00f2 ad essere influenzata dai lavori pionieristici di Harold Budd e di Brian Eno. A partire dagli anni novanta Bone si \u00e8 indirizzato alla musica ambient ed all'esplorazione di ritmi etnici."}
{"id": "1680491", "revid": "36426", "url": "https://it.wikipedia.org/wiki?curid=1680491", "title": "Gian Pietro Vieusseux", "text": ""}
{"id": "1680496", "revid": "287204", "url": "https://it.wikipedia.org/wiki?curid=1680496", "title": "Golesti", "text": ""}
{"id": "1680497", "revid": "289247", "url": "https://it.wikipedia.org/wiki?curid=1680497", "title": "Le Coniche", "text": ""}
{"id": "1680498", "revid": "599013", "url": "https://it.wikipedia.org/wiki?curid=1680498", "title": "Rade Prica", "text": "Biografia.\n\u00c8 padre di Tim Prica, anch'egli calciatore professionista.\nCarriera.\nDurante la sua carriera ha segnato pi\u00f9 di 180 gol. Con i club ha vinto 1 campionato svedese (1999), 1 campionato danese (2008), 2 campionati norvegesi (2009 e 2010), 1 Superfinalen (2010) e 1 campionato israeliano (2013).\nDal 2001 al 2008 \u00e8 stato convocato dalla Nazionale svedese.\nA livello individuale \u00e8 stato capocannoniere sia del campionato danese (2007, 19 gol) sia di quello norvegese (2009, 17 gol)."}
{"id": "1680500", "revid": "1776051", "url": "https://it.wikipedia.org/wiki?curid=1680500", "title": "B-Sides (Helix)", "text": "B-Sides \u00e8 un album raccolta degli Helix, uscito nel 1999 per l'etichetta discografica Beak Records."}
{"id": "1680503", "revid": "133248", "url": "https://it.wikipedia.org/wiki?curid=1680503", "title": "Gole\u0219ti", "text": "Il toponimo Gole\u0219ti pu\u00f2 riferirsi a diverse localit\u00e0 della Romania:"}
{"id": "1680504", "revid": "1649409", "url": "https://it.wikipedia.org/wiki?curid=1680504", "title": "Tom Daley", "text": "Si \u00e8 imposto a un alto livello gi\u00e0 molto giovane, diventando campione del mondo nella piattaforma da 10 metri nel 2009 ai Mondiali di Roma e successivamente nel 2017 ai Mondiali di Budapest. Ha rappresentato la Gran Bretagna alle Olimpiadi estive del 2008, del 2012, del 2016 e del 2020, vincendo due medaglie di bronzo nelle gare individuali e una medaglia di bronzo e una d'oro nel sincronizzato.\nBiografia.\nAll'et\u00e0 di tredici anni, Daley \u00e8 diventato un sostenitore di ChildLine, una helpline dedicata ai bambini. In questa occasione egli ha rivelato al quotidiano di Plymouth \"The Herald\" che diciotto mesi addietro era stato vittima di reiterati atti di bullismo e minacce (del tipo \"Ti spezziamo le gambe\") e che per questo aveva dovuto lasciare la sua scuola, l'Heggbuckland Community College. Gli viene subito offerta una borsa di studio totale per frequentare il Brighton College, ma il padre Rob rifiuta l'offerta per via della distanza del college dalla casa.\nLa famiglia, allora, \u00e8 entrata in contatto con la locale scuola, il Plymouth College, che ha offerto a Daley una \"borsa di studio molto significativa\". Il Plymouth College \u00e8 solito offrire borse di studio per chi pratica il nuoto, tra cui l'atleta olimpico Cassie Patten. Alcune settimane pi\u00f9 tardi \u00e8 stato confermato che Daley era iscritto al Plymouth College. Nel 2006, al padre di Daley, Rob, venne diagnosticato un cancro al cervello: egli tenne all'oscuro il figlio della malattia sottoponendosi all'operazione di rimozione del tumore, che riusc\u00ec perfettamente.\nNonostante le difficolt\u00e0 economiche conseguenti l'abbandono del lavoro da parte del padre - che era proprietario di una bottega di elettricista - a causa della malattia, Tom riusc\u00ec sempre ad allenarsi con continuit\u00e0 e successo. Daley diede degli esami per il GCSE con un anno in anticipo per adattarsi agli impegni agonistici. In seguito convinse la modella Kate Moss a posare per lui per ricreare un ritratto di David Hockney, come parte di un progetto fotografico per il GCSE che ricrea grandi opere d'arte, dopo un incontro con lei per un servizio fotografico per la versione italiana della rivista \"Vogue\".\nDaley, dopo gli GCSE, cominci\u00f2 dei corsi per ottenere gli A-level GCE (Advanced level General Certificate of Education) in matematica, spagnolo e fotografia. Rinunci\u00f2 per\u00f2 a intraprendere il corso per ottenere l\u2019IB a causa della grande mole di lavoro per la preparazione alle Olimpiadi estive di Londra 2012, dove era tra i favoriti. All'epoca viveva a Plymouth con il padre Rob, la madre Debbie e i suoi due fratelli, William e Ben. Il padre Robert mor\u00ec il 27 maggio 2011 a causa della ricomparsa, avvenuta a febbraio, del cancro al cervello.\nLa BBC ha trasmesso due documentari sulla sua vita: nel 2010 \"Tom Daley: The Diver and His Dad\" mentre nel luglio 2012 \"Tom Daley: Diving for Britain\". Nel maggio dello stesso anno \u00e8 uscita la sua autobiografia intitolata \"My Story\". Un terzo documentario intitolato \"Tom Daley: Diving for Gold\", \u00e8 stato trasmesso nel 2016 in concomitanza con le Olimpiadi estive di Rio.\nIl 2 dicembre 2013 fece coming out, dichiarando pubblicamente tramite il proprio canale YouTube di avere un compagno: \"\u00abHo incontrato qualcuno, che mi ha reso felice e mi ha fatto sentire al sicuro. Questa persona \u00e8 un ragazzo. Mi piacciono ancora le ragazze ma al momento mi vedo con un uomo e non potrei essere pi\u00f9 felice\u00bb.\" Traendo ispirazione da queste parole, nel gennaio 2014 il tuffatore brasiliano Ian Matos, in un'intervista concessa al quotidiano \"Correio Braziliense\", dichiar\u00f2 di essere omosessuale. L'uomo con cui, dal 2013, Tom Daley ha una relazione, pubblicamente ufficializzata nel maggio del 2014, \u00e8 Dustin Lance Black; i due vivono insieme a Londra. Daley ha anche chiarito che ora si identifica come gay e non bisessuale, come aveva inizialmente dichiarato. Il 6 maggio 2017 Daley e Black si sposano nel Bovey Castle, una dimora di campagna novecentesca situata nel Devon, in Inghilterra. Il 14 febbraio 2018 i due annunciano tramite Instagram di aver fatto ricorso alla maternit\u00e0 surrogata per avere un bambino. Il 30 giugno dello stesso anno annunciano la nascita del bambino, Robert Ray Black-Daley, avvenuta il 27 giugno.\nCarriera.\nEsordi.\nA sette anni ha cominciato a praticare tuffi presso il Plymouth Diving Club prendendo come esempi da seguire il canadese Alexandre Despatie, vincitore a soli tredici anni nel 1998 di un oro ai XVI Giochi del Commonwealth di Kuala Lumpur e il connazionale Leon Taylor.\nNel settembre 2002 \u00e8 entrato a far parte della squadra agonistica. La sua prima competizione a questo livello sono stati i National Novice Championships nell'aprile 2003, dove ha vinto una medaglia nella categoria ragazzi 8-9 anni. Nel settembre 2003 a Southampton ha vinto le gare del trampolino (1 e 3\u00a0m) e della piattaforma (10\u00a0m).\nDaley ha vinto nella sua categoria i campionati britannici dei tuffi dal trampolino da 1 metro, da 3 metri e dalla piattaforma nel 2004, 2005 e 2006. Nel giugno 2004, a soli dieci anni, ha vinto la gara della piattaforma ai National Junior (categoria under 18), diventando il pi\u00f9 giovane vincitore di quella competizione.\nNel 2005 ha partecipato come ospite agli Australian Elite Junior Nationals dove si \u00e8 piazzato primo nella piattaforma e secondo nel trampolino da 3 metri nella categoria dei 14-15 anni. Nello stesso anno e nella stessa categoria, ha gareggiato agli Aachen Junior International, piazzandosi secondo nella piattaforma e terzo nel trampolino 3\u00a0m.\nNel 2006 avrebbe potuto gi\u00e0 gareggiare ai Giochi del Commonwealth ma non \u00e8 stato selezionato a causa della giovane et\u00e0. \u00c8 diventato inoltre campione inglese under 18 nella piattaforma e nel trampolino da 3\u00a0m. Nell'edizione 2007 dei Senior British Championships, che si sono tenuti nel dicembre 2006, si \u00e8 piazzato secondo nella piattaforma da 10 metri.\n2007.\nNel gennaio 2007, all'et\u00e0 di dodici anni, a Daley \u00e8 stata concessa una speciale autorizzazione per partecipare all'Australian Youth Olympic Festival dove l'et\u00e0 minima \u00e8 quindici anni. Ha gareggiato con un pollice infortunato ma ha vinto l'argento assieme al partner Callum Johnstone nella finale del tuffo sincronizzato dalla piattaforma.\nPi\u00f9 tardi, sempre nel 2007, ha vinto ai campionati nazionali ASA (Amateur Swimming Association) per tuffatori inglesi e ha incominciato a competere nel circuito internazionale FINA, partecipando ai Grand Prix e ai World Series e piazzandosi quarto nell'individuale.\n2008.\nNel gennaio 2008 ha vinto la gara della piattaforma ai campionati britannici ed \u00e8 diventato il pi\u00f9 giovane a ottenere il titolo. Ha vinto anche il titolo per il sincronizzato dalla piattaforma assieme al nuovo partner Blake Aldridge.\nDue settimane pi\u00f9 tardi ha vinto la prima medaglia nel circuito FINA, vincendo un bronzo nell'individuale dalla piattaforma e un bronzo nel sincronizzato al FINA Diving Grand Prix di Madrid.\nDaley e Aldridge hanno vinto un bronzo nel sincronizzato alla FINA Diving World Cup. Il loro punteggio \u00e8 stato un record britannico e Daley \u00e8 diventato il pi\u00f9 giovane vincitore di una competizione di tuffi a livello mondiale. Daley \u00e8 settimo nella competizione individuale.\nNel marzo 2008 ha vinto la medaglia d'oro dalla piattaforma dei 10 metri ai campionati europei di nuoto che si sono svolti a Eindhoven; \u00e8 il pi\u00f9 giovane a vincere tale titolo. Il precedente vincitore pi\u00f9 giovane \u00e8 stato lo scozzese Ian Black, vincitore l'oro ai Campionati europei nel 1958 all'et\u00e0 di 17 anni.\nHa partecipato ai Campionati mondiali giovanili dove ha terminato secondo nella categoria \"B\" della gara dalla piattaforma (per i ragazzi di 14-15 anni) con un punteggio di 549,60 punti, tra il cinese Bo Qiu (551,85) e Dongliang Wu (474,00). \u00c8 anche secondo nel tuffo dal trampolino dei tre metri con 485,25 punti, tra i cinesi Dongliang Wu (510,25) e Peng Wang (470,40).\nOlimpiadi di Pechino.\nDaley si \u00e8 qualificato per le Olimpiadi estive 2008 a Pechino nell'individuale dalla piattaforma e, in seguito al ritiro di Leon Taylor nel 2004, nel sincronizzato. Nella prova sincronizzata, con il compagno Blake Aldridge, si \u00e8 classificato ottavo, mentre nel singolo ha chiuso al settimo posto davanti al pi\u00f9 quotato compagno di nazionale Peter Waterfield.\nA Daley \u00e8 stato conferito il BBC Sports Personality of the Year Young Award 2007. A partire dall'aprile 2008 entra nella lista dei tuffatori inglesi finanziati a sostegno del loro impegno sportivo essendo considerato uno dei possibili vincitori alle Olimpiadi estive di Londra del 2012.\n2009.\nNel febbraio 2009 ha conservato il titolo di campione inglese nell'individuale dalla piattaforma da 10 metri, ottenendo il suo miglior punteggio: 517,55 punti, avanti di 133,45 punti rispetto al secondo classificato. Daley non ha potuto difendere il titolo del sincronizzato dalla piattaforma perch\u00e9 il suo partner, Blake Aldridge, si \u00e8 ferito in una rissa in una discoteca alcuni giorni prima della gara.\nNel marzo 2009 ha migliorato il suo punteggio, portandolo a 540,70 ottenendo il terzo posto ai Diving World Series in Cina; il mese seguente ha incrementato ulteriormente il suo record di punti portandolo a 540,85 terminando secondo ai World Series di Sheffield. Durante le Olimpiadi Daley ha una disputa con il partner Blake Aldridge perch\u00e9 il secondo telefona alla madre durante la gara. In seguito al ferimento di Aldridge, il padre di Daley vuole che al figlio sia assegnato un nuovo partner.\nNell'aprile 2009 ha cominciato ad allenarsi con il nuovo partner Max Brick. La coppia ha vinto una medaglia alla gara del sincronizzato dalla piattaforma (Fort Lauderdale, 8 maggio 2009). Daley ha vinto l'individuale con un nuovo record personale di 554,90 punti, ottenendo un perfetto set di sette \"10\" per uno dei suoi tuffi.\nIl 21 luglio 2009 \u00e8 diventato campione del mondo nella piattaforma da 10 metri ai Mondiali di Roma con un punteggio di 539,85 punti, scavalcando il cinese Qiu Bo e l'australiano Mitcham durante l'ultimo tuffo. Nel sincronizzato, la coppia Daley-Brick, termina nona. Durante i Mondiali di Roma i suoi tuffi avevano un coefficiente di difficolt\u00e0 medio di 3,25.\n2010.\nNei British Championships che si sono tenuti in febbraio, Daley ha utilizzato in gara il tuffo 5255B (doppio e mezzo indietro carpiato con due avvitamenti e mezzo) per la prima volta; il tuffo ha un coefficiente di difficolt\u00e0 di 3,6 (ridotto da 3,8 da parte della FINA nel settembre 2009). In questa competizione Daley ha chiuso secondo, 40,05 punti dietro Peter Waterfield.\nAi FINA Diving World Series che si sono tenuti il 27-28 febbraio 2010 a Tsingtao, Cina, Daley si \u00e8 classificato quarto con il miglior punteggio dall'inizio dell'anno: 520,35 punti. In aprile ha partecipato ai FINA Diving World Series (Veracruz, Messico) ma ha fallito la qualificazione alla finale della piattaforma 10\u00a0m individuale.\nSempre a Veracruz, tre giorni dopo, si \u00e8 tenuta una seconda gara in sostituzione dei FINA Diving World Series che si sarebbero dovuti tenere a Sheffield (Regno Unito) ma che, a causa del blocco dello spazio aereo per via della cenere eruttata dal vulcano Eyjafj\u00f6ll, sono stati cancellati. In questa competizione, Daley si \u00e8 piazzato quarto con il secondo punteggio della stagione: 519,70 punti (a 0,8 punti dal bronzo).\nNell'agosto 2010 Daley ha partecipato ai campionati europei di tuffi che si sono tenuti a Budapest, in Ungheria con l'intenzione di difendere il suo titolo della piattaforma individuale 10\u00a0m. Tuttavia, un infortunio al tricipite lo ha costretto a non partecipare sia nella gara individuale sia nel sincro dalla piattaforma. In seguito a esami clinici, ha gareggiato solamente nel trampolino 3\u00a0m dove si \u00e8 classificato nono.\nIl 12 ottobre 2010 ai Commonwealth Games organizzati a Nuova Delhi, India, si \u00e8 classificato primo con il partner Max Brick nella gara di tuffi sincronizzati dalla piattaforma 10\u00a0m e ha battuto il giorno seguente, conquistando l'oro nell'individuale sempre dai 10\u00a0m, il rivale australiano Matthew Mitcham.\nNel novembre 2010, \u00e8 stato nominato sia come BBC Sports Personality of the Year 2010 sia BBC Young Sports Personality of the Year 2010. Nella serata finale, tenutasi in dicembre, gli \u00e8 stato consegnato il titolo di BBC Young Sports Personality of the Year 2010 per la terza volta nella sua carriera (\u00e8 l'unico caso di sportivo che abbia ricevuto tale premio per tre volte).\n2011.\nPer la stagione 2011, in seguito ai continui sforzi della British Swimming per trovare il miglior abbinamento per le Olimpiadi di Londra, Daley \u00e8 stato affiancato all'olimpionico Peter Waterfield.\nAi campionati inglesi, la National Cup, che si sono tenuti a Southend dal 28 al 30 gennaio, Daley \u00e8 arrivato secondo nel trampolino 3\u00a0m dietro Jack Laugher e primo nel sincronizzato dalla piattaforma assieme a Waterfield. Il giorno successivo Waterfield batte Daley nella gara individuale per il secondo anno di seguito con 494,25 punti (Daley 472,35 e il terzo, Max Brick, 399,80).\nIl 17 luglio, ai Mondiali di Shanghai, la coppia Daley-Waterfield (quest'ultimo colpito da sintomi simil-influenzali per cinque giorni che non gli permettevano di allenarsi) ha terminato sesta nel sincronizzato con 407,46 punti. Successivamente, il 24 luglio, si \u00e8 aggiudicato il quinto posto alla finale individuale dalla piattaforma di 10 metri, con un punteggio pari a 505,10 punti, dietro Qiu Bo (585,45), Sasha Klein (534,50) e Victor Minibaev (527,50).\nIl 27 luglio, per celebrare un anno dall'inizio delle Olimpiadi di Londra, Daley si \u00e8 tuffato per la prima volta dalla piattaforma del nuovo London Aquatics Centre. Il tuffo viene trasmesso in diretta da BBC One e nell'intervista ha detto: \"Festeggiare un anno all'inizio [delle Olimpiadi] tuffandomi nell'Aquatics Centre \u00e8 un onore incredibile. Solo pochi anni fa questo era un sogno lontano. Il fatto che mi sia qualificato nel fine settimana e ora stia facendo il primo tuffo, \u00e8 un privilegio completo. Non vedo l'ora di gareggiare il prossimo anno e avere l'onore di rappresentare il Team GB.\"\n2012.\nAll'inizio del 2012 Daley ha sofferto di un infortunio al pollice che lo ha costretto a ritirarsi dalla National Cup alcuni giorni prima dell'inizio della gara (il titolo della piattaforma 10\u00a0m viene vinto da Max Brick).\nIn febbraio, il performance director della squadra inglese Alexei Evangulov ha criticato la sua etica lavorativa dicendo che teme che le attivit\u00e0 commerciali e sui media svolte da Daley vadano a discapito dell'allenamento in vista delle Olimpiadi; il commento sembra essere seguito alla deludente prestazione della coppia Daley-Waterfield che hanno terminato solo settimi con 419,97 punti alla diciottesima FINA Diving World Cup che si \u00e8 tenuta a Londra presso l'Aquatics Centre dal 20 al 26 febbraio.\nDopo un incontro chiarificatore tra Daley, i suoi rappresentanti ed Evangulov, Daley ha preso parte all'annuale FINA Diving World Series. Nel primo incontro tenutosi a Dubai, Daley e Waterfield hanno chiuso quarti nel sincronizzato mentre il primo vince l'argento nella piattaforma individuale. L'incontro successivo si \u00e8 tenuto a Pechino la settimana successiva e la coppia si \u00e8 posizionata seconda nel sincronizzato mentre nell'individuale Daley guadagna l'argento e Waterfield il bronzo. Tre settimane dopo, a Mosca, Daley ha vinto l'argento mentre la coppia termina quinta nel sincronizzato. Nell'incontro finale dei World Series a Tijuana, Messico, Daley ha vinto l'oro nella piattaforma individuale e il bronzo nel sincronizzato (i tuffatori cinesi favoriti non hanno preso parte a questo incontro).\nDaley ha anche vinto con un margine di 140 punti il titolo dei British Gas Elite Junior Diving Championships che si sono tenuti nella sua citt\u00e0 natale dal 4 al 7 aprile, nell'ultimo anno utile per partecipare a causa dei limiti di et\u00e0.\nIn maggio, Daley ha riconquistato il titolo di campione europeo dalla piattaforma quando ha vinto l'oro ai campionati di Eindhoven con un punteggio di 565,05 punti, 49,65 punti davanti a Victor Minibaev, vincitore dell'argento.\nAi British Gas Diving Championships che si sono tenuti Sheffield in giugno e valevoli come prove olimpiche, la coppia ha vinto l'oro nel sincronizzato con un nuovo record inglese di 475,77 punti con pi\u00f9 di 140 punti in vantaggio rispetto al secondo Daniel Goodfellow. Nell'individuale, Daley ha riconquistato il titolo per la prima volta dal 2009 con un punteggio di 547,60 punti, davanti a Waterfield con 452,80 e James Denny con 390,20.\nAi diciannovesimi FINA World Junior Diving Championships che si sono tenuti in ottobre ad Adelaide in Australia, Daley ha guidato una forte squadra inglese che ha vinto, abbastanza inaspettatamente, la gara di tuffi sincronizzati dal trampolino 3\u00a0m assieme a Jack Laugher (quest'ultimo ha vinto precedentemente anche la gara individuale dai 3\u00a0m) sebbene la coppia si fosse allenata assieme per poco tempo. Daley e Laugher hanno ottenuto 338,85 punti, oltre 30 punti davanti a Ilia Kuzmin e Maxim Popkov. Nella piattaforma 10\u00a0m ha vinto l'oro con 663,95 punti, davanti a Yang Jian con 611,95 punti e Chen Aisen con 597,20 punti; nel suo quinto tuffo ha ottenuto cinque 10 e due 9,5 da parte della giuria.\nNei tuffi dalla piattaforma 10 m, Daley ha ottenuto il primo posto con un punteggio di 663,95 davanti a Yang Jian (611,95) e Chen Aisen (597,20), ottenendo cinque 10 e due 9,5 nel suo quinto tuffo.\nOlimpiadi di Londra.\nIn Gran Bretagna, Daley \u00e8 stato a lungo considerato come uno dei testimonial delle Olimpiadi con sue gigantografie dislocate nel Paese (ad esempio, un manifesto di 80 piedi di altezza lo raffigurava presso i magazzini John Lewis a Cardiff).\nIl primo luned\u00ec (30 luglio) dei Giochi si sono svolte le finali del sincronizzato che si sperava portassero la prima medaglia del Team GB ma cos\u00ec non \u00e8 stato in quanto la coppia, dopo essere stata in testa alla gara per tre tuffi, ha sbagliato il quarto (quadruplo salto mortale e mezzo rovesciato); questo li ha esclusi di fatto dalla gara per le prime posizioni sul podio (hanno chiuso quarti con 454,65 punti dietro alla coppia cinese con 486,78 punti, ai messicani con 468,90 e gli statunitensi con 463,46).\nIn seguito alla gara, a Daley sono stati diretti sul social network Twitter alcuni messaggi offensivi da parte di un diciassettenne di Weymouth, Dorset (arrestato dalla polizia) e di un calciatore professionista di 28 anni.\nIl venerd\u00ec della stessa settimana (10 agosto), alla fase preliminare degli individuali, si \u00e8 classificato quindicesimo su diciotto tuffatori che possono passare alla semifinale con un punteggio di 448,45 punti (il futuro vincitore della medaglia d'oro, David Boudia, si \u00e8 piazzato diciottesimo).\nLa mattina successiva si \u00e8 svolta la semifinale che ha visto Daley piazzarsi quarto con 521,10 punti dietro a Qiu Bo (563,55), Lin Yue (541,80) e David Boudia (531,15). La sera si \u00e8 svolta finale che non \u00e8 incominciata bene per Daley perch\u00e9 un gran numero di flash generati dalle fotocamere degli spettatori lo ha disorientato mentre eseguiva il suo primo tuffo, facendogli guadagnare solamente 75 punti; il tuffatore, appena uscito dall'acqua, ha segnalato subito all'allenatore e agli arbitri di essere stato disturbato e, d'accordo con il regolamento della FINA, gli \u00e8 stato concesso di eseguire nuovamente il tuffo, che ha ricevuto un punteggio pari a 91,80 punti.\nL'inizio dell'ultimo round della finale ha visto in vantaggio Daley su Qiu Bo e David Boudia di 0,15 punti ma il tuffo finale di Daley aveva un coefficiente di difficolt\u00e0 pari a 3,3 contro un 3,6 dei suoi due avversari. David Boudia ha vinto l'oro con 568,65 punti, Qiu Bo l'argento con 566,85 punti e Daley il bronzo con 556,95 punti (anche se non avesse ripetuto il primo tuffo, si sarebbe comunque piazzato in terza posizione).\n2013.\nNel gennaio del 2013, Daley \u00e8 stato coinvolto nel reality show televisivo \"Splash!\" nella figura di insegnante esperto di tuffi alle celebrit\u00e0 concorrenti. Lo spettacolo ha ottenuto una vasta critica negativa, tuttavia i risultati d'ascolto sono stati molto buoni in ognuno dei cinque sabati in cui \u00e8 stato trasmesso e quindi \u00e8 stato rinnovato per una seconda stagione del 2014.\nAi British Gas Diving Championships che si sono tenuti nella sua citt\u00e0 natale dall'8 al 10 febbraio, Daley ha gareggiato solamente nella piattaforma individuale 10\u00a0m dove ha vinto l'oro con 501,00 punti, davanti a James Denny con 374,90 punti e Daniel Goodfellow con 340,25 punti. Egli non ha partecipato al sincronizzato in quanto il suo partner Peter Waterfield aveva perso la sponsorizzazione in seguito alle Olimpiadi di Londra e il nuovo partner non era stato ancora scelto.\nNel mese di aprile ha vinto la piattaforma 10\u00a0m nella tappa scozzese (a Edimburgo) dei Diving World Series. Mentre si allenava per partecipare al successivo evento dei World Series a Fort Lauderdale in Florida, Daley si infortuna a un gomito ed \u00e8 costretto a ritirarsi per la gara di Fort Lauderdale e quella successiva che si sarebbe tenuta in Messico, sempre facente parte dei Diving World Series. Durante gli allenamenti per i campionati del mondo di Barcellona, Daley ha sofferto di uno strappo al bicipite per la terza volta e ha gareggiato sotto stretto controllo medico e facendo uso di antidolorifici, ottenendo un sesto posto nella gara individuale dalla piattaforma.\n2014.\nAll'inizio dell'anno, Daley si \u00e8 trasferito per gli allenamenti dal Life Centre di Plymouth al London Aquatics Centre che si trova nel Parco Olimpico nella zona est della capitale britannica ed \u00e8 stato seguito da una nuova allenatrice, Jane Figueiredo.\nIn gennaio ha partecipato alla seconda stagione dello spettacolo televisivo \"Splash!\" che \u00e8 stato cancellato in seguito ai risultati di ascolto inferiori rispetto alla prima stagione. In questo anno Daley \u00e8 stato anche il soggetto di una serie di sei puntate del programma \"Tom Daley Goes Global\" prodotto da ITV2.\nNelle World Series, Daley si \u00e8 posizionato terzo nella piattaforma 10 m nell'evento che si \u00e8 tenuto a Pechino, ottenendo un punteggio di 525,05 punti dietro ai cinesi Cao Yuan (579,45) e Qiu Bo (534,05).\nAi Giochi del Commonwealth Daley ha vinto la medaglia d'argento nei tuffi sincronizzati dalla piattaforma 10 m assieme a James Denny e l'oro nell'evento individuale (con 516,55 punti), mantenendo cos\u00ec il titolo di campione del Commonwealth ottenuto nei giochi di Delhi nel 2010.\nAi campionati europei che si sono tenuti in agosto a Berlino, la coppia Daley-Denny si \u00e8 posizionata quarta nella gara dalla piattaforma alla loro seconda gara assieme mentre Daley ha vinto la medaglia d'argento nella gara individuale con 535,45 punti dietro al russo Viktor Minibaev con 586,10 punti.\n2015.\nIn questa stagione, Daley ha abbandonato il tuffo da lui pi\u00f9 temuto, tanto da soprannominarlo \"demon dive\", con il quale ha \"combattuto\" per diversi anni: il doppio salto mortale e mezzo indietro con due avvitamenti e mezzo in posizione carpiata. Questo tuffo \u00e8 stato sostituito con il triplo salto mortale e mezzo avanti con un avvitamento che ha soprannominato \"firework\" e lo ha portato in gara per la prima volta a febbraio ai campionati britannici che si sono tenuti a Plymouth. In questa competizione ha vinto il titolo individuale dalla piattaforma per la quinta volta (con 493,70 punti) davanti al quattordicenne Matthew Dixon (427,15) e Matty Lee (413,20).\nAl primo evento dei World Series a Pechino, Daley non \u00e8 riuscito a qualificarsi per la finale e ha ammesso che il nuovo tuffo necessitasse di lavoro aggiuntivo. Negli altri eventi che si sono svolti a Dubai, Windsor e M\u00e9rida, Daley ha guadagnato la medaglia d'argento nell'individuale dalla piattaforma 10 m mentre a Londra ha vinto l'oro. Per quanto riguarda la gara dei tuffi sincronizzati dal trampolino 3 m, Daley ha vinto il bronzo assieme alla compagna Alicia Blagg (gara mista) negli eventi che si sono tenuti a Windsor e M\u00e9rida.\nAi campionati del mondo che si sono tenuti a Kazan, Daley ha vinto la medaglia d'oro assieme a Rebecca Gallantree nell'evento inaugurale a squadre: Daley si \u00e8 tuffato due volta dalla piattaforma 10 m e una volta dal trampolino 3 m mentre Gallantree si \u00e8 tuffata una volta dalla piattaforma e due volte dal trampolino. Nella gara individuale dalla piattaforma ha vinto la medaglia di bronzo con 537,95 punti dietro a Qiu Bo con 587,00 punti e David Boudia con 560,20 punti, risalendo dalla nona posizione dopo la seconda serie di tuffi.\n2016.\nA Daley \u00e8 stato assegnato Daniel Goodfellow come compagno per i tuffi sincronizzati dalla piattaforma con l'obiettivo di gareggiare alle olimpiadi di Rio.\nIn gennaio si sono tenuti i campionati britannici dove Daley ha vinto l'oro nella piattaforma 10 m con 545,80 punti davanti a Matty Lee con 461,00 punti e Daniel Goodfellow con 419,35 punti. Nella gara dei tuffi sincronizzati dalla piattaforma, la coppia Daley-Goodfellow ha vinto ma erano gli unici partecipanti in quanto la coppia Lee-Denny si \u00e8 ritirata in seguito a un'interruzione nella fornitura di corrente elettrica alla piscina sede dell'evento.\nAlla coppa del mondo di tuffi, Daley e Goodfellow hanno vinto il bronzo che gli ha permesso di guadagnare un posto nella competizione dei tuffi sincronizzati dalla piattaforma ai giochi olimpici. Alle World Series, Daley ha ottenuto sei medaglie in quattro competizioni: nei tuffi sincronizzati, lui e Goodfellow hanno ottenuto due argenti e due bronzi mentre nella gara individuale ha ottenuto un argento e un bronzo.\nOlimpiadi di Rio de Janeiro.\nLa coppia Daley-Goodfellow ha vinto la medaglia di bronzo nella gara dalla piattaforma 10 m. Nella gara individuale, invece, Daley non \u00e8 riuscito a qualificarsi alla finale, finendo diciottesimo nelle semifinali (vinte da Chen Aisen con 559,90 punti) nonostante si fosse classificato in prima posizione con 571,85 punti nei preliminari.\n\u00c8 allenato da Jane Figueiredo.\n2017.\nAlle FINA World Series di Pechino, Daley ha ottenuto una medaglia di bronzo (piattaforma 10 m), mentre ha ottenuto tre medaglie di bronzo (piattaforma 10 m, piattaforma 10 m sincro e trampolino 3 m misto) a Kazan e una medaglia d'argento (piattaforma 10 m) a Guangzhou.\nDopo otto anni, il 22 luglio 2017 ai Mondiali di Budapest \u00e8 diventato nuovamente campione del mondo di tuffi vincendo la medaglia d'oro dalla piattaforma 10 m con 590,95 punti (suo punteggio migliore) davanti al campione olimpico in carica Chen Aisen (585,25). Sempre a Budapest ha vinto la medaglia d'argento nel trampolino 3 m sincro misto assieme a Grace Reid (con 308,04 punti dietro ai cinesi con 323,70 punti e davanti ai canadesi con 297,72 punti).\n2018.\nAll'evento di apertura delle FINA World Series 2018 che si \u00e8 tenuto a Pechino, la coppia Daley-Goodfellow ha vinto la medaglia di bronzo dalla piattaforma 10 m sincro mentre la coppia Daley-Reid ha vinto l'argento nel trampolino 3 m sincro misto (con un punteggio di 308,67 dietro alla coppia cinese Li Zheng e Han Wang con 331,50 punti). Durante gli allenamenti per la gara di Pechino, Daley ha sbagliato un'entrata in quanto ha perso le mani e ha impattato con la testa sull'acqua, subendo una commozione cerebrale che non gli ha permesso di allenarsi per sei giorni.\nAll'evento successivo delle FINA World Series a Fuji in Giappone, la coppia Daley-Reid ha vinto nuovamente l'argento nella stessa gara con 299,25 punti dietro ai cinesi che hanno ottenuto 328,50 punti.\nAi Giochi del Commonwealth che si sono tenuti a Gold Coast in Australia, Daley e Goodfellow hanno vinto l'oro dalla piattaforma 10 m sincro. Non ha potuto partecipare alla gara individuale per tentare di ottenere la terza medaglia d'oro consecutiva per evitare di mettere sotto sforzo l'anca che in precedenza gli ha dato problemi e alla quale \u00e8 stato operato l'anno prima. Inoltre, la sua preparazione per questi Giochi \u00e8 stata disturbata da un attacco di polmonite.\nAlle FINA World Series di Montreal, la coppia Daley-Reid ha vinto per la terza volta di seguito l'argento nel trampolino 3 m sincro misto con un totale di 300,84 punti, dietro ai canadesi Jennifer Abel e Francois Imbeau-Dulac (325,20 punti) e davanti ai tedeschi Tina Punzel e Lou Massenberg (300,15 punti). Analogo risultato \u00e8 stato ottenuto ai World Series di Kazan, dove la coppia ha vinto la medaglia d'argento con 317,70 punti dietro ai canadesi (324,96 punti) e davanti ai tedeschi (306,00 punti).\n2019.\nLe cinque tappe dell'evento World Series del 2019 si sono rivelate le pi\u00f9 fruttuose di sempre per Daley che \u00e8 salito sul podio ben 12 volte (3 ori, 3 argenti e 6 bronzi).\nDa quest'anno gareggia con Matty Lee nella gara sincronizzata dalla piattaforma, mentre l'ex partner Daniel Goodfellow si dedica alla gara sincronizzata dal trampolino con Jack Laugher.\nDurante il mondiale di nuoto tenutosi a Gwangju (Corea del Sud), la coppia Daley-Lee si classifica terza nella gara sincronizzata dalla piattaforma, facendo cos\u00ec guadagnare un posto alle Olimpiadi di Tokyo 2020 nella suddetta specialit\u00e0 al team di tuffi britannico. Daley in seguito riesce a classificarsi nei primi dodici atleti nella specialit\u00e0 individuale (nello specifico al settimo posto) permettendo anche in questo caso la qualificazione del proprio team alle Olimpiadi. Daley e Reid si classificano poi quarti nella gara mista da trampolino; questo piazzamento permetter\u00e0 loro di gareggiare nelle tappe del 2020 delle World Series (cos\u00ec come il terzo piazzamento con Lee e il settimo nell'individuale).\n2021.\nDopo un anno di stop causato dalla pandemia di COVID-19, nel 2021 Daley gareggia nella Coppa del Mondo di tuffi a Tokyo vincendo il suo primo oro in questa competizione sia nella gara individuale, sia in quella sincronizzata in coppia con Matty Lee. Successivamente ai campionati europei che si tengono a Budapest, Daley vince la gara sincronizzata con Lee e si classifica secondo nella gara individuale.\nOlimpiadi di Tokyo.\nIl 26 luglio 2021 Daley prende parte ai Giochi olimpici di Tokyo, sua quarta olimpiade, vincendo l'oro assieme a Matty Lee nella gara dalla piattaforma sincro e guadagnando cos\u00ec il suo primo titolo di campione olimpico con 471,81 punti, davanti alla coppia cinese composta da Cao Yuan e Chen Aisen che ottengono 470,58 punti. Il successivo 6 agosto, nella gara individuale vince la medaglia di bronzo con 548,25 punti dietro agli atleti cinesi Cao Yuan (582,35) e Yang Jian (580,40), dopo essersi piazzato al quarto posto sia nella gara preliminare che nella semifinale.\nCompetizioni.\n\u2020 con Blake Aldridge&lt;br&gt;\n\u00a7 con Max Brick&lt;br&gt;\n@ con Peter Waterfield&lt;br&gt;\n? con Jack Laugher&lt;br&gt;\n% con James Denny&lt;br&gt;\n&amp; con Rebecca Gallantree&lt;br&gt;\n= con Daniel Goodfellow&lt;br&gt;\n! con Grace Reid&lt;br&gt;\n+ con Matthew Lee"}
{"id": "1680506", "revid": "289247", "url": "https://it.wikipedia.org/wiki?curid=1680506", "title": "Conik\u00e0", "text": ""}
{"id": "1680512", "revid": "599013", "url": "https://it.wikipedia.org/wiki?curid=1680512", "title": "Javier Manjar\u00edn", "text": "Carriera.\nClub.\nCresciuto nello Sporting Gij\u00f3n, debutt\u00f2 in prima squadra nel 1989, giocando quattro campionati. Successivamente ha militato nel Deportivo La Coru\u00f1a per sei stagioni (1993-1999), vincendo una Coppa del Re e una Supercoppa di Lega (1995), nel Racing Santander, nel Celaya e nel Santos Laguna (questi ultimi due club messicani), chiudendo la carriera nel 2003.\nNazionale.\nHa collezionato 13 presenze e 2 reti in Nazionale tra il 1993 e il 1997, disputando la fase finale di Euro'96 (segnando un gol) e ha militato nella selezione olimpica ai Giochi olimpici 1992 (vincendo la medaglia d'oro)."}
{"id": "1680513", "revid": "110157", "url": "https://it.wikipedia.org/wiki?curid=1680513", "title": "Microregione di Santar\u00e9m", "text": "La Microregione di Santar\u00e9m \u00e8 una microregione dello Stato del Par\u00e1 in Brasile, appartenente alla mesoregione di Baixo Amazonas.\nComuni.\nComprende 8 comuni:"}
{"id": "1680515", "revid": "1776051", "url": "https://it.wikipedia.org/wiki?curid=1680515", "title": "Rockin' You for 30 Years", "text": "Rockin' You for 30 Years \u00e8 un album raccolta degli Helix, uscito nel 2004 per l'Etichetta discografica Capitol/EMI."}
{"id": "1680517", "revid": "339392", "url": "https://it.wikipedia.org/wiki?curid=1680517", "title": "Tacita", "text": ""}
{"id": "1680522", "revid": "599013", "url": "https://it.wikipedia.org/wiki?curid=1680522", "title": "Avery John", "text": "Carriera.\n Nel maggio del 2004 si trasfer\u00ec nella MLS, firmando per il New England Revolution."}
{"id": "1680523", "revid": "287204", "url": "https://it.wikipedia.org/wiki?curid=1680523", "title": "Pausesti", "text": ""}
{"id": "1680524", "revid": "36426", "url": "https://it.wikipedia.org/wiki?curid=1680524", "title": "San Jacopo Maggiore", "text": ""}
{"id": "1680527", "revid": "1904508", "url": "https://it.wikipedia.org/wiki?curid=1680527", "title": "Onorato I di Monaco", "text": "Biografia.\nInfanzia.\nOnorato era il figlio minore di Luciano (1487-1523), Signore di Monaco, e di Jeanne De Pontev\u00e8s-Cabanes. \nAscesa.\nEgli divenne Signore di Monaco all'et\u00e0 di nove mesi, dopo l'assassinio del padre, il 22 agosto 1523. Venne nominato quindi un reggente per il giovane Signore, nella forma di suo zio, Agostino Grimaldi (1482-1532). Sotto il regno del padre di Onorato, Monaco era divenuta soggetta alla Francia grazie all'operato del Re Francesco I. Agostino Grimaldi guid\u00f2 altre relazioni diplomatiche e nel siglare i trattati di Burgos e Tordesillas (1524), prospett\u00f2 anche l'alleanza con la Spagna dell'Imperatore Carlo V. Monaco divenne cos\u00ec un protettorato della Spagna, consentendo al paese di espandersi e svilupparsi. L'alleanza con la Spagna rimase sino al 1641, e pes\u00f2 gravemente sulla pressione fiscale di Monaco.\nAgostino Grimaldi mor\u00ec il 14 aprile 1532, mentre Onorato era ancora minorenne, e venne perci\u00f2 scelto per lui un nuovo reggente. Nicola Grimaldi, il successore di Agostino, regn\u00f2 per soli nove giorni e venne perci\u00f2 nominato al suo posto Stefano Grimaldi (m. 1561), da Genova, conosciuto col soprannome di \"il Governatore\", il quale assurse alla carica di reggente il 23 aprile 1532. Stefano rimase in reggenza sino al 16 dicembre 1540, quando Onorato raggiunse la maggiore et\u00e0 e fu responsabile dei restauri e degli abbellimenti apportati alla chiesa di San Nicola di Monaco.\nMatrimonio.\nNel 1545, Onorato I spos\u00f2 Isabella Grimaldi (m. 1583). La coppia ebbe quattro figli.\nSignore di Monaco.\nIl regno di Onorato I fu relativamente calmo e pacifico ed egli stesso venne ricordato per il proprio coraggio e per il proprio valore.\nDurante la sua reggenza, venne restaurato e ingrandito il Palazzo reale di Monaco e Carlo V vi giunse in visita nel 1529.\nAnche papa Paolo III visit\u00f2 Monaco, nel corso del suo viaggio verso Nizza dove tenne un concilio, proprio durante il regno di Onorato I.\nMorte.\nIl Signore di Monaco mor\u00ec il 7 ottobre 1581 a Monaco.\nDiscendenza.\nOnorato I e Isabella Grimaldi (m. 1583) ebbero quattro figli:"}
{"id": "1680532", "revid": "173219", "url": "https://it.wikipedia.org/wiki?curid=1680532", "title": "Maddalena Visconti", "text": "Biografia.\nSpos\u00f2 a Landshut il 2 settembre 1381 Federico di Baviera-Landshut andando a vivere nel castello del Trausnitz sull'Isar. Per Federico era il secondo matrimonio in quanto aveva sposato nel 1360 Anna di Neuffen, morta nel 1380 e dalla quale aveva avuto una figlia, Isabella (1361-1382) maritata allo zio Marco Visconti.\nMaddalena continu\u00f2 a vivere nel feudo anche quando il 4 dicembre 1393 rimase vedova. Ebbe allora la reggenza del figlio Enrico, erede del Ducato di Baviera-Landshut col nome di Enrico XVI, dal 1393 al 1404.\nMor\u00ec nell'estate del 1404 e trov\u00f2 sepoltura nella chiesa abbaziale di Raitenhaslach.\nDiscendenza.\nMaddalena e Federico ebbero cinque figli:"}
{"id": "1680535", "revid": "133248", "url": "https://it.wikipedia.org/wiki?curid=1680535", "title": "P\u0103u\u0219e\u0219ti", "text": "Il toponimo P\u0103u\u0219e\u0219ti pu\u00f2 riferirsi a diverse localit\u00e0 della Romania:"}
{"id": "1680546", "revid": "257516", "url": "https://it.wikipedia.org/wiki?curid=1680546", "title": "Michel Fattal", "text": "Michel Fattal tratta dello statuto del Logos (linguaggio, ragione) nella filosofia greca. Opere di Omero, Esiodo, Eraclito, Parmenide, Platone, Aristotele, Crisippo e Plotino sono fronti d'ispirazione. Michel Fattal ha ugualmente pubblicato libri su Platone, Plotino e la tradizione neoplatonica (Sant'Agostino, F\u0101r\u0101b\u012b). Michel Fattal, un autore particolarmente tradotto in italiano e in polacco, \u00e8 attualmente professore (dal 1994) di filosofia antica e medievale all'Universit\u00e0 di Grenoble , Francia.\nIl Charles Lyon Caen Premio \u00e8 stato assegnato dall'Accademia delle scienze morali e politiche presso l'Institut de France (Parigi) il 17 novembre 2014 per il suo lavoro: Platone e Plotino. Relazione, logos, intuizione, Parigi, L'Harmattan, 2013\nBibliografia.\nMichel Fattal ricevuto questo libro per il Prix Charles Lyon-Caen dell'Accademia delle Scienze morali e politiche. Questo premio \u00e8 stato\nassegnato a lui sotto la cupola del Palazzo dell'Istituto di Francia 17 nov 2014."}
{"id": "1680547", "revid": "78273", "url": "https://it.wikipedia.org/wiki?curid=1680547", "title": "Ispettore carmelita fox", "text": ""}
{"id": "1680548", "revid": "1431409", "url": "https://it.wikipedia.org/wiki?curid=1680548", "title": "Ljuboslav Penev", "text": "Carriera.\nGiocatore.\nClub.\nNipote di Dimit\u0103r Penev, Penev ha esordito nel a 18 anni nel 1984. Con il CSKA Penev ha vinto 2 campionati bulgari (1988 e 1989) e 4 Coppe di Bulgaria (1985, 1987, 1988 e 1989). Nel 1988 fu votato come calciatore bulgaro dell'anno.\nNel 1989, dopo aver dimostrato il suo valore nel campionato bulgaro, fece un passo importante per la sua carriera trasferendosi nella Primera Divisi\u00f3n. In Spagna Penev gioc\u00f2 per quattro differenti club: , , e . La sua migliore stagione in terra iberica fu sicuramente quella del 1995-1996, quando con l'Atl\u00e9tico Madrid conquist\u00f2 la Primera Divisi\u00f3n e la Coppa del Re. Penev fu il giocatore pi\u00f9 presente in entrambe le competizioni e concluse la stagione con 22 gol in 44 partite.\nNazionale.\nPenev ha rappresentato la Bulgaria nei Europei 1996 e nei Mondiali 1998. Non ha partecipato al Mondiale 1994 poich\u00e9 gli fu diagnosticato un tumore ai testicoli.\nAllenatore.\nDa marzo 2009 \u00e8 l'allenatore del , ma il 6 novembre 2009 si dimette per protesta contro il club che aveva annullato la sua decisione di sospendere quattro giocatori per aver fatto tardi in discoteca. Penev ha lasciato l'incarico al rientro da Basilea, dove la sconfitta per 3-1 \u00e8 costata l'eliminazione dall'Europa League. Nel 2010-2011 \u00e8 chiamato a sostituire Angel \u010cervenkov sulla panchina del Liteks Love\u010d con cui vince il campionato bulgaro.\nDal 2 novembre 2011 al 20 novembre 2014 \u00e8 il commissario tecnico della Bulgaria al posto dell'esonerato Lothar Matth\u00e4us. Il 28 aprile 2015 \u00e8 stato ingaggiato come allenatore del CSKA Sofia. Dopo una parentesi nel 2017-2018 come tecnico del , l'8 febbraio 2019 torna al dopo l'esonero di El Maestro."}
{"id": "1680550", "revid": "115109412", "url": "https://it.wikipedia.org/wiki?curid=1680550", "title": "Comitato regionale di controllo", "text": "Il comitato regionale di controllo (CORECO) era un organo delle Regioni d'Italia, al quale erano attribuite funzioni di controllo sugli atti delle province, dei comuni e degli altri enti locali.\nStoria.\nPrevisti dalla legge 10 febbraio 1953, n. 62 in attuazione dell'art. 130 della Costituzione della Repubblica Italiana, i CORECO iniziarono ad operare solo nel 1971, quando fu attuato l'ordinamento regionale.\nFurono aboliti per effetto dell'emanazione della legge costituzionale 18 ottobre 2001, n. 3, che ha riformato il Titolo V della Costituzione. La legge costituzionale, in realt\u00e0, non ha soppresso espressamente i CORECO ma si \u00e8 limitata ad abrogare l'art. 130 Cost. che ne prevedeva l'istituzione, il che aveva fatto sorgere dubbi circa la possibilit\u00e0 per le regioni di mantenerli comunque in vita; in ogni caso , anche se sono ancora contemplati all'interno dell'art. 128 del TUEL.\nEvoluzioni e modifiche legislative.\nDisciplina della legge 62/1953.\nSecondo l'art. 55 della legge 62/1953 il comitato regionale di controllo aveva sede nel capoluogo della regione, era nominato dal presidente della giunta regionale e durava in carica quanto il consiglio regionale. Era un organo collegiale costituito da:\nIl \"presidente\" del comitato regionale di controllo era eletto dallo stesso, tra i membri effettivi espressi dal consiglio regionale. Fungeva da \"segretario\" un funzionario della regione designato dal presidente della giunta regionale.\nL'art. 56 della legge 62/1953 dava facolt\u00e0 alla regione, prevedendolo nel proprio statuto, di istituire \"sezioni\" del comitato regionale di controllo presso i capoluoghi di provincia o circondario. Tali sezioni avevano la stessa composizione dell'organo centrale, salvo\nLe sezioni erano competenti per il controllo sui comuni e loro consorzi siti nelle province o circondari di competenza; il controllo sulle province e sui consorzi di cui queste facevano parte spettava, invece, sempre all'organo centrale.\nIntegrazioni della legge 833/1978.\nLa legge 23 dicembre 1978, n. 833, attribu\u00ec al comitato regionale di controllo in sede unica (e, quindi, non alle sezioni decentrate) anche il controllo sugli atti delle unit\u00e0 sanitarie locali e degli istituti di ricovero e cura a carattere scientifico di diritto pubblico, prevedendo che, per l'esercizio di tali funzioni, lo stesso fosse integrato da un esperto in materia sanitaria designato dal Consiglio regionale e da un rappresentante del Ministero del tesoro (art. 49). Questo controllo fu abolito dall'art. 4, ottavo comma, della legge 30 dicembre 1991, n. 412.\nModifiche della legge 142/1990.\nL'art. 42 della legge 8 giugno 1990, n. 142 modific\u00f2 la composizione del comitato regionale di controllo, stabilendo che lo stesso e le sue eventuali sezioni fossero composte da:\nDue membri supplenti erano eletti dal consiglio regionale e uno nominato dal commissario del governo, nell'ambito delle medesime categorie.\nLa legge 142/1990, inoltre, ampli\u00f2 l'autonomia delle regioni nel disciplinare la struttura del CORECO, consentendo alla legge regionale di istituire sezioni competenti non solo per territorio ma anche per materia, e previde un \"vicepresidente\" a fianco del presidente del comitato e delle sue sezioni, eletto con le stesse modalit\u00e0.\nFunzioni.\nIn base all'art. 130 Cost. il comitato regionale di controllo esercitava il controllo di legittimit\u00e0 sugli atti delle provincie, dei comuni e degli altri enti locali. In casi determinati dalla legge poteva anche esercitare il controllo di merito, nella forma di richiesta motivata agli enti deliberanti di riesaminare la loro deliberazione.\nL'art. 59 della legge 62/1953 attribuiva al comitato il controllo di legittimit\u00e0, fino ad allora esercitato dal prefetto e dalla giunta provinciale amministrativa, su tutte le deliberazioni dei consigli e delle giunte che, all'epoca, rappresentavano la maggior parte degli atti amministrativi degli enti locali. L'annullamento delle deliberazioni illegittime doveva essere pronunciato con ordinanza motivata, entro il termine perentorio di venti giorni dal ricevimento del relativo verbale (il termine poteva essere sospeso chiedendo all'ente chiarimenti o elementi integrativi, nel qual caso il comitato doveva pronunciarsi entro venti giorni dalla loro ricezione).\nQuanto al controllo di merito, l'art. 60 della legge 62/1953 lo prevedeva per tutte le deliberazioni per le quali era fino ad allora prevista l'approvazione della giunta provinciale amministrativa (bilanci, regolamenti, alienazioni di beni immobili, locazioni ultranovennali ecc.). Ove avesse riscontrato un vizio di merito, il comitato, entro il termine perentorio di venti giorni (quaranta per il bilancio) dal ricevimento del verbale, doveva invitare con ordinanza motivata il consiglio provinciale o comunale a riesaminare la deliberazione (anche questo termine poteva essere sospeso con la richiesta di chiarimenti o elementi integrativi); in tal caso, la deliberazione, per divenire esecutiva, doveva essere confermata dal consiglio provinciale o comunale, senza modificazioni e a maggioranza assoluta.\nLa legge 833/1978 estese detti controlli, da effettuarsi secondo le stesse modalit\u00e0, alle deliberazioni delle unit\u00e0 sanitarie locali (art. 49) e degli istituti di ricovero e cura a carattere scientifico (art. 42); tali controlli furono per\u00f2 soppressi dall'art. 4, ottavo comma, della legge 412/1991.\nLa legge 142/1990 abol\u00ec il controllo di merito e ridusse gli atti sottoposti a controllo di legittimit\u00e0, rendendolo obbligatorio solo per le deliberazioni riservate alla competenza del consiglio (art. 45). Gli atti sottoposti a controllo di legittimit\u00e0 furono ulteriormente ridotti dall'art. 17, comma 33, della legge 15 maggio 1997, n. 127 (cosiddetta Legge Bassanini-bis), poi recepito dall'art. 126 del d.lgs 18 agosto 2000, n. 267 (Testo unico delle leggi sull'ordinamento degli enti locali), che limit\u00f2 il controllo stesso a statuti, regolamenti di competenza del consiglio, bilanci e rendiconti.\nCoordinamento nazionale.\nIl \"Coordinamento nazionale degli organi regionali di controllo\" era un'associazione privata senza personalit\u00e0 giuridica che riuniva, a livello nazionale, i membri di tali organi svolgendo un'azione di coordinamento e supporto, attraverso l'elaborazione di documenti tecnico-giuridici e l'organizzazione di corsi di aggiornamento e conferenze."}
{"id": "1680553", "revid": "1310927", "url": "https://it.wikipedia.org/wiki?curid=1680553", "title": "Rachid Bouaouzan", "text": "Carriera.\nClub.\nLo Sparta Rotterdam e il caso Kokmeijer.\nBouaouzan nasce Rotterdam debutta nel calcio professionistico con lo Sparta Rotterdam nella stagione 2003-04.\nNella sua seconda stagione con lo Sparta in Eerste Divisie nella partita contro il Go Ahead Eagles il 17 dicembre 2004 provoca con un intervento falloso la frattura scomposta di tibia e perone a Niels Kokmeijer. A distanza di quattro anni, la Corte Suprema olandese ha ritenuto il fallo volontario, condannando Bouaouzan a scontare sei mesi di carcere.\nBouaouzan viene subito sospeso dallo Sparta fino al termine della stagione, addirittura di pi\u00f9 rispetto alle 10 giornate che gli erano state date dalla KNVB. A fine stagione lo Sparta si qualifica per i play-off e Bouaouzan ritorna in campo, segnando il gol vittoria nella finale contro l'Helmond Sport.\nWigan Athletic.\nNel mese di agosto 2007 firma un contratto triennale con il Wigan Athletic. Fa il suo debutto con la sua nuova squadra in una partita di Coppa di lega contro il Notts County il 26 agosto 2008.\nPrestiti.\nDopo una stagione 2007-08 nella quale aveva giocato poco, nella stagione 2008-09 viene ceduto in prestito al NEC Nijmegen A Nijmegen \u00e8 una delle prime scelte per l'allenatore e pu\u00f2 giocare anche in Coppa UEFA. Tuttavia durante la stagione finisce nella squadra riserve per ben tre volte a causa di problemi disciplinari. Nell'aprile 2009 dopo l'ennesimo problema disciplinare viene rimandato al Wigan. Nella stagione successiva al Wigan non gioca mai cos\u00ec il 1\u00ba aprile 2010 viene ceduto in prestito al club svedese Helsingborgs IF.\nHelsingborgs IF.\nArrivato all'Helsingborgs IF nel 2010 inizialmente in prestito, durante il corso della stagione viene acquistato a titolo definitivo. Rimane con il club rossoblu fino al 3 ottobre 2013 quando, a causa di una lite con Erik Edman, viene licenziato in anticipo di tre mesi rispetto al termine del contratto.\nDa quel momento non trova pi\u00f9 un ingaggio.\nNazionale.\nDopo aver giocato con la Nazionale olandese Under-21 nel 2006 "}
{"id": "1680557", "revid": "110157", "url": "https://it.wikipedia.org/wiki?curid=1680557", "title": "My Culture", "text": "\"My Culture\" \u00e8 una canzone del duo trip hop 1 Giant Leap pubblicato come primo singolo del loro album di debutto \"1 Giant Leap\" nella primavera del 2002. La canzone vede per la parte cantata, la collaborazione di Maxi Jazz e Robbie Williams.\nLa parte cantata di Williams \u00e8 la stessa presente di \"Hello Sir\", traccia nascosta dell'album \"Life thru a Lens\".\nNote.\nIl brano \u00e8 contenuto anche nel film: L'uomo dell'anno (Man of the Year) del 2006"}
{"id": "1680559", "revid": "599013", "url": "https://it.wikipedia.org/wiki?curid=1680559", "title": "Maynor Figueroa", "text": "Detiene il record di presenze (181) con la nazionale honduregna.\nCaratteristiche tecniche.\nRoccioso centrale difensivo, in grado di agire da terzino sinistro.\nCarriera.\nClub.\nMuove i suoi primi passi nel , con cui esordisce in prima squadra a 16 anni. Nel 2003 si trasferisce all', con cui vince tre titoli nazionali. Il 17 gennaio 2008 passa in prestito per sei mesi al Wigan. Esordisce in Premier League il 5 aprile contro il , subentrando nei minuti di recupero al posto di Josip Skoko.\nIl 23 dicembre 2008 si lega ai \"Latics\" per mezzo di un contratto valido fino al 2012. Il 12 dicembre 2009 mette a segno un gol dalla propria met\u00e0 campo contro lo Stoke City. Il 17 giugno 2013 passa a parametro zero all'.\nIl 7 agosto 2015 lascia l'Inghilterra, firmando con il , in MLS. Il 26 gennaio 2016 viene tesserato dal . Nel 2018 - complice la presenza in rosa di Anton Nedyalkov e Marquinhos Pedroso come alternative lungo la fascia sinistra - viene relegato ad un ruolo da comprimario. Il 30 gennaio 2019 passa a parametro zero all'.\nNazionale.\nEsordisce in nazionale il 31 gennaio 2003 contro l'Argentina in amichevole, subentrando al 30' al posto di H\u00e9ctor Guti\u00e9rrez. Con la selezione honduregna ha preso parte a due edizioni dei Mondiali, nel 2010 e nel 2014.\nIn seguito al ritiro di Noel Valladares viene nominato capitano della nazionale honduregna. Il 7 luglio 2017 diventa - con 139 apparizioni - il giocatore con pi\u00f9 presenze in nazionale, superando il precedente primato di Amado Guevara.\nStatistiche.\nPresenze e reti nei club.\n\"Statistiche aggiornate al 21 ottobre 2021.\""}
{"id": "1680563", "revid": "599013", "url": "https://it.wikipedia.org/wiki?curid=1680563", "title": "Rob Witschge", "text": "Carriera.\nGiocatore.\nClub.\nDopo aver giocato quattro anni nell' (1985-1989) - vincendo una Coppa delle Coppe nel 1987 - gioc\u00f2 nel St.Etienne, nel , nell' e termin\u00f2 la carriera nell'Al-Ittihad nel 1999.\nNazionale.\nCon la Nazionale olandese ha fatto il suo debutto il 4 gennaio 1989 in un'amichevole contro (0-2). Ha poi partecipato al e al .\nAllenatore.\nIl 1 luglio 2001 diventa vice allenatore dell\u2019Haarlem.\nDal 1\u00ba luglio 2004 \u00e8 vice allenatore insieme a John van't Schip di Marco van Basten all guida dei Paesi Bassi. Dal 1\u00ba luglio 2008 \u00e8 assistente di Marco van Basten, insieme a John van't Schip all'Ajax.\nIl 21 agosto 2009 lascia il ruolo di vice dei lancieri, per passare all'Haarlem sempre nella stessa veste. Il 25 gennaio 2010 lascia la squadra.\nDal 31 luglio 2019 al 27 novembre 2021 \u00e8 il vice di John van 't Schip, CT della nazionale greca."}
{"id": "1680568", "revid": "767487", "url": "https://it.wikipedia.org/wiki?curid=1680568", "title": "Spirogyra", "text": "Le spirogire (\"Spirogyra\" ) sono un genere di alghe filamentose non ramificate appartenenti alla classe delle Charophyceae, divisione Charophyta.\nSono autotrofe ed eucariote. Le cellule sono unite in modo da formare un lungo filamento. Deriva il nome dalla disposizione a formare una spirale dei cloroplasti all'interno delle cellule.\nCome tutte le alghe verdi, accumula nei cloroplasti l'amido, composto di riserva tipico degli organismi vegetali pi\u00f9 complessi.\nAlcune specie.\nComprende 182 specie riconosciute tra cui :"}
{"id": "1680569", "revid": "767487", "url": "https://it.wikipedia.org/wiki?curid=1680569", "title": "El Topo", "text": "El Topo \u00e8 un film del 1970 scritto, diretto ed interpretato da Alejandro Jodorowsky, che ne ha anche curato la scenografia, i costumi e la colonna sonora.\nIn spagnolo \"el topo\" significa \"la talpa\".\nTrama.\nParte 1.\nIl film \u00e8 diviso in due parti. La prima si svolge in un deserto senza nome, con il protagonista accompagnato dal figlio nudo. El Topo esorta il figlio, che ormai ha sette anni, a seppellire nella sabbia il suo primo giocattolo, insieme ad una foto di sua madre. Il tutto viene accompagnato, da El Topo, sulle dolci note di un flauto.\nDurante il loro viaggio, i due trovano una citt\u00e0 senza vita, dove tutti gli abitanti (compresi gli animali domestici) sono stati uccisi brutalmente. El Topo, proprio qui, incontra un uomo morente che lo prega di ucciderlo, e il pistolero passa una pistola al figlio, che spara. Dopo averlo finito, l'uomo incontra tre uomini coinvolti nella strage della cittadina e uccide due di loro, ferendo tremendamente il terzo. Quest'ultimo rivela, prima di morire, che il quartier generale dei banditi si trova all'interno di un monastero francescano di un'altra citt\u00e0, presa in ostaggio. La scena si sposta poi nel posto indicato, dove si scopre che i fuorilegge sono sotto il comando di un colonnello, che sta torturando dei frati. El Topo salva la citt\u00e0 dal colonnello e dai suoi scagnozzi, grazie ad una violenta sparatoria. Il colonnello pian piano inizia a cambiare i vestiti, che divengono quelli di un Papa. Alla fine per\u00f2, El Topo depone il colonnello-papalino e lo castra: per l'umiliazione, il papa fittizio si spara in bocca. Libera poi una donna senza nome che il colonnello e i suoi avevano ridotto ad una schiava sessuale. Lascia poi suo figlio con i monaci del monastero di quella citt\u00e0. Poi parte a cavallo con quella donna. El Topo le d\u00e0 anche un nuovo nome, Mara. Questa convince El Topo a cercare e sconfiggere i quattro maestri pistoleri e diventare cos\u00ec il pi\u00f9 grande pistolero del paese. Spinto da Mara, El Topo si batte con ciascuno di loro e, a ogni duello, El Topo imbroglia o \u00e8 aiutato dalla buona sorte.\nIl primo duello si svolge tra El Topo e un guru indiano cieco, dall'aspetto delicato e la voce di donna, vestito solo con un perizoma e guidato da un uomo senza gambe che cavalca un uomo senza braccia. L'uomo afferma di essere invulnerabile alle pallottole perch\u00e9 non oppone loro alcuna resistenza, e gli d\u00e0 anche una dimostrazione della sua abilit\u00e0. El Topo uccide il maestro con un trabocchetto: prepara una botola per intrappolare il maestro, facendogli perdere la concentrazione, mentre Mara uccide i due mezzi-uomini. Una donna senza nome con una voce maschile, che in precedenza voleva sfidare i maestri, trova la coppia e si offre di condurli dal prossimo pistolero. La donna misteriosa d\u00e0 a Mara uno specchio di cui Mara si innamora. Il pistolero \u00e8 frustrato per la vanit\u00e0 della donna e spara allo specchio. Mara cerca disperatamente di riparare lo specchio, poi, prima di andarsene, d\u00e0 i frammenti di specchio a El Topo, che lui si mette in tasca.\nIl secondo pistolero \u00e8 una specie di zingaro girovago, accompagnato da sua madre e da un leone. Dopo aver battuto El Topo in un duello, l'uomo mostra a El Topo come \u00e8 riuscito a diventare cos\u00ec forte. Gli racconta di aver rafforzato le sue dita lavorando con il rame e poi creando oggetti delicati come piramidi di stuzzicadenti per raggiungerne il controllo totale. Racconta anche che lui \u00e8 vivo e forte perch\u00e9 ha sua madre che lo ama e si prende cura di lui, mentre El Topo, invece, \u00e8 solo nel suo mondo e vive solo per distruggere gli altri. Poi l'uomo decide di dare al pistolero in nero un'altra possibilit\u00e0. Mentre si allontana, El Topo mette per terra i frammenti dello specchio di Mara. La madre dell'uomo sta per dare a El Topo il suo revolver, ma si ferisce ai piedi nudi calpestando i frammenti di specchio. Preoccupato per sua madre, il bruto dimentica il duello con El Topo. L'uomo in nero allora spara alla nuca dello zingaro pistolero uccidendolo, poi si allontana mentre la madre piange disperata il figlio morto.\nIl terzo maestro pistolero vive in una fattoria dove alleva conigli. L'allevatore di conigli non \u00e8 molto preoccupato per l'uomo in nero e per la sua missione e dice che appena El Topo \u00e8 arrivato alla fattoria, i suoi poveri conigli hanno cominciato a morire. Insieme trascorrono un momento di pace suonando l'uno per l'altro, perch\u00e9 la musica pu\u00f2 dire del carattere di una persona molte pi\u00f9 cose di quanto possano dire le parole del maestro. Poi confrontano il loro modo di uccidere sparando a due corvi. El Topo mira alla testa del primo corvo, mentre il maestro spara al cuore del secondo. Poi comincia il duello e il maestro colpisce El Topo al petto facendolo cadere. Per\u00f2 El Topo si rialza ridendo, non impressionato dalla pallottola, e spara all'allevatore di conigli ormai indifeso, poich\u00e9 la sua pistola pu\u00f2 sparare un solo colpo alla volta: anche l'eccessiva ricerca della perfezione pu\u00f2 essere una debolezza. El Topo tira fuori dalla giacca una piastra di rame - un regalo del precedente maestro pistolero. Anche se ha vinto il duello, El Topo comincia a interrogarsi sulla propria moralit\u00e0. In un atto di rispetto per il maestro, costruisce per lui una tomba fatta con i suoi conigli morti.\nDopo aver viaggiato ancora nel deserto, El Topo arriva all'ultimo, spartano, maestro pistolero. L'uomo, vecchissimo, indossa solo una fascia di stoffa intorno ai fianchi e i suoi capelli grigi, spettrali, gli scendono fino alla vita. Vicino a lui c'\u00e8 un retino da farfalle. El Topo vorrebbe battersi a duello con lui, ma l'uomo dice di non avere una pistola, perch\u00e9 tanti anni prima l'ha barattata con il retino. I due allora fanno a pugni, ma El Topo non riesce a mettere a segno neanche un colpo. Frustrato, El Topo cerca di sparare all'uomo, ma questi devia le pallottole con il suo retino, dimostrando la sua capacit\u00e0 di poterlo ferire con i suoi stessi colpi. El Topo si rende conto di essere stato sconfitto, perch\u00e9 non \u00e8 riuscito a uccidere l'ultimo maestro e, deluso, si ritira. Il maestro gli chiede se la sua propria vita valga veramente la pena di essere presa. Quindi prende la pistola de El Topo e si spara, dimostrandogli che la vita non ha nessuna importanza. Prima di morire, esclama: \"Tu hai perso!\".\nEl Topo, oppresso dal senso di colpa per aver imbrogliato e frustrato dalla sconfitta, torna nei posti dove ha ucciso i maestri. La tomba del maestro allevatore di conigli si incendia per autocombustione, il maestro zingaro e sua madre sono stati sepolti in una grande tomba di stuzzicadenti e la tomba del maestro cieco \u00e8 coperta di favi di miele, mentre la tomba dei suoi due servitori \u00e8 diventata un arbusto. Al culmine della disperazione e della follia, El Topo si rinchiude dentro una torre di pietra (l'abitazione del primo maestro) agitandosi e sbattendo conto i muri fino a quanto non riesce a demolirla. A quel punto El Topo distrugge la sua pistola e si allontana lungo un vecchio ponte pericolante e sospeso nel vuoto deciso a buttarsi di sotto: se lui oramai \u00e8 una persona vuota e vale meno che niente, che senso ha vivere?\nPoi la donna senza nome affronta El Topo e gli spara molte volte, provocandogli una serie di ferite sulle mani e sui piedi, molto simili alle ferite del Cristo. Allora Mara, frustrata per il suo fallimento, e forse innamorata della donna sconosciuta, inganna El Topo e gli spara dritto al costato. Le due donne abbandonano El Topo al suo destino, proprio come El Topo aveva fatto con suo figlio. Si capisce che le due donne un giorno si distruggeranno a vicenda. La prima met\u00e0 del film finisce con il pistolero apparentemente morto portato via da una banda di strani esseri deformi.\nParte 2.\nNella seconda met\u00e0 del film, El Topo viene salvato da una banda di emarginati deformi che lo conducono nella loro comunit\u00e0 sotterranea. In quella caverna l'uomo, in stato di coma e venerato come una divinit\u00e0 dagli storpi, medita per anni sulle quattro lezioni che ha ricevuto. Quando si sveglia, \"rinasce\" con l'aiuto degli emarginati, si taglia la barba, si rade i capelli a zero e indossa vestiti leggeri e semplici (simili all'abbigliamento buddista). Decide di aiutare gli emarginati e, insieme a una ragazza nana che lo aveva accudito ed amato mentre era in coma, cerca di liberarli dalla loro prigione sotterranea per condurli ad una citt\u00e0 vicina.\nMa si scopre che gli abitanti della citt\u00e0 appartengono a una setta corrotta che uccide per divertimento, tratta gli schiavi come animali e si abbandona a piaceri sessuali sfrenati dietro una facciata di feroce puritanesimo. El Topo e la nana cominciano a dubitare che sia stata una buona idea scappare dalla montagna; ma, avendo promesso di aiutare i deformi, decidono di lavorare in citt\u00e0 - fanno lavori strani, tenendo spettacolini in strada non disdegnando incarichi di addetti alle pulizie - per comprare della dinamite.\nContemporaneamente, arriva in citt\u00e0 un uomo strano che, in poco tempo, diventa il nuovo prete della chiesa cristiana locale, ormai abbandonata (sostituita da una sorta di strano culto filo-massonico dai cittadini). Il vecchio prete locale porta con s\u00e9 una pistola e usa perfino delle munizioni vere durante il sermone in una finta roulette russa della citt\u00e0 (il \"prete\" aveva detto al monaco misterioso che il proiettile era a salve).\nMentre guadagna dei soldi facendo lavori umili, El Topo e la nana sono costretti, minacciati con una pistola, ad avere rapporti sessuali al cospetto di una folla di depravati ubriachi. \u00c8 qui che la nana rivela di essere innamorata de El Topo. La nana si vergogna di quello che \u00e8, ma El Topo la convince che i suoi sentimenti sono corrisposti. Per dimostrarglielo, decide di sposarla e si dirige alla chiesa della citt\u00e0. Qui si scopre che il nuovo prete della citt\u00e0 \u00e8 il figlio di El Topo. In un impeto d'ira, il figlio minaccia di uccidere El Topo; ma la nana lo ferma, perch\u00e9 ha bisogno di lui per salvare il suo popolo.\nIl figlio de El Topo, vestito di nero come faceva suo padre in passato, decide di risparmiare la vita a El Topo fino a quando questi avr\u00e0 scavato l'uscita per il popolo sotterraneo. Ma intanto segue El Topo passo passo, per prevenirne ogni possibile fuga. Per un po' di tempo la vita de El Topo \u00e8 fatta di duro lavoro e felice convivenza, come in una famiglia vera. Passa il tempo e la nana \u00e8 incinta.\nCon l'aiuto della nana e anche di suo figlio, El Topo scava un'uscita dalla caverna. Appena appare l'uscita, il popolo sotterraneo comincia a correre fuori dalla montagna. Il figlio de El Topo non \u00e8 riuscito a uccidere suo padre e decide di lasciarlo andare. Quando il popolo sotterraneo si avvicina alla citt\u00e0, i membri della setta li stanno aspettando con le pistole e i fucili. El Topo assiste impotente al massacro della sua comunit\u00e0 da parte della setta. In un impeto di rabbia, come se fosse posseduto da Dio, El Topo, incurante del dolore provocato dalle ferite, prende un fucile e comincia a uccidere i membri della setta, uomini e donne, vecchi e giovani. Alcuni (forse gli schiavi e gli animali) sono costretti ad abbandonare in massa la citt\u00e0, finalmente liberi. Dopo aver ucciso tutti nella citt\u00e0, El Topo prende una lampada ad olio, se ne versa addosso il combustibile e si d\u00e0 fuoco, .\nIl figlio e la nana sopravvivono alla prova e costruiscono una tomba per i resti de El Topo. La tomba diventa un alveare pieno di miele, come la tomba del primo maestro pistolero. La nana d\u00e0 alla luce il figlio proprio quando El Topo muore, . Il figlio di El Topo, che adesso indossa gli abiti di suo padre, va via a cavallo con la nana e il bambino, proprio come El Topo e suo figlio all'inizio del film.\nProduzione.\nDa un commento di Jodorowsky sul DVD, il film \u00e8 stato girato nei set rimasti dalla produzione di un altro western, \"The Day of the Evil Gun\", e non \"Il mucchio selvaggio\", come spesso si sostiene.\nAccoglienza.\nJohn Lennon disse che \"El Topo\" era il suo film preferito. John Barham ha curato un'edizione di Apple Records su richiesta di John Lennon. Altri fans dichiarati del film sono Peter Gabriel (che collabor\u00f2 con Jodorowsky per la sceneggiatura di un film basato su \"The Lamb Lies Down on Broadway\", ispirato a sua volta da \"El Topo\"), David Lynch, Marilyn Manson, la band inglese dei Kasabian (che ha menzionato proprio \"El Topo\" nel brano \"Julie &amp; The Mothman\") e alcuni artisti italiani come Franco Battiato e i Timoria che al film dedicarono l'album El Topo Grand Hotel (cui partecip\u00f2 proprio Jodorowsky)..\nG\u014dichi Suda ha citato \"El Topo\" come fonte d'ispirazione principale per il suo gioco \"No More Heroes\". Tra le somiglianze tra il film e il gioco, c'\u00e8 una donna che chiede al protagonista di sconfiggere i maestri pistoleri/assassini per diventare il pi\u00f9 bravo e il protagonista che fa lavori strani per guadagnare soldi.\nL'artista Steve Ellis cita film come \"Lo straniero senza nome\", \"Django\" e \"El Topo\" come fonte d'ispirazione del fumetto western di lupi mannari \"High Moon\".\nSequel.\nA partire dagli anni '90, Jodorowsky ha cercato di realizzare un sequel de \"El Topo\". Nel 1996 fu pubblicato un manifesto, ma in realt\u00e0 non era stato girato nessun film. Il titolo originale, \"I figli di El Topo\" (\"Los Hijos del Topo\"), \u00e8 stato cambiato (tra il 1996 e il 2002) in \"Abelcain\", per una disputa sulla propriet\u00e0 con Allen Klein. Inoltre, il nome del personaggio El Topo \u00e8 stato cambiato in 'El Toro'. Jodorowsky ha dichiarato a questo proposito: \u00abNon sto lavorando a una produzione franco-canadese che si chiama Abelcain, che \u00e8 una nuova versione dello stesso progetto. Il personaggio El Topo \u00e8 diventato El Toro. Un semplice trattino aggiunto alla lettera P ha trasformato un ratto sotterraneo in un toro furioso. Per un vero artista, le difficolt\u00e0 diventano opportunit\u00e0. E le nuvole diventano un presente concreto\u00bb.\nUn articolo del 2002 su \"The Guardian\" diceva che Marilyn Manson era disposto a recitare nel film, ma Jodorowsky stava avendo grosse difficolt\u00e0 a trovare i fondi per il progetto. Da allora non ci sono state informazioni sul progetto e, almeno per ora, sembra che tale progetto sia stato congelato a tempo indeterminato per mancanza di fondi. Il 13 marzo 2014 viene annunciato che \"I figli di El Topo\" vedr\u00e0 la luce sotto forma di Graphic Novel. L'opera uscir\u00e0 successivamente in Francia a partire da giugno 2016."}
{"id": "1680570", "revid": "1762097", "url": "https://it.wikipedia.org/wiki?curid=1680570", "title": "Acido selenico", "text": "L'acido selenico \u00e8 l'ossoacido del selenio esavalente. \nPu\u00f2 essere preparato per azione di ossidanti forti su selenio, diossido di selenio e acido selenioso:\nIn soluzione si comporta da acido forte, \u00e8 disidratante e carbonizza molte sostanze organiche.\nInoltre ha spiccate propriet\u00e0 ossidanti (E\u00b0 = 1,15 V) tali da attaccare i metalli nobili e svolgere cloro dall'acido cloridrico:\nQueste reazioni sono lente."}
{"id": "1680574", "revid": "716642", "url": "https://it.wikipedia.org/wiki?curid=1680574", "title": "Graeme Murty", "text": ""}
{"id": "1680580", "revid": "767487", "url": "https://it.wikipedia.org/wiki?curid=1680580", "title": "Kalifa Ciss\u00e9", "text": ""}
{"id": "1680582", "revid": "216739", "url": "https://it.wikipedia.org/wiki?curid=1680582", "title": "Martirio di Sant'Orsola (Caravaggio)", "text": ""}
{"id": "1680583", "revid": "122590830", "url": "https://it.wikipedia.org/wiki?curid=1680583", "title": "Baltasar Korm\u00e1kur", "text": "Attivo in ambito cinematografico, televisivo e teatrale, \u00e8 considerato uno dei cineasti pi\u00f9 acclamati della nuova generazione, nonch\u00e9 vincitore di numerosi premi a livello internazionale. \nI suoi film si sono spesso rivelati sorprendenti successi al botteghino, pur trattando frequentemente tematiche anche molto difficili.\nBiografia.\nSi \u00e8 laureato alla Iceland's National Academy of Fine Arts di Reykjav\u00edk, nel 1990. Esordisce nel teatro, prendendo parte anche a produzioni assai impegnative, per poi cimentarsi, senza mai tuttavia trascurare il lavoro teatrale, nelle produzioni cinematografiche. Nel 2000 esce il suo primo film da regista, \"101 Reykjav\u00edk\", che \u00e8 divenuto e continua ad essere tuttora un fenomeno internazionale, consentendogli di aggiudicarsi tra gli altri un Edda Award per la miglior sceneggiatura e un Premio Discovery al Toronto Film Festival. Nel 2002 dirige il film \"Il mare\" (titolo originale \"Hafi\u00f0\"), anch'esso un grande successo, seguito poi da \"A Little Trip to Heaven\", del 2005, con Forest Whitaker, Julia Stiles e Jeremy Renner, \"M\u00fdrin\", del 2006, e \"Br\u00fa\u00f0guminn\", del 2008.\nNel 2010 \u00e8 regista di \"Una tragica scelta\" (\"Inhale\"), mentre nel 2012 esce \"Contraband\", con Mark Wahlberg, Kate Beckinsale, Ben Foster e Giovanni Ribisi, remake del film \"Reykjav\u00edk-Rotterdam\" del 2008 diretto da \u00d3skar J\u00f3nasson. Lo stesso anno ritorna a una produzione scandinava con il film \"The Deep\", mentre nel 2013 esce \"Cani sciolti\" interpretato da Denzel Washington, Mark Wahlberg e James Marsden. Nel 2015 esce nelle sale un altro film diretto da lui, \"Everest\", che racconta della tragica spedizione del 1996 sulla vetta del monte Everest. Il film \u00e8 tratto dal libro \"Aria sottile\" di Jon Krakauer."}
{"id": "1680587", "revid": "125633892", "url": "https://it.wikipedia.org/wiki?curid=1680587", "title": "Feel (Robbie Williams)", "text": "Feel \u00e8 un brano musicale interpretato dal cantante britannico Robbie Williams, pubblicato come primo singolo estratto dal suo quinto album \"Escapology\" del 2002. La canzone \u00e8 stata scelta per pubblicizzare la Smart Forfour e la nuova Fortwo nel 2004.\nIl video.\nIl video, diretto da Vaughan Arnell, mostra Williams nei panni di un cowboy e vede la partecipazione dell'attrice Daryl Hannah. Esistono due versioni del video: una \u00e8 girata in bianco e nero con Williams protagonista, l'altra a colori.\nTracce.\nUK CD\nUK DVD"}
{"id": "1680589", "revid": "287204", "url": "https://it.wikipedia.org/wiki?curid=1680589", "title": "Liptauer", "text": "Il Liptauer \u00e8 un formaggio spalmabile piccante fatto con formaggio di latte di pecora, formaggio di capra, quark o ricotta. Si tratta di un prodotto della cucina regionale della Slovacchia (dove \u00e8 noto come \"\u0160mirk\u00e1s\", forma per la parola tedesca \"Schmierk\u00e4se\", che fa riferimento al per formaggio da spalmare), dell'Ungheria (come \"Lipt\u00f3i t\u00far\u00f3\" o \"K\u00f6r\u00f6z\u00f6tt\"), dell'Austria, della Serbia (come \"Urnebes salata\", cio\u00e8 salsa Urnebes), della Croazia e dell'Italia (soprattutto nella provincia di Trieste).\nIl nome deriva dal tedesco \"Liptau\", che fa riferimento alla regione ungherese del Lipt\u00f3 nel nord della Slovacchia, ex contea nell'Impero austro-ungarico.\nIl Liptauer pu\u00f2 essere realizzato con qualsiasi tipo di formaggi molli. Ricotta, formaggio quark, caprino a pasta molle o il pecorino sono tutti adatti a questo scopo, ma circa un terzo dei Liptauer \"tradizionali\" si compone di bryndza, un formaggio di latte di pecora. Il formaggio \u00e8 mescolato con panna acida locale, burro, margarina o birra e cipolle tritate finemente, cui si aggiungono spezie come paprika, prezzemolo fresco o semi interi di cumino. In altre ricette sono presenti la senape, la salsa Worcestershire, i capperi o la pasta di acciughe. Si impiega nei panini, sul pane tostato, cracker, bagels o come ripieno in piatti freddi come i pomodori ripieni, peperoni o uova sode.\nIl Liptauer gi\u00e0 pronto \u00e8 generalmente disponibile in piccoli pacchetti di stagnola e ha un sapore tagliente e piccante.\nIn Austria il Liptauer \u00e8 uno spuntino tipico servito nel Heuriger, una sorta di taverna locale dove si mangia e si beve.\nIn Slovacchia e in Ungheria molte famiglie hanno la loro ricetta per la propria interpretazione. In Serbia il piatto \u00e8 disponibile nella maggior parte dei ristoranti che servono cucina locale ed \u00e8 fatto speziato con paprika, peperoni rossi arrostiti e tuorli d'uovo."}
{"id": "1680593", "revid": "599013", "url": "https://it.wikipedia.org/wiki?curid=1680593", "title": "Ibrahima Sonko", "text": "Biografia.\n\u00c8 il cugino del calciatore Bacary Sagna."}
{"id": "1680595", "revid": "1149299", "url": "https://it.wikipedia.org/wiki?curid=1680595", "title": "Propulsione elettrica a emissione di campo", "text": "La propulsione elettrica a emissione di campo (\"Field Emission Electric Propulsion\", FEEP) \u00e8 un concetto avanzato di propulsione elettrostatica, una forma di propulsore ionico che usa metallo liquido (solitamente cesio o indio) come propellente. Un dispositivo FEEP consiste di un elettrodo emettitore e uno acceleratore. Una differenza di potenziale dell'ordine di 10 kV viene applicata tra i due in modo da generare un forte campo elettrico sulla punta della superficie del metallo. Il campo estrae gli ioni che poi vengono accelerati ad alta velocit\u00e0, solitamente pi\u00f9 di 100 km/s. \u00c8 richiesta una sorgente di elettroni separata per mantenere il veicolo elettricamente neutro.\nA causa della sua spinta molto piccola (nell'ordine dai micronewton ai millinewton), i FEEP sono usati principalmente per il controllo dell'assetto al microradiante nei veicoli spaziali."}
{"id": "1680596", "revid": "1543377", "url": "https://it.wikipedia.org/wiki?curid=1680596", "title": "Isola del Principe Patrizio", "text": "L\u2019isola del Principe Patrizio (in inglese \"Prince Patrick Island\") appartiene all'arcipelago artico canadese, ed \u00e8 la pi\u00f9 occidentale delle isole Regina Elisabetta nel territorio canadese dei Territori del Nord-Ovest. L'isola ha una superficie di 15.848\u00a0km\u00b2, il che la rende la 55\u00aa isola pi\u00f9 grande del mondo e la 14\u00aa del Canada. \u00c8 coperta dai ghiacci per tutto l'anno, il che la rende una delle regioni pi\u00f9 inaccessibili del Canada.\nSituata all'ingresso dello stretto di McClure, l'isola \u00e8 disabitata e non sono segnalate comunit\u00e0 note, n\u00e9 presenti, n\u00e9 passate. Una stazione meteorologica (HAWS) chiamata Mould Bay fu inaugurata nel 1948 in collaborazione tra Canada e Stati Uniti e vi lavorarono mediamente tra le 10 e le 40 persone. La stazione venne chiusa nel 1997 a causa dei tagli al bilancio e sostituita con una stazione meteorologica automatica in una nuova posizione.\nL'isola fu esplorata per la prima volta nel 1853 e pi\u00f9 tardi le fu assegnato il nome in onore del principe William Arthur Patrick, duca di Connaught, che era governatore generale (1911-1916).\nIl punto pi\u00f9 elevato \u00e8 a soli 277\u00a0m sul livello del mare, e la zona \u00e8 sismicamente attiva.\nSull'isola \u00e8 ambientato il romanzo Il cimitero dei capodogli (1961) di Ian Cameron che narra di una colonia di vichinghi che, perdutisi in questa terra, riescono a soparavvivere in una valle sperduta grazie ai vulcani che la rendono pi\u00f9 abitabile."}
{"id": "1680597", "revid": "436907", "url": "https://it.wikipedia.org/wiki?curid=1680597", "title": "Song to Say Goodbye", "text": "Song to Say Goodbye \u00e8 un singolo del gruppo musicale britannico Placebo, pubblicato il 6 marzo 2006 come secondo estratto dal quinto album in studio \"Meds\".\nIl brano \u00e8 stato pubblicato in contemporanea con \"Because I Want You\", quest'ultimo scelto dal gruppo come singolo apripista esclusivamente per il mercato britannico.\nVideo musicale.\nIl videoclip, diretto da Philippe Andr\u00e9, ritrae la storia di un padre depresso e del giovanissimo figlio (interpretato da Field Cate). In un ambiente fatto di silenzi, di sguardi vuoti, e di incomunicabilit\u00e0, il bambino, in una inversione dei ruoli, si carica del genitore, ridotto in uno stato catatonico, e incapace di agire, di muoversi razionalmente nel mondo."}
{"id": "1680598", "revid": "142504", "url": "https://it.wikipedia.org/wiki?curid=1680598", "title": "Gino Don\u00e8", "text": ""}
{"id": "1680616", "revid": "2184720", "url": "https://it.wikipedia.org/wiki?curid=1680616", "title": "Come Undone (Robbie Williams)", "text": "Come Undone \u00e8 una canzone di Robbie Williams, pubblicata come secondo singolo del quinto album \"Escapology\" nella primavera 2003. Il brano \u00e8 stato scritto da Robbie Williams, Ashley Hamilton (figlio di George Hamilton), Boots Ottestad e D. Pierre. \u00c8 stata leggermente remixata nella parte vocale per la sua edizione in CD singolo.\nVideo musicale.\nIl video musicale \u00e8 stato bandito in diversi paesi a causa del suo contenuto sessualmente esplicito. Diretto da Jonas \u00c5kerlund, il video vede il cantante camminare in pieno mattino, dopo un lungo party che rivive attraverso dei flashback. Nei flashback viene mostrato anche Williams impegnato a copulare con due donne (che nella realt\u00e0 sono due pornostar), alternando le scene del rapporto con immagini di serpenti, topi ed insetti. Nel finale viene mostrato che le due donne in realt\u00e0 sono due drag queen, in riferimento alle continue allusioni fatte dai media sulla sessualit\u00e0 del cantante."}
{"id": "1680620", "revid": "599013", "url": "https://it.wikipedia.org/wiki?curid=1680620", "title": "Brynjar Gunnarsson", "text": ""}
{"id": "1680621", "revid": "14993083", "url": "https://it.wikipedia.org/wiki?curid=1680621", "title": "Mortazza", "text": ""}
{"id": "1680624", "revid": "767487", "url": "https://it.wikipedia.org/wiki?curid=1680624", "title": "Ranunculus acris", "text": "Ranunculus acris , comunemente noto come ranuncolo comune, \u00e8 una pianta appartenente alla famiglia delle Ranunculaceae, diffusa in Europa e Russia asiatica, comune nelle vicinanze delle siepi e nei prati.\nEtimologia.\nIl nome generico (\"Ranunculus\"), passando per il latino, deriva dal greco \"Batrachion\", e significa \u201crana\u201d (\u00e8 Plinio scrittore e naturalista latino, che c'informa di questa etimologia) in quanto molte specie di questo genere prediligono le zone umide, ombrose e paludose, habitat naturale degli anfibi.\nL'epiteto specifico (\"acris\") deriva dal latino e significa \u201cacre\u201d o \"acerbo\", ma anche \u201ctagliente\" o \"pungente\" probabilmente qui si fa riferimento alle caratteristiche di questa pianta un po' caustica e corrosiva. Secondo Pignatti da un punto di vista grammaticale si dovrebbe usare il vocabolo \"acer\" (\"acris\" viene usato per nomi al femminile).\nIl binomio scientifico attualmente accettato (\"Ranunculus acris\") \u00e8 stato proposto da Carl von Linn\u00e9 (Rashult, 23 maggio 1707 \u2013Uppsala, 10 gennaio 1778), biologo e scrittore svedese, considerato il padre della moderna classificazione scientifica degli organismi viventi, nella pubblicazione Species Plantarum del 1753.\nDescrizione.\n\u00c8 una pianta perenne e erbacea terrestre caratterizzata da alcune particolarit\u00e0 anatomiche e morfologiche come la possibilit\u00e0 di far germoliare le gemme ascellari. L'altezza media oscilla tra 30 e 80\u00a0cm. Sono inoltre definite emicriptofite scapose (H scap), ossia piante con gemme svernanti al livello del suolo e protette dalla lettiera o dalla neve. Tutta la pianta \u00e8 fondamentalmente glabra e priva di cellule oleifere.\nRadici.\nLe radici sono secondarie da rizoma (mai tuberose) a forma fascicolata.\nInfiorescenza.\nL'infiorescenza \u00e8 composta da fiori terminali e solitari (uno per ogni peduncolo); sono peduncolati all'ascella delle foglie superiori. \nFiore.\nI fiori sono ermafroditi, emiciclici, attinomorfi. I fiori sono di tipo molto arcaico anche se il perianzio(o anche pi\u00f9 esattamente il perigonio) di questo fiore \u00e8 derivato dal perianzio di tipo diploclamidato (tipico dei fiori pi\u00f9 evoluti), formato cio\u00e8 da due verticilli ben distinti e specifici: sepali e petali. Il ricettacolo (supporto per il perianzio) \u00e8 glabro. I peduncoli sono cilindrici e non sono solcati. Diametro dei fiori 15 \u2013 25\u00a0mm.\nFrutti.\nI frutti (un poliachenio) sono degli acheni lisci e glabri a forma ovata o subsferica; sono molto numerosi, appiattiti, compressi e con un rostro o becco apicale lungo circa \u00bc dell'achenio (= achenio a becco breve); il rostro \u00e8 fondamentalmente dritto o lievemente ricurvo, ma non uncinato. Ogni achenio contiene un solo seme. Insieme formano una testa sferica posta all'apice del peduncolo fiorale. Dimensione della testa sferica: 5 \u2013 7\u00a0mm. Dimensione dei singoli acheni: larghezza 1,8 \u2013 2,4\u00a0mm; lunghezza 2\u00a0\u2013 3\u00a0mm. Lunghezza del becco: 0,2\u00a0\u2013 1\u00a0mm.\nRiproduzione.\nLa riproduzione di questa pianta avviene per via sessuata grazie all'impollinazione degli insetti pronubi (le api, se pur non frequentemente, ne raccolgono polline e nettare) in quanto \u00e8 una pianta ad impollinazione entomogama).\nDistribuzione e habitat.\nFitosociologia.\nDal punto di vista fitosociologico la specie \"Ranunculus acris\" appartiene alla seguente comunit\u00e0 vegetale:\nSistematica.\nIl genere \"Ranunculus\" \u00e8 un gruppo molto numeroso di piante comprendente oltre 400 specie originarie delle zone temperate e fredde del globo, delle quali quasi un centinaio appartengono alla flora spontanea italiana. La famiglia delle Ranunculaceae invece comprende oltre 2500 specie distribuite su 58 generi. \nLe specie spontanee della nostra flora sono suddivise in tre sezioni (suddivisione a carattere pratico in uso presso gli orticoltori organizzata in base al colore della corolla): \"Xanthoranunculus\" \u2013 \"Batrachium\" \u2013 \"Leucoranunculus\". La specie \"Ranunculus acris\" appartiene alla prima sezione (\"Xanthoranunculus\") caratterizzata dall'avere la corolla gialla.\nUn'altra suddivisione, che prende in considerazione caratteristiche morfologiche ed anatomiche pi\u00f9 consistenti, \u00e8 quella che divide il genere in due sottogeneri (o subgeneri), assegnando il \"Ranunculus acris\" al subgenere \"Ranunculus\", caratterizzato da piante con fusti eretti (e quindi forniti di tessuti di sostegno), peduncoli dell'infiorescenza eretti alla fruttificazione, lamina fogliare ben sviluppata e petali gialli (o bianchi).\nVariabilit\u00e0.\nIl \"Ranunculus acris\" \u00e8 una specie variabile nella forma e nelle divisioni delle foglie, ma anche nelle dimensioni e nella forma del becco dell'achenio e nel tipo di pubescenza del fusto.\nAlcuni autori considerano la specie affine \"Ranunculus friesianus\" Jordan una sottospecie di \"Ranunculus acris\" col nome di \"Ranunculus acris\" subsp. \"friesianus\".\nNell'elenco che segue sono indicate alcune sottospecie, variet\u00e0 e forme (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nIbridi.\nCon la specie \"R. bulbosus\" subsp. \"bulbosus\" la pianta \"R. acris\" subsp. \"acris\" forma il seguente ibrido interspecifico:\nSinonimi.\nLa specie \"Ranunculus acris\" ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nMolte sono le specie di \u201cRanuncolo\u201d simili al \u201cRanuncolo comune\u201d. Qui citiamo il \"Ranunculus friesianus\" \u2013 Ranuncolo di Fries che si differenzia per avere un rizoma allungato e i segmenti rombici delle foglie basali quasi sovrapposti in quanto pi\u00f9 larghi delle foglie delle altre specie.\nUsi.\nGiardinaggio.\nSono piante rustiche di facile impianto per cui spesso sono coltivate nei giardini rustici o anche alpini. Esistono anche diversi cultivar creati dai giardinieri per l'industria del giardinaggio."}
{"id": "1680626", "revid": "599013", "url": "https://it.wikipedia.org/wiki?curid=1680626", "title": "Glen Little", "text": ""}
{"id": "1680628", "revid": "2184720", "url": "https://it.wikipedia.org/wiki?curid=1680628", "title": "Something Beautiful (Robbie Williams)", "text": "Something Beautiful \u00e8 una canzone di Robbie Williams, pubblicata come terzo singolo del quinto album \"Escapology\" nell'estate del 2003.\nIl video.\nIl video di \"Something Beautiful\" \u00e8 stato girato da James Tonkin e trasmesso a partire dal 30 giugno 2003. Soggetto del video \u00e8 un concorso nel quale persone da tutta l'Europa gareggiano per vincere l'opportunit\u00e0 di avere il ruolo di Robbie Williams alla fine dello stesso video. I tre finalisti, due maschi e una femmina, vivono per pochi giorni come delle star intanto che si esercitano per la serata finale, venendo anche vestiti e pettinati come Williams e alla fine vince il maschio con il viso e il taglio di capelli pi\u00f9 simili a quelli di Williams, il quale incontrer\u00e0 casualmente l'omonima star alla fermata dell'autobus.\nTracce.\nUK CD\nUK DVD"}
{"id": "1680629", "revid": "729019", "url": "https://it.wikipedia.org/wiki?curid=1680629", "title": "Assedio di Ma'arrat al-Nu'man", "text": "L'assedio di Marra ebbe luogo nella citt\u00e0 di Ma\u2018arrat al-Nu'm\u0101n, allora conosciuta come Marra, attualmente in Siria, nel 1098 durante la Prima Crociata. Si tratta di un episodio minore del conflitto, noto pi\u00f9 che altro per le accuse di cannibalismo rivolte contro i crociati.\nPremessa.\nDopo che i crociati, guidati da Raimondo IV di Tolosa e da Boemondo di Taranto ebbero conquistata Antiochia, iniziarono a invadere le terre circostanti.\nNel luglio del 1098, Raimondo Pilet, un cavaliere dell'esercito di Raimondo di Tolosa, condusse una spedizione\nnelle terre circostanti Antiochia che termin\u00f2 a Ma'arrat al-Nu'man, dove si erano concentrate numerose forze turche provenienti da varie citt\u00e0 circostanti tra cui Aleppo. Raimondo Pilet e i suoi cavalieri scacciarono la guarnigione turca e occuparono la citt\u00e0, ma la scarsit\u00e0 di riserve d'acqua li convinse ad abbandonare la citt\u00e0 per la fortezza di Talamania.\nL'assedio.\nNel mese di novembre Raimondo di Tolosa e Boemondo di Taranto, risolta una disputa tra loro, si decisero a muovere verso sud. Quando giunsero a Marra, dove si erano rifugiati saraceni e arabi dai territori circostanti, misero sotto assedio la citt\u00e0. Era la fine del mese di novembre.\nAll'inizio di dicembre, una volta vinta la resistenza degli assediati, i crociati trucidarono una parte della popolazione della citt\u00e0, mentre ridussero in schiavit\u00f9 la parte rimanente. Non ci sono dati certi sull'episodio: il cronachista Ibn al-Athir, nato il secolo successivo, riporta che furono uccise 100.000 persone in tre giorni, a cui si sarebbero aggiunti molti prigionieri, cifra per\u00f2 completamente sproporzionata rispetto alla reale popolazione della cittadina, stimabile in meno di 10.000 residenti.\nNel frattempo scoppi\u00f2 una disputa tra Boemondo e Tancredi; il primo si proclam\u00f2 principe di Antiochia e, stabilitosi nel suo nuovo feudo, si rifiut\u00f2 di continuare la crociata, mentre il secondo, fedele all'impegno preso, continu\u00f2 la marcia verso Gerusalemme.\nLe accuse di cannibalismo.\nL'episodio \u00e8 ricordato non per la sua importanza militare e strategica, infatti si tratt\u00f2 dell'assedio di un centro di scarsa rilevanza, ma per le accuse di cannibalismo che vennero lanciate contro i crociati.\nQuasi tutte le cronache sulle crociate, eccettuate quelle di Bartolph de Nangis ed Ekkehard, citano l'episodio.\nTra gli altri, l'episodio \u00e8 riportato da Rodolfo di Caen, che partecip\u00f2 all'assedio di Ma\u2018arrat al-Nu'm\u0101n al seguito dei Normanni di Puglia, nelle sue \"Gesta Tancredi\" e da Alberto di Aquisgrana, un cronachista francese del XII secolo, che probabilmente si bas\u00f2 sul lavoro di Rodolfo nel riportare tale episodio.\nSecondo il resoconto di Rodolfo, un'improvvisa e incessante pioggia allag\u00f2 le riserve di grano e di pane dei crociati, facendole rapidamente marcire. Per questo fatto l'accampamento cristiano sarebbe stato colpito da carestia. A questo punto del racconto Rodolfo riporta con toni da Grand Guignol, sottolineando la vergogna provata nell'apprendere tale fatto, le testimonianze di crociati che affermavano di essersi cibati dei cadaveri dei pagani e di cani. La testimonianza comunque \u00e8 per sentito dire e molti storiografi e cronachisti contemporanei non la tramandarono. Lo storico francese, Joseph-Fran\u00e7ois Michaud (1767 \u2013 1839) nel suo \"Histoire des croisades\", riporta di episodi di cannibalismo; nella nota a pi\u00e8 di pagina fa riferimento al Vescovo di Dol, Baudri de Bourgueil, che nel suo \"Historia Hyerosolimitana\", descrizione della prima crociata, sul racconto dell'abate, Pierre de Maillezais, che aveva partecipato alla Crociata al seguito di Guglielmo IX d'Aquitania, che cerca di giustificare gli atti di cannibalismo per la fame che li tormentava, ed anche a Radulfo di Caen, che aveva partecipato alla crociata al seguito di Boemondo I d'Antiochia, e nel capitolo \"XCVII.- Fames horribilis in castris fidelium. del suo Gesta Tancredi in Expeditione Hierosolymitana\", esprimendo tutto il suo orrore e paragonando quei crociati ai cani, cos\u00ec descrisse l'episodio:\nGuiberto di Nogent e Roberto il Monaco ricordano che i crociati sventrarono cadaveri alla ricerca di monete d'oro od altri preziosi, che venivano ingoiati dai proprietari allo scopo di sottrarli alla razzia, ma non citano episodi di cannibalismo. \nNemmeno il cronachista musulmano Ibn Al-Athir fa riferimento a episodi di cannibalismo.\nConseguenze.\nVeri o meno che siano, gli episodi di cannibalismo hanno avuto molto risalto in Medio Oriente in chiave anti-crociate, mentre nella storiografia occidentale moderna questo episodio sembra trovare poca credibilit\u00e0. Autori arabi, quali il giornalista cristiano-libanese Amin Maalouf, riportano il fatto che la pratica fosse stata giustificata dalla carestia successiva all'assedio e alla conquista della citt\u00e0, ma, citando il comportamento di bande di Tafur che avrebbero inneggiato al \"\"mangiare la carne dei saraceni\", ipotizza che tali episodi potessero anche essere attribuiti al fanatismo di parte dei crociati. Lo stesso Maalouf a commento del fatto, fa presente come in opere, anche europee, precedenti al XIX secolo, la vicenda fosse sovente citata e le versioni fossero concordanti con le cronache \"franche\" stilate al tempo, mentre dal secolo successivo la questione venisse ignorata o appena accennata, ipotizzando che questa censura sia avvenuta nell'ottica di una rivisitazione in chiave \"civilizzatrice\"\" delle crociate. Tuttavia lo storico medievalista americano James A. Brundage defin\u00ec il lavoro di Maalouf con queste parole: \"Il resoconto di Maaoluf \u00e8 giornalistico anche nel senso peggiore del termine. La sua storia \u00e8 superficiale, aneddotica e ultra-semplificata. L'autore impiega il suo stile a scopo melodrammatico, a spese dell'accuratezza. Egli continua a raccontarci fatti che n\u00e9 lui n\u00e9 nessun altro conosce.\""}
{"id": "1680634", "revid": "2121138", "url": "https://it.wikipedia.org/wiki?curid=1680634", "title": "Golconda", "text": "Golconda (: ) \u00e8 una citt\u00e0, ormai ridotta in rovina, che si trova nell'India centro meridionale, poco lontano dall'odierna citt\u00e0 di Hyderabad, capitale dello stato indiano dell'Andhra Pradesh.\nStoria.\nLa prima fortezza fu costruita nel XII secolo sotto la dinastia dei Kakatiya e fino al 1512 la citt\u00e0 fece parte del Sultanato di Bahmani. Dopo la caduta di quest'ultimo, Golconda divenne la capitale di uno dei cinque sultanati del Deccan, estendendo la sua autorit\u00e0 su buona parte del Deccan, in particolare su vasti tratti degli attuali Stati indiani del Karnataka e del Maharashtra.\nDopo un periodo di decadenza, fu conquistata dall'Imperatore mughal Aurangzeb, che la annett\u00e9 al suo impero nel 1687 (Aurangzeb assedi\u00f2 il forte cittadino per nove mesi e riusc\u00ec a conquistarlo solo per il tradimento di un ufficiale, che apr\u00ec un ingresso secondario).\nLe rovine di tre muraglie di granito circondano tuttora il forte di Golconda per un perimetro complessivo di circa sette chilometri.\nI diamanti di Golconda.\nSin dall'antichit\u00e0 Golconda fu celebre in tutto il mondo per la ricchezza dei suoi giacimenti alluvionali di diamanti; per secoli fu infatti l'unico luogo al mondo ad avere una miniera dove si potevano estrarre queste gemme, altrimenti rinvenute in depositi alluvionali occasionali, che venivano estratti nel sud-est del regno e poi lavorati dentro la citt\u00e0. Inoltre la citt\u00e0 stessa divenne con il tempo uno dei principali mercati diamantiferi mondiali, dove venivano lavorate e commerciate gemme provenienti da altre regioni, tanto che per secoli il nome di Golconda divenne per gli Europei sinonimo di incredibile ricchezza."}
{"id": "1680635", "revid": "6923", "url": "https://it.wikipedia.org/wiki?curid=1680635", "title": "Isola di Ellef Ringnes", "text": "L\u2019isola Ellef Ringnes \u00e8 una delle isole Sverdrup situate nel territorio del Nunavut, Canada, ed appartiene all'arcipelago artico canadese. Ha una superficie di 11.295\u00a0km\u00b2, il che la rende la 69\u00aa isola pi\u00f9 grande del mondo e la 16\u00aa del Canada. La stazione meteorologica di Isachsen si trova sulla costa occidentale dell'isola. La sua massima elevazione \u00e8 di 260\u00a0m.\nL'isola fu cos\u00ec chiamata da Otto Sverdrup in onore di un birraio di Oslo, Ellef Ringnes, che fu tra gli sponsor della sua spedizione. L'isola fu poi rivendicata dalla Norvegia nel 1902 (che abbandon\u00f2 ogni pretesa nel 1930).\nL'isola \u00e8 separata dallo stretto Hassel Sound dall'isola Amund Ringnes."}
{"id": "1680637", "revid": "2121138", "url": "https://it.wikipedia.org/wiki?curid=1680637", "title": "Sultanato di Golconda", "text": ""}
{"id": "1680638", "revid": "729019", "url": "https://it.wikipedia.org/wiki?curid=1680638", "title": "Aeroporto di Tolone-Hy\u00e8res", "text": "L'aeroporto di Tolone-Hy\u00e8res \u00e8 un aeroporto francese a uso misto (militare / civile) situato nel comune di Hy\u00e8res, vicino alla citt\u00e0 di Tolone, nel dipartimento del Varo, nel sud della Francia.\nEsso \u00e8 composto da una base dell'aviazione di marina creata nel 1925 e da un aeroporto civile creato nel 1967, aperto al traffico nazionale e internazionale.\nLa base aeronavale di Hy\u00e8res-Le Palyvestre.\nLa base aeronavale di Hy\u00e8res-Le Palyvestre (denominata \"BAN de Hy\u00e8res\"), \u00e8 una base aerea della A\u00e9ronautique navale,creata il 1\u00ba febbraio 1925 per servire da base terrestre per gli aerei della portaerei B\u00e9arn di stanza a Tolone. Per la sua creazione furono bonificati i terreni, paludosi, dove oggi si trova l'aeroporto. Data la sua vicinanza col mare in origine la base fu utilizzata anche come base-appoggio per gli idrovolanti della \"Marine nationale\" a partire dal 1928.\nAllo scoppio della seconda guerra mondiale la BAN era la base operativa dell\"'Escadrille AB1\" che operava con i Vought 156F. durante le ostilit\u00e0 con l'Italia l'aeroporto fu bombardato dagli aerei della Regia Aeronautica.\nAbbandonato fino al termine della guerra, a partire dal 1945 fu sede de \"\u00c9cole d'Appontage et de Chasse Embarqu\u00e9e\" (Scuola di appontaggio e della caccia imabrcata) della Marine Nationale. \nDopo numerose ristrutturazioni e un lungo susseguirsi di diversi reparti, e dopo aver ospitato i principali reparti dell'A\u00e9ronautique navale, dal gennaio 2004 la base ospita 3 unit\u00e0 di elicotteri della Marina militare francese(le \"flottilles\" 31F, 35F et 36F), un distaccamento della \"flottille\" 32F nonch\u00e9 diverse unit\u00e0 di logistica e addestramento.\nL'aeroporto civile di Tolone-Hy\u00e8res.\nInaugurato il 1\u00ba aprile 1967 l'aeroporto di Tolone-Hy\u00e8res condivide le due piste con la base della Marina, possedendo un piazzale e un terminal dedicato nell'area sud-est dell'impianto. L'aeroporto ospita diversi voli di linea nonch\u00e9 numerosi voli privati."}
{"id": "1680642", "revid": "2184720", "url": "https://it.wikipedia.org/wiki?curid=1680642", "title": "Sexed Up", "text": "Sexed Up \u00e8 una canzone di Robbie Williams, pubblicata come quarto ed ultimo singolo del quinto album \"Escapology\" negli ultimi mesi del 2003. Il brano era stato originariamente distribuito nel 1998 come lato B del singolo \"No Regrets\".\nVideo musicale.\nIl video del brano \u00e8 stato diretto dal regista svedese Jonas \u00c5kerlund e vede come protagonista l'attrice e modella Jaime King.\nTracce.\nUK CD\nUK DVD\nEuropean 2-Track CD Single\nAustralian CD"}
{"id": "1680644", "revid": "2009782", "url": "https://it.wikipedia.org/wiki?curid=1680644", "title": "Forno Hoffmann", "text": "Il forno Hoffman \u00e8 un complesso industriale per la cottura di laterizi con funzionamento in continuo, inventata da Friedrich Eduard Hoffmann. \u00c8 formato da due gallerie di larghezza variabile a seconda della capacit\u00e0 produttiva, generalmente da 2,3 m sino a 4,6 m, con volta curva o piana in materiale refrattario. Le gallerie sono affiancate e chiuse durante il funzionamento da portoni, e collegate da una apertura su ciascuna delle testate, in modo da permettere il passaggio dei gas da una galleria all'altra. Il forno \u00e8 diviso idealmente in quattro zone la cui funzione \u00e8 dettata dalla posizione dei bruciatori: zona di carico/scarico del prodotto secco/cotto, zona di preriscaldo, zona di cottura vera e propria, zona di raffreddamento.\nIl sistema di funzionamento \u00e8 caratterizzato dal fatto che la zona di combustione formata da bruciatori a gas, olio pesante o carbone si muove orizzontalmente, con lo spostamento dei bruciatori seguendo un movimento antiorario; allo stesso modo un sistema di valvole che collegano le quattro zone al camino dei fumi consente un movimento orario dell'aria di raffreddamento verso la zona di cottura, poi verso la zona di preriscaldo e infine verso il camino; la carica del materiale resta ferma. Il caricamento del materiale all'interno del forno ed il prelievo del prodotto cotto possono essere eseguiti manualmente, come nelle vecchie fornaci per cotto fatto a mano, oppure con l'impiego di un carrello elevatore. Questo tipo di forno, vista l'impossibilit\u00e0 di automatizzare le operazioni di carico e scarico, trova oggi scarsa applicazione in quanto \u00e8 sostituito dal pi\u00f9 moderno ed efficiente forno a tunnel; esistono tuttavia alcune fornaci, in particolare per la produzione di mattoni in cotto fatto a mano nelle zone di Ferentino (Lazio), Castel Viscardo (Umbria) e Rovigo (Veneto) che ne fanno ancora uso."}
{"id": "1680647", "revid": "767487", "url": "https://it.wikipedia.org/wiki?curid=1680647", "title": "Andreas Thom", "text": "Fu uno dei pochi giocatori ad aver giocato sia per la che per la .\nCarriera.\nGiocatore.\nClub.\nInizi\u00f2 la carriera nella Dinamo Berlino, squadra tedesco-orientale che domin\u00f2 la scena calcistica della Germania Est fino al 1988, grazie anche all'aiuto della Stasi. Con essa il calciatore vinse ben 5 titoli nazionali (1984, 1985, 1986, 1987, 1988) mentre nel 1988 fu capocannoniere del campionato e calciatore tedesco-orientale dell'anno.\nDopo la caduta del muro di Berlino, Thom fu uno dei primi giocatori a trasferirsi in una squadra dell'\"Ovest\"; la sua destinazione fu il , che per averlo pag\u00f2 circa 2,5 milioni di marchi alla compagine berlinese. Successivamente gioc\u00f2 in Scozia nel e termin\u00f2 la carriera nell' allenato dal suo ex compagno di squadra Falko G\u00f6tz.\nNazionale.\nThom gioc\u00f2 dal 1984 al 1990 per la e disput\u00f2 51 partite andando a segno in 16 occasioni. Con la gioc\u00f2 dal 1990 al 1994 segnando 2 reti in 10 match e partecip\u00f2 inoltre al .\nAllenatore.\nFu per circa due settimane allenatore dell'Hertha Berlino (dal 4 al 17 dicembre 2002)."}
{"id": "1680651", "revid": "118972156", "url": "https://it.wikipedia.org/wiki?curid=1680651", "title": "Propulsore per induzione a impulso", "text": "I propulsori per induzione a impulso (\"Pulsed Inductive Thruster\", \"PIT\") sono una forma di propulsore ionico usati nella propulsione spaziale. Un PIT usa campi elettrici e magnetici per accelerare un propellente. Un ugello rilascia uno sbuffo di gas, solitamente ammoniaca o argon, che si diffonde attraverso una spira di induzione piana in filo di circa un metro di diametro. Un gruppo di condensatori rilascia un impulso di corrente elettrica della durata di 10 microsecondi nella spira, generando un campo magnetico radiale. Questo induce un campo elettrico circolare nel gas, ionizzandolo e causando il movimento degli ioni nella direzione opposta a quella dell'impulso di corrente originario. Siccome il loro moto \u00e8 perpendicolare al campo magnetico, gli ioni vengono accelerati ed espulsi nello spazio.\nDiversamente da un propulsore ionico elettrostatico, il PIT non necessita di elettrodi, che sono suscettibili all'erosione, e la sua potenza pu\u00f2 essere aumentata semplicemente aumentando il numero di impulsi al secondo. Un sistema di 1 megawatt potrebbe pulsare 200 volte al secondo."}
{"id": "1680655", "revid": "1543377", "url": "https://it.wikipedia.org/wiki?curid=1680655", "title": "Kevin Doyle", "text": "Carriera.\nClub.\nGli esordi.\nNativo di Adamstown, piccolo villaggio irlandese della Contea di Wexford, Doyle firm\u00f2 il suo primo contratto professionistico nel settembre 2001 per il St Patrick's Athletic. Gioc\u00f2 inizialmente nella squadra giovanile della societ\u00e0, ma pochi mesi dopo debutt\u00f2 in League of Ireland, massima lega irlandese. Collezion\u00f2 10 presenze senza reti nella stagione 2002-2003. Successivamente trascorse un periodo positivo nel Cork City, che l'aveva ingaggiato nel febbraio 2003. In maglia biancoverde venne inizialmente schierato come ala destra, ma ben presto spostato nel suo ruolo naturale di attaccante puro. Durante la permanenza a Cork sigl\u00f2 pi\u00f9 di 20 reti in campionato - di cui 13 nella stagione 2004 - oltre a due nell'edizione 2004 della Coppa Intertoto. In quest'ultima competizione il Cork City super\u00f2 i primi due turni contro le pi\u00f9 quotate Malm\u00f6 FF e N.E.C., ma venne eliminato al terzo turno dai francesi del Nantes. Doyle disput\u00f2 tutte e sei le partite, siglando due reti (contro N.E.C. e Nantes). Nel novembre 2005 conquist\u00f2 il suo primo trofeo: ricevette infatti la medaglia di campione d'Irlanda, nonostante si fosse gi\u00e0 trasferito al Reading nel mese di giugno.\nReading.\nIl 7 giugno 2005 si trasfer\u00ec al Reading e firm\u00f2 un contratto biennale. Al Cork City vennero corrisposti 117.000 euro, l'equivalente di 78,000 sterline. Originariamente acquistato come un rimpiazzo, gli infortuni incorsi ai compagni di reparto gli offrirono la possibilit\u00e0 di essere schierato titolare dall'allenatore Steve Coppell. Cominci\u00f2 ben presto a mostrare la sua naturale abilit\u00e0 nel segnare reti e nel colpire le difese avversarie in velocit\u00e0. In questa stagione segn\u00f2, tra gli altri, il gol contro il Leicester City che valse la promozione in FA Premier League alla sua squadra. Con questo pareggio (1-1), infatti, i \"Royals\" ottennero la prima promozione in massima serie della loro storia. In quest'annata Doyle si afferm\u00f2 come uno dei migliori calciatori della categoria e nell'aprile 2006 venne nominato \"Player of the year\" (\"giocatore dell'anno) dal sito ufficiale del Reading. Fu altres\u00ec inserito nella squadra dell'anno della PFA della Championship, stilata dalla Professional Footballers' Association. Inoltre, ottenne un riconoscimento anche dalla Football Association of Ireland che lo scelse come \"Young player of the year\" (\"giovane giocatore dell'anno\") del 2006. Ricopr\u00ec un ruolo importante anche durante la stagione successiva in Premiership; infatti mise a segno ben 13 reti in 32 presenze, al primo anno in massima serie. Il suo primo gol in Premiership \u00e8 datato 23 agosto 2006, alla 2\u00aa giornata di campionato contro l'Aston Villa. Al Villa Park la partita si concluse sul risultato di 2 a 1 per i \"Villans\". Nella stagione 2007-2008 il suo rendimento conobbe un calo: dopo un discreto inizio di stagione (5 marcature in 15 incontri), non riusc\u00ec a trovare la via della rete per le successive 20 partite. Ritrov\u00f2 la gioia del gol solo all'ultima giornata di campionato contro il Derby County, concludendo la stagione con sole 6 reti segnate in 36 presenze, retrocedendo in Championship. Doyle rimase a Reading anche per la stagione successiva. Tuttavia, le sue 18 marcature non furono sufficienti ad ottenere la promozione in Premiership poich\u00e9 i \"Royals\" vennero sconfitti dal Burnley nei play off. Nel febbraio 2009 \u00e8 stato nominato \"Giocatore dell'anno\" dalla Football Association of Ireland per l'anno 2008.\nWolverhampton.\nDoyle si trasferisce al Wolverhampton Wanderers, neopromosso in Premiership, il 30 giugno 2009, firmando un contratto quadriennale. La societ\u00e0 non ha ufficializzato la cifra del trasferimento, comunque quantificabile in 6,5 milioni di sterline, ma ha confermato che si tratta della somma pi\u00f9 alta mai spesa dal club. Ha debuttato con la nuova maglia il 22 agosto contro il Manchester City, mentre la prima marcatura risale al 22 settembre contro il Fulham.\nVari prestiti.\nIl 31 gennaio 2014 \u00e8 passato al Queens Park Rangers con la formula del prestito. Il giorno seguente ha fatto il suo esordio con la nuova maglia, nel pareggio casalingo contro il Burnley per 3-3, siglando la rete del momentaneo 1-0. Si ripete due settimane pi\u00f9 tardi, andando a segno contro il Reading, sua ex squadra, nella sconfitta per 1-3 a Loftus Road. A fine stagione non viene riscattato dal QPR e fa quindi ritorno al Wolverhampton.\nIl 1\u00ba settembre 2014 viene acquistato dal Crystal Palace in prestito fino a gennaio.\nColorado Rapids.\nIl 20 marzo 2015 firma un contratto di due anni e mezzo con i Colorado Rapids.\nNazionale.\nDoyle \u00e8 stato convocato per la prima volta in nazionale maggiore nell'ottobre del 2005 ma ha debuttato il 1\u00ba marzo 2006 al Lansdowne Road contro nella vittoria per 3-0 contro la . Ha segnato il suo primo gol internazionale il 15 novembre seguente contro (5-0)."}
{"id": "1680658", "revid": "94647", "url": "https://it.wikipedia.org/wiki?curid=1680658", "title": "Terre di pedemonte", "text": ""}
{"id": "1680660", "revid": "115029782", "url": "https://it.wikipedia.org/wiki?curid=1680660", "title": "Cogestione", "text": "Cogestione \u00e8 il termine che si riferisce alla partecipazione attiva dei lavoratori nei processi decisionali delle aziende. Il termine riguarda anche una partecipazione ai risultati economici e alla redistribuzione degli utili.\nLa disciplina della cogestione varia significativamente a seconda degli ordinamenti nazionali.\nAgli estremi opposti si trovano le situazioni degli Stati Uniti e della Germania: negli USA i lavoratori non hanno alcuna rappresentanza negli organi decisionali e la gestione \u00e8 affidata a \"manager\" che hanno il compito di massimizzare il profitto per gli azionisti soci. In Germania, i lavoratori e le rappresentanze sindacali hanno invece un potere significativo nella gestione dell'azienda.\nLa giurisprudenza in materia di cogestione prevede il diritto di informazione, consultazione diretta e rappresentanza dei lavoratori nei processi decisionali. La legge indica gli ambiti decisionali per i quali i lavoratori devono essere informati, devono dare un'approvazione mediante votazione, quelli per i quali operano i loro rappresentanti.\nAlcuni ordinamenti prevedono un sistema di cogestione con un solo organo, altri con due, uno esecutivo e l'altro di controllo. Dove abbiamo due organi solitamente i lavoratori eleggono 1/3 dei membri dell'organo di controllo. In un numero minore di casi, come nel modello tedesco, eleggono la met\u00e0 dei membri dell'organo di controllo, e nei casi di indecisione prevale il voto del Presidente, che vale doppio e rappresenta gli azionisti.\nNegli ordinamenti che prevedono la cogestione con un solo organo decisionale, come la Svezia, i lavoratori eleggono due o tre rappresentanti nel Comitato Esecutivo, ed hanno eventualmente altri referenti nell'audit aziendale. In ogni caso, il \"board of director\", i manager che compongono i comitati esecutivi e gestiscono direttamente l'azienda, sono eletti dagli azionisti-soci.\nCogestione e democrazia economica.\nLa cogestione rappresenta un tentativo di realizzare una democrazia economica, alternativo al modello della societ\u00e0 ad azionariato diffuso statunitense. I cittadini sono coinvolti a differente titolo: in un caso sono i dipendenti e nell'altro piccoli risparmiatori, ma la partecipazione \u00e8 rivolta alle medesime persone fisiche.\nNel caso della \" public company\", la partecipazione al risultato economico avviene in genere tramite la distribuzione di azioni e dividendi ai dipendenti. In presenza di cogestione, la partecipazione ai risultati economici avviene in una molteplicit\u00e0 di modi.\nCogestione e propriet\u00e0.\nLa cogestione \u00e8 legata ad una separazione fra propriet\u00e0 e gestione delle aziende.\nLa separazione fra propriet\u00e0 e gestione \u00e8 tipica delle societ\u00e0 per azioni quotate in Borsa, ma non esclusiva. Una separazione fra propriet\u00e0 e gestione \u00e8 radicata nelle \"public company\" statunitensi, dove tuttavia sono scarsi gli esempi di cogestione.\nIn altre parole, la partecipazione dei dipendenti e del sindacato ai processi decisionali, e al risultato economico mediante bonus e premi di produzione, non comporta la propriet\u00e0 dei mezzi di produzione e una modifica dell'assetto proprietario di un'impresa.\nLa cogestione in Germania.\nLa \"Mitbestimmung\" \u00e8 la forma di \"governance\" pi\u00f9 diffusa fra le aziende tedesche.\nLa cogestione non \u00e8 obbligatoria, ma in caso di richiesta dei lavoratori, laddove sussistano i requisiti dimensionali previsti dalla legge, non pu\u00f2 essere negata dal datore di lavoro.\nLa Germania adotta il modello dell'economia sociale di mercato, specialmente nell'area del Reno pi\u00f9 ricca di industria. , durato anni, fra il partito socialdemocratico tedesco e quello cristiano-democratico.\nNel 1976, il governo del socialdemocratico Helmut Schmidt approv\u00f2, con un largo consenso politico, la riforma che introduceva in Germania il principio della cogestione (\"Mitbestimmung\"). La gestione delle imprese tedesche era affidata a due organi: un Consiglio Esecutivo (\"Vorstand\") e un Consiglio di Sorveglianza (\"Aufsichtsrat\"). I lavoratori avevano diritto di eleggere met\u00e0 dei rappresentanti del Consiglio di Sorveglianza. La restante met\u00e0 e il Presidente sono eletti dall'Assemblea degli Azionisti. Per le delibere del Consiglio di Sorveglianza, il voto del Presidente vale doppio in caso di parit\u00e0 degli esiti elettorali.\nIntrodotta nel 1951 nei settori del carbone, acciaio e minieri, stabiliva che nelle aziende con pi\u00f9 di mille dipendenti spettano ai rappresentanti dei lavoratori lo stesso numero di seggi degli azionisti. Il responsabile delle risorse umane viene nominato dopo il voto vincolante dei sindacati.\nIl \"German Works Constitution Act\" del 1952 \u00e8 ancora oggi alla base del diritto di informazione, consultazione e cogestione, e stabilisce che \"in tutti i settori\" nelle aziende con pi\u00f9 di 500 dipendenti spetti ai rappresentanti dei lavoratori un terzo dei seggi nel Consiglio di Sorveglianza.\nNel 1976, una nuova legge sulla cogestione stabilisce la parit\u00e0 dei seggi fra azionisti e sindacato nelle aziende con pi\u00f9 di 2000 dipendenti. In caso di parit\u00e0 dei voti in consiglio, prevale il voto dei rappresentanti degli azionisti.\nGli accordi fra le parti sociali sono vincolanti ed esigibili per via giudiziale, la politica generalmente non entra nel merito delle condizioni della forza-lavoro e delle tematiche riservate dalla legge alla cogestione fra le parti.\nI lavoratori eleggono i consigli di fabbrica a scrutinio segreto ogni 4 anni. Formalmente sono organi indipendenti dal sindacato, e hanno competenze dirette nella gestione del personale: assunzioni, licenziamenti, contratti temporanei e flessibilit\u00e0 di orario individuale.\nLa legislazione tedesca vieta di iniziare scioperi per singoli impianti.\nIl modello tedesco \u00e8 stato successivamente introdotto in molti Paesi europei, fra i quali Paesi Bassi e Repubblica Ceca.\nNon esiste in Germania un contratto nazionale vero e proprio, e si applica soltanto alle aziende affiliate all'associazione datoriale contraente. Il tipo di contratto che svolge in qualche modo il ruolo che il contratto nazionale svolge in Italia (chiamato \"Flaechentarifvertrag\", approssimativamente \u201ccontratto d'area\u201d) viene stipulato innanzitutto nell'ambito di un \u201cdistretto\u201d sindacale, corrispondente (ma non del tutto) a un \"Land\" (Stato-Regione), e poi esteso di fatto, salvo poche modifiche, agli altri distretti. In Germania i contratti collettivi valgono per i soli iscritti al sindacato, i quali sono gli unici titolari del diritto di partecipare al voto sugli accordi e sugli scioperi. Il contratto non ha una durata precisa, anche annuale, ed \u00e8 molto flessibile.\nDal 2004 in Germania, con l'accordo di Pforzheim, sono previste possibilit\u00e0 di deroga al contratto di distretto\u201d, inizialmente solo per crisi aziendali; successivamente la casistica si \u00e8 allargata e l'azione di decentramento contrattuale pu\u00f2 produrre norme decise a livello locale tra il management e il consiglio di fabbrica, che devono poi essere approvate dalle parti sociali.\nLa cogestione in Italia.\nCon la riforma del diritto societario, in Italia le imprese possono adottare un modello di gestione simile a quello francese o a quello tedesco, in aggiunta alle opzioni che erano gi\u00e0 previste nell'ordinamento italiano prima della riforma.\nCogestione come associazione in partecipazione.\nIl codice civile, art. 2549, definisce la forma contrattuale dell'associazione in partecipazione, per la quale \"l'associante attribuisce all'associato una partecipazione agli utili della sua impresa o di uno o pi\u00f9 affari verso il corrispettivo di un determinato apporto\".\nL'apporto tipicamente pu\u00f2 essere capitale o lavoro.\nSecondo la Corte di Cassazione (sentenza 6466 del 1998), l'associazione in partecipazione \u00e8 un tipo di contratto che configura una collaborazione economica con l'associante per un obiettivo comune."}
{"id": "1680669", "revid": "123549913", "url": "https://it.wikipedia.org/wiki?curid=1680669", "title": "Radio (Robbie Williams)", "text": "Radio \u00e8 un brano musicale del cantante inglese Robbie Williams, uscito come primo singolo della sua raccolta \"Greatest Hits\" pubblicata nel 2004.\nTracce.\nEuropean CD Single\nInternational CD Maxi\nUK DVD\nUK 12\""}
{"id": "1680671", "revid": "1543377", "url": "https://it.wikipedia.org/wiki?curid=1680671", "title": "R\u00e2mnicu V\u00e2lcea", "text": "R\u00e2mnicu V\u00e2lcea (scritto anche \"R\u00eemnicu V\u00eelcea\", ) \u00e8 un municipio della Romania di abitanti, capoluogo del distretto di V\u00e2lcea, nella regione storica dell'Oltenia. \nGeografia fisica.\nIl municipio di R\u00e2mnicu V\u00e2lcea si trova nell'area centro-meridionale della Romania, nella parte nord-orientale della regione storica dell'Oltenia. Situata ai piedi delle Alpi Transilvaniche, dista circa dai Monti Cozia e circa dai Monti F\u0103g\u0103ra\u0219. Il municipio \u00e8 situato sulla riva destra del fiume Olt e si trova a un'altitudine di 240-260 m. Confina a est coi comuni di Bude\u0219ti e Gole\u0219ti, a nord coi comuni di Bujoreni e D\u0103e\u0219ti, a ovest col comune di Vl\u0103de\u0219ti e con la citt\u00e0 di Ocnele Mari, e a sud con la citt\u00e0 di B\u0103beni.\nIl clima che caratterizza R\u00e2mnicu V\u00e2lcea \u00e8 di tipo continentale temperato.\nInoltre, si trova lungo il 45\u00ba parallelo nord (esattamente, 45\u00ba06'N), equidistante dall'equatore e dal polo nord.\nOrigini del nome.\nIl termine \"r\u00e2mnic\" in paleoslavo significava \"pesce\", mentre il termine \"v\u00e2lcea\" \u00e8 diminutivo di \"valle\". In lingua romena \"r\u00e2mnic\" o \"r\u00e2bnic\" rimanda a un laghetto o stagno nei pressi di un fiume. Sotto il Principato di Valacchia la citt\u00e0 era nota come \"R\u00e2mnic de pe Olt\" per distinguerla da R\u00e2mnicu S\u0103rat, situata in Muntenia, mentre la denominazione R\u00e2mnicu V\u00e2lcea \u00e8 stata introdotta solo in epoca moderna.\nStoria.\nL'area sulla quale sorge R\u00e2mnicu V\u00e2lcea \u00e8 stata abitata, grazie alla sua posizione geografica, sin dai tempi dei Daci e dell'Impero romano, ed era lungo le vie d'accesso alla regione utilizzate dall'esercito romano guidato dall'imperatore Traiano nel corso della conquista della Dacia. Traiano prima e Adriano dopo realizzarono una serie di linee difensive fortificate, note come \"limes\", e lungo la valle del fiume Olt (chiamato \"Alatus\" dai Romani) venne realizzato il \"limes Alutanus\". Venne realizzato il forte ausiliario di Buridava, ora parte del villaggio di Stolniceni, che \u00e8 sotto l'amministrazione del municipio di R\u00e2mnicu V\u00e2lcea.\nLa prima menzione dell'esistenza di R\u00e2mnicu V\u00e2lcea risale all'atto emesso il 20 maggio 1388 dal principe di Valacchia Mircea il Vecchio, col quale confermava al monastero di Cozia la propriet\u00e0 di un mulino e di un vigneto presso il villaggio di R\u00e2mnic. In un secondo documento, risalente al 4 settembre 1389, lo stesso principe parlava di R\u00e2mnic come \"citt\u00e0 del mio principato\". Tra il 1503 e il 1504 l'arcidiocesi della Chiesa ortodossa, che aveva inizialmente sede a Severin, venne spostata prima a Strehaia e poi, infine, a R\u00e2mnic, a causa delle incursioni degli ungheresi. Quando Severin torn\u00f2 sotto il controllo del principato di Valacchia, l'arcidiocesi mantenne la sede a R\u00e2mnic, ma prese la denominazione di arcidiocesi di R\u00e2mnicu Noul Severin.\nIl 2 gennaio 1529 il principe di Valacchia, passata alle dipendenze dell'impero ottomano gi\u00e0 da un secolo, Radu V de la Afuma\u021bi e il figlio Vlad, in fuga da una rivolta di boiardi capeggiati da Neagoe e Dr\u0103gan, vennero raggiunti presso R\u00e2mnic e uccisi per decapitazione nell'eremo di Cet\u0103\u021buia. Nel corso del XVI secolo a R\u00e2mnic soggiorn\u00f2 anche il principe P\u0103tra\u0219cu cel Bun, il quale diede il via al mercato settimanale e inizi\u00f2 la costruzione della chiesa dedicata a santa Parascheva, edificio che venne poi completato trent'anni dopo la sua morte (1557) dal figlio Michele il Coraggioso. Durante il XVII secolo, sotto il regno dei principi Matei Basarab e Constantin Br\u00e2ncoveanu, R\u00e2mnic divenne un importante centro culturale e venne costruita la prima cartiera della Valacchia. L'industria cartaria conobbe un rapido sviluppo grazie a Constantin Br\u00e2ncoveanu e al vescovo metropolita Antim Ivireanul, divenendo cos\u00ec uno dei pi\u00f9 grandi centri di stampa della regione.\nAnche a R\u00e2mnicu V\u00e2lcea vennero organizzati sollevamenti popolari nel corso dei moti rivoluzionari del 1848. Il 29 luglio dello stesso anno nella zona della citt\u00e0, poi diventata parco Z\u0103voi, i rivoluzionari si riunirono per cantare per la prima volta \"De\u0219teapt\u0103-te, Rom\u00e2ne!\" (in italiano, \"Risvegliati, romeno!\"), canto patriottico, divenuto inno nazionale della Romania nel 1990. Il canto era stato scritto dal poeta Andrei Mure\u0219anu e la musica composta da Anton Pann. Dopo che l'esercito ottomano destitu\u00ec il governo rivoluzionario insediatosi a Bucarest, il generale Gheorghe Magheru si rifiut\u00f2 di accettare la sconfitta e si ritir\u00f2 con le sue truppe rivoluzionario in Oltenia, stabilendo il suo accampamento a R\u00e2ureni, nei pressi di R\u00e2mnicu V\u00e2lcea.\nMonumenti e luoghi d'interesse.\nNella citt\u00e0 di R\u00e2mnicu V\u00e2lcea sono presenti numerose chiese e luoghi di culto, dei quali almeno 13 sono stati eretti precedentemente al XX secolo.\nNella prima met\u00e0 del XX secolo la citt\u00e0 era conosciuta come \"citt\u00e0 dei pensionati\" per gli ampi spazi verdi e la quiete del posto. Il successivo processo di urbanizzazione attuato dal regime comunista port\u00f2 allo stravolgimento della citt\u00e0, con la demolizione di case antiche e la loro sostituzione con blocchi di edifici residenziali. Alcuni degli ampi viali alberati e dei parchi vennero mantenuti. Il principale parco cittadino \u00e8 il parco Z\u0103voi, uno dei pi\u00f9 antichi del Paese, essendo stato creato il 9 agosto 1850 per decreto del principe Barbu Dimitrie \u0218tirbei. Nel parco si trova la fontana Turbatu, attorno alla quale nel 1848 venne cantato per la prima volta \"De\u0219teapt\u0103-te, Rom\u00e2ne!\", il canto patriottico che nel 1990 divenne l'inno nazionale della Romania. Nel centro citt\u00e0 \u00e8 presente il parco intitolato al principe Mircea il Vecchio, all'interno del quale \u00e8 presente una statua dedicata allo stesso principe. Non lontano dal parco \u00e8 presente il monumento alla guerra d'indipendenza rumena, eretto nel 1915 e opera dello scultore Ioan Iord\u0103nescu.\nSono presenti in citt\u00e0 un museo di storia e un museo d'arte, all'interno del quale \u00e8 presente una mostra permanente di opere di pittura rumene. La casa memoriale di Anton Pann \u00e8 dedicata al compositore che aveva scritto la musica del canto \"De\u0219teapt\u0103-te, Rom\u00e2ne!\" e venne realizzata a met\u00e0 del XIX secolo.\nGeografia antropica.\nFanno parte dell'area amministrativa anche 13 villaggi: Aranghel, C\u0103z\u0103ne\u0219ti, Cop\u0103celu, Dealu Malului, Fe\u021beni, Goranu, Lespezi, Poenari, Priba, R\u00e2ureni, S\u0103li\u0219tea, Stolniceni e Troian.\nEconomia.\nLa nascita e la crescita dell'industria cartaria e della tipografia nel XVII secolo portarono un primo sviluppo economico alla citt\u00e0 di R\u00e2mnicu V\u00e2lcea. Grazie al principe di Valacchia Constantin Br\u00e2ncoveanu e al vescovo metropolita Antim Ivireanul, la citt\u00e0 divenne rapidamente un centro culturale molto attivo, non solo per la regione, ma anche per le aree limitrofe, assumendo anche un posto di rilievo nello sviluppo della cultura e della letteratura serba. Lo storico Nicolae Iorga ribattezz\u00f2 la citt\u00e0 come la \"capitale delle tipografie\" per il ruolo che ebbe nella trasformazione socio-culturale della regione nel corso del XVIII secolo. Dalle tipografie del centro della V\u00e2lcea uscirono svariati testi che contribuirono alla diffusione della lingua e della grammatica romena, e grazie alla posizione geografica favorevole i testi si diffusero lungo le vie commerciali e nelle fiere della Valacchia, in Transilvania e in tutto il Banato. La qualit\u00e0 dei libri era talmente apprezzata che le successive tipografie che si svilupparono in Transilvania dichiaravano di usare lo stile tipografico valacco come riferimento.\nNel 1966 venne costruito lungo la sponda orientale del fiume Olt a sud della citt\u00e0 uno stabilimento di industria chimica, chiamato \"Combinatul Chimic R\u00e2mnicu V\u00e2lcea\". Lo stabilimento poteva sfruttare la presenza nei dintorni di miniere di carbone, sale e calcare, di pozzi petroliferi e la connessione coi porti lungo il Danubio, nonch\u00e9 la connessione col petrolchimico della vicina citt\u00e0 di Pite\u0219ti. Nel 1990 l'azienda venne trasformata in una societ\u00e0 per azioni e il nome cambiato in Oltchim. La societ\u00e0 and\u00f2 in bancarotta nel giugno 2019.\nNegli anni 2010 la citt\u00e0 divenne famosa per l'elevata presenza di hacker che colpivano con truffe soprattutto gli Stati Uniti, tanto che la citt\u00e0 venne ribattezzata dai media statunitensi come \"la Silicon Valley del furto su internet\".\nInfrastrutture e trasporti.\nEssendo situata in un punto geografico della Romania quasi centrale, R\u00e2mnicu V\u00e2lcea \u00e8 un punto d'incontro di tre importanti strade nazionali (DN7, DN64 e DN67) e vi passa anche la strada europea E81. Grazie a queste arterie stradali, la citt\u00e0 ha un collegamento diretto con Bucarest, Pite\u0219ti, Sibiu, Cluj, Oradea e Budapest attraverso la E81; con la citt\u00e0 di T\u00e2rgu-Jiu tramite la DN67 e con le citt\u00e0 di Dr\u0103g\u0103\u0219ani e Caracal tramite la DN64.\nLa stazione ferroviaria di R\u00e2mnicu V\u00e2lcea si trova lungo la linea numero 201 che collega Sibiu con Piatra Olt lungo una direttrice nord-sud. Gli aeroporti a uso civile pi\u00f9 vicini alla citt\u00e0 sono l'aeroporto di M\u0103gura-Sibiu, distante un centinaio di chilometri verso nord, e l'aeroporto di Craiova, distante circa 120 chilometri verso sud.\nSport.\nLa principale societ\u00e0 sportiva della citt\u00e0 \u00e8 l'SCM R\u00e2mnicu V\u00e2lcea, societ\u00e0 di pallamano femminile, erede del CS Oltchim R\u00e2mnicu V\u00e2lcea fallito nel 2013, e vincitrice del campionato rumeno per 20 volte in trent'anni e della coppa nazionale per 14 volte, nonch\u00e9 vincitrice di quattro coppe europee.\nA livello calcistico la principale societ\u00e0 cittadina \u00e8 stata il , attiva dal 1946 al 2004, che vinse un'edizione della Coppa di Romania negli anni settanta, partecipando cos\u00ec alla Coppa delle Coppe 1973-1974, ma fermandosi gi\u00e0 ai sedicesimi di finale. Dal 2004 al 2017 \u00e8 stato attivo il CSM R\u00e2mnicu V\u00e2lcea, che ha disputato alcune stagioni in Liga II, secondo livello del campionato rumeno di calcio."}
{"id": "1680672", "revid": "125016174", "url": "https://it.wikipedia.org/wiki?curid=1680672", "title": "Agnese Visconti", "text": "Biografia.\nEra figlia di Bernab\u00f2 Visconti, signore di Milano, e di Beatrice della Scala.\nMatrimonio.\nNel 1375 il padre la promise in sposa al figlio di Ludovico II Gonzaga. I patti matrimoniali prevedevano una dote di 50.000 scudi d'oro e i beni nelle citt\u00e0 Parma, Cremona, Brescia e Bergamo.\nNel 1380 avvenne dunque il matrimonio con Francesco I Gonzaga Signore di Mantova. Bernab\u00f2 e Beatrice regalarono alla figlia, in occasione delle sue nozze, un \"Libro delle Istorie del Mondo\", opera di Giovanni di Benedetto da Como. Diede al marito una figlia Alda.\nQuando avvenne il colpo di stato contro Bernab\u00f2 di Gian Galeazzo Visconti, che cattur\u00f2 e fece rinchiudere a vita nel castello di Trezzo lo zio e i figli Ludovico e Rodolfo, Agnese si proclam\u00f2 ostile nei confronti del cugino usurpatore. Inoltre ospit\u00f2 a Mantova molti esuli milanesi oppositori del nuovo signore di Milano.\nCondanna a morte.\nAccusata di adulterio dal marito, venne condannata a morte e decapitata il 7 febbraio 1391, mentre il presunto amante, Antonio da Scandiano, venne impiccato. Pu\u00f2 darsi comunque che dietro l'accusa di infedelt\u00e0 ci fossero semplici motivi politici. Francesco infatti si rispos\u00f2 soltanto due anni dopo con Margherita Malatesta, stringendo alleanza con i signori di Rimini contro i Visconti.\nSia lei che l'amante vennero sepolti nell'attuale Piazza Pallone, il cortile del palazzo ducale, dove \u00e8 comunque posta una targa, che ricorda la sua morte.\nDiscendenza.\nAgnese e Francesco ebbero una figlia:\nCuriosit\u00e0.\nAd Agnese Visconti \u00e8 legata la leggenda del fantasma del castello di \nSan Giorgio di Mantova."}
{"id": "1680673", "revid": "287204", "url": "https://it.wikipedia.org/wiki?curid=1680673", "title": "Ramnicu Valcea", "text": ""}
{"id": "1680674", "revid": "6923", "url": "https://it.wikipedia.org/wiki?curid=1680674", "title": "Topolino e il mistero del Nautilus", "text": "Topolino e il mistero del Nautilus \u00e8 una storia a fumetti della Walt Disney realizzata da Giorgio Pezzin (testi) e Franco Valussi (disegni), pubblicata, in due parti, sul numero 1889 di \"Topolino\", datato 9 febbraio 1992.\nLa storia.\nIn vacanza in Normandia, Topolino e Pippo, visitando una vecchia abitazione, scoprono per caso un vecchio diario, nel quale trovano una stranissima fotografia in cui appaiono proprio loro, in compagnia di uno strano personaggio anziano; analizzando la fotografia con l'esame al carbonio, scoprono che l'immagine risale alla fine dell'800.\nA quel punto decidono di recarsi nella Normandia di fine XIX secolo per far luce sul mistero, scoprendo che l'anziano uomo della foto, altri non \u00e8 che lo scrittore Jules Verne, nel quale si imbattono i due e che, a causa di una botta in testa, disperso in mare, si era immedesimato nel capitano Nemo, personaggio del suo romanzo \"Ventimila leghe sotto i mari\", tanto che aveva anche costruito un sottomarino chiamato Nautilus, come quello del suo personaggio."}
{"id": "1680676", "revid": "1305772", "url": "https://it.wikipedia.org/wiki?curid=1680676", "title": "Misunderstood (Robbie Williams)", "text": "Misunderstood \u00e8 un brano del cantante inglese Robbie Williams, pubblicato come secondo singolo della sua raccolta \"Greatest Hits\" pubblicata nel 2004.\nTracce.\nUK CD Single\nUK CD Maxi\nUK DVD"}
{"id": "1680679", "revid": "298229", "url": "https://it.wikipedia.org/wiki?curid=1680679", "title": "Nuoto alla XXIII Universiade", "text": "Presentiamo in questa pagina tutti i risultati delle competizioni di nuoto svoltesi alla XXIII Universiade di Smirne 2005, .\nLe competizioni nel nuoto si sono svolte tutte presso il \"Manisa \u00d6zel \u00dddare Swimming Complex\"."}
{"id": "1680681", "revid": "245802", "url": "https://it.wikipedia.org/wiki?curid=1680681", "title": "Andrea Denegri", "text": "Biografia.\nDopo la laurea in Architettura si diploma presso la Scuola del Fumetto di Milano. Ha collaborato con la Panini come illustratore, sceneggiatore e creativo. Con la Walt Disney Italia, sceneggiando storie per \"Topolino\" e collaborando con lo sceneggiatore Alberto Savini alla realizzazione della rivista \"Rom PK\". Ha inoltre lavorato su personaggi Warner Bros. (Looney Tunes, Tom &amp; Jerry, Flintstones) per Panini, Play Press e per il mercato americano. Dal 2002 al 2006 ha disegnato e sceneggiato per la rivista a fumetti \"Prezzemolo\", della Gaghi Editrice di Milano. Dal 2003 collabora regolarmente con le edizioni Piemme Junior trattando in particolare le produzioni legate a Geronimo Stilton come disegnatore e sceneggiatore. Nel 2002 ha ideato una serie di strisce a fumetti per una campagna della Valtur T.O. Per la Richard ha illustrato e curato la veste grafica di alcune serie di espositori per il mercato italiano, arabo e spagnolo. Ha partecipato a una campagna pubblicitaria per le industrie Algida. Ha, inoltre illustrato alcuni manifesti pubblicitari per la \"SISAL\".\nPremi e riconoscimenti.\nVincitore del Primo Premio \"Concorso Nazionale per giovani fumettisti\", indetto nel 1993 dalla Scuola Internazionale di Comics, a Roma."}
{"id": "1680682", "revid": "1522738", "url": "https://it.wikipedia.org/wiki?curid=1680682", "title": "Belle (Peanuts)", "text": ""}
{"id": "1680685", "revid": "28057", "url": "https://it.wikipedia.org/wiki?curid=1680685", "title": "Economia sociale di mercato", "text": "L'economia sociale di mercato \u00e8 un modello di sviluppo dell'economia che si propone di garantire sia la libert\u00e0 di mercato che la giustizia sociale, armonizzandole tra di loro. L'idea di base \u00e8 che la piena realizzazione dell'individuo non pu\u00f2 avere luogo se non vengono garantite la libera iniziativa, la libert\u00e0 di impresa, la libert\u00e0 di mercato e la propriet\u00e0 privata, ma che queste condizioni, da sole, non garantiscono la realizzazione della totalit\u00e0 degli individui (la cosiddetta giustizia sociale) e la loro integrit\u00e0 psicofisica, per cui lo Stato deve intervenire laddove esse presentano i loro limiti. L'intervento non deve per\u00f2 guidare il mercato o interferire con i suoi esiti naturali: deve semplicemente prestare il suo soccorso laddove il mercato stesso fallisce nella sua funzione sociale e deve fare in modo che diminuiscano il pi\u00f9 possibile i casi di fallimento.\nStoria.\nQuesta teoria economica, secondo la vulgata comune, trae origine dall'ordoliberalismo della Scuola di Friburgo di Walter Eucken, durante la crisi della Repubblica di Weimar, scuola che gi\u00e0 riconosceva la necessit\u00e0 di un controllo non dirigista dello Stato nei confronti del sistema economico capitalista.\nColui che elabora per primo una vera e propria teoria dell'economia sociale di mercato \u00e8 Wilhelm R\u00f6pke (1899-1966). R\u00f6pke propone una \"terza via\" tra liberalismo e collettivismo, in cui lo Stato svolga una funzione garantista nei confronti del libero mercato, ed \u00e8 consapevole della necessit\u00e0 di una profonda revisione delle regole che \"monopolizzano\" il sistema economico.\nQuesta corrente \u00e8 alquanto diffusa nel dibattito politico-economico nei paesi di lingua tedesca e dell'Unione europea."}
{"id": "1680688", "revid": "287204", "url": "https://it.wikipedia.org/wiki?curid=1680688", "title": "Attinicit\u00e0", "text": "Lattinicit\u00e0 \u00e8 una propriet\u00e0 delle onde elettromagnetiche (in particolare della luce) capaci di generare un cambiamento chimico-fisico su un materiale fotosensibile. \nin alcuni casi il fenomeno \u00e8 voluto a livello analitico, ad esempio nello studio del contenuto in cloriflla con metodi di fluorescenza.\nLaddove si impiegano materiali fotosensibili ad evitare fenomeni di trasformazioni chimico-fisiche non volute si impiegano luci ambiente dette inattiniche, ossia incapaci di trasformare il materiale. Ad esempio in un laboratorio fotografico dove si impiegano pellicole ortocromatiche (insensibili al rosso) la luce inattinica impiegata \u00e8 quella di lampade a luce rossa."}
{"id": "1680689", "revid": "767487", "url": "https://it.wikipedia.org/wiki?curid=1680689", "title": "Giovanni Bollea", "text": "Biografia.\nGiovanni Bollea nacque a Cigliano, in provincia di Vercelli, il 5 dicembre 1913 da Gelsomino Bollea e Rosa Gaida.\nVisse la sua infanzia tra stenti e ristrettezze economiche, tuttavia ricevette un'ottima educazione scolastica e frequent\u00f2 ambienti medio-alto borghesi.\nCrebbe con gli ideali del socialismo e della parit\u00e0 di diritti dei cittadini, fu aperto alla critica e all'anticonformismo, grazie soprattutto al temperamento materno, contrario a qualsivoglia forma di ingiustizia sociale, e all'ideologia politica del padre che era \u00abun idealista e ribelle per natura, insofferente verso ogni forma di ingiustizia sociale\u00bb come lui stesso scriveva nel 1967. Diplomatosi alla scuola Gioberti di Torino nel '32, spinto dai genitori si iscrisse alla facolt\u00e0 di Medicina e Chirurgia presso l'Universit\u00e0 di Torino.\nLa sua vita fu presto sconvolta dalla morte del padre, al quale era profondamente legato in un rapporto quasi simbiotico, nel 1933, per una polmonite acuta, e da quella della madre, nel 1935.\nProsegu\u00ec la carriera scolastica grazie ai sussidi universitari, riuscendo cos\u00ec ad ottenere un posto come allievo interno all'Istituto di anatomia patologica, nutrendo un fortissimo interesse per la chirurgia e per l'istologia. Solo nell'ultimo periodo inizi\u00f2 a prendere in considerazione l'idea di divenire neuropsichiatra, grazie alle illuminanti e promettenti lezioni sulla psicopatologia della schizofrenia tenute dal professor Lugaro, alla passione in lui suscitata per le paralisi cerebrali e l'igiene mentale rispettivamente dal professor Sabatucci e De Sanctis, ma soprattutto grazie al professor Heuyer, esperto diagnosta e detentore dell'arte del dialogo con i bambini, conosciuto durante l'assistentato post-lauream del 1949 alla facolt\u00e0 di medicina di Parigi.\nL'8 luglio 1938 riusc\u00ec ad ultimare il suo percorso di studi laureandosi con lode e dignit\u00e0 di stampa, con una tesi incentrata sui casi di degenerazione delle poliposi intestinali.\nMatrimonio e persecuzioni.\nDue mesi dopo la laurea, ossia l'8 agosto 1938, spos\u00f2 con non poche difficolt\u00e0 Renata Jesi, appartenente ad una ricca famiglia borghese ebrea, con la quale ebbe tre figli, il primogenito Marco Ernesto (divenuto psichiatra), la secondogenita Maria Rosa (attuale docente di Scienza dell'alimentazione), e Daniele (noto fisico, pittore e poeta).\nTrasferitosi a Roma, intraprese per il suo inizio di carriera lavorativa lo studio delle malattie nervose e mentali presso \"La Clinica\" diretta dall'inventore dell'elettroshock Ugo Cerletti, che divenne per lui cicerone e maestro di vita.\nVenne tuttavia alle armi, dapprima nel 1941, in qualit\u00e0 di tenente medico di completamento con responsabilit\u00e0 nel settore neurologico, poi nel 42' nella campagna slovena e russa.\nTornato in Italia dovette fronteggiare la situazione delle leggi razziali, che lo port\u00f2 ad allontanarsi dal nucleo familiare e a lottare con tutte le forze affinch\u00e9 il figlio Marco fosse considerato un \u201cnon ebreo\u201d, in quanto nato da matrimonio misto.\nSolo nel 1943, finita la guerra, riusc\u00ec a ricompattare la famiglia e dedicarsi all'attivit\u00e0 di assistentato presso l'Universit\u00e0.\nL'interesse per gli infanti- Nascita del CMPP.\nDeciso ad alienarsi dalla dialettica biomedica della Clinica per concentrarsi sull'ambito umanistico-psicoanalitico, avvi\u00f2 nel 1948 il primo Centro Medico Psicopedagogico (CMPP), formato da medici, psichiatri, psicologi e assistenti sociali. Tale \u00e9quipe multidisciplinare facilitava la costruzione del processo diagnostico sotto forma di diagnosi pluridimensionale; rappresenter\u00e0 per molti anni l'ossatura dei Servizi Materni Infantili.\nFrequent\u00f2 a Losanna un corso di specializzazione di psichiatria infantile, che lo porter\u00e0 negli anni cinquanta a rivoluzionare la neuropsichiatria infantile italiana, introducendo per la prima volta nella storica clinica universitaria di Roma, la psicoanalisi, la psicoterapia di gruppo e il lavoro d'\u00e9quipe.\nScrisse, con Maria Venturini, la \u201cRelazione sul convegno internazionale di Roma sui centri medico-psicopedagogici\u201d, che rifletteva sulle fasi salienti del convegno italo-franco-svizzero tenutosi a Roma nel 1947, con un focus rivolto all'educazione e alla preparazione del personale d'equipe per affrontare la situazione post-bellum nel migliore dei modi, cercando di evitare estremi disagi sociali e relazionali negli adolescenti pi\u00f9 fragili.\nNel 1953 ripubblic\u00f2, con una nuova veste, l'antica rivista di psichiatria infantile italiana \"Infanzia Anormale\", fondata da Ferreri (1907-1925) e diretta in un secondo tempo da De Sanctis e Eugenio Medea (1928-1930). Mantenne la direzione della rivista, divenuta \"Neuropsichiatria Infantile\" nel 1969, e poi dal 1984 \"Psichiatria dell'infanzia e dell'adolescenza\", fino al 1995. Fu fondatore e direttore dell\"'Istituto di neuropsichiatria infantile\" di via dei Sabelli a Roma e primo presidente della Societ\u00e0 italiana di neuropsichiatria infantile, nonch\u00e9 promotore di innumerevoli iniziative a favore dell'infanzia. \nOltre al compendio di neuropsichiatria infantile ed a pi\u00f9 di 250 lavori, ha pubblicato il bestseller \"Le madri non sbagliano mai\".\nLa seconda vita.\nCongedato dall'Universit\u00e0 di Roma nel novembre 1989, fu nominato professore emerito due anni dopo, continuando tuttavia a frequentare l'Istituto di neuropsichiatria, nel quale era stata affissa una targa che gliene riconosceva la paternit\u00e0.\nSi dedic\u00f2 cos\u00ec alla divulgazione del suo pensiero e alla pubblicazione di bestseller che riscossero grande successo internazionale, sempre supportato e stimolato dalla seconda moglie Marika Carniti, personaggio di rilievo nel mondo dell'arte e del design italiano.\nImpegn\u00f2 gli ultimi anni della sua vita alla lotta per il rimboschimento nel progetto \"Alberi per la vita\", nato specificamente come nuovo metodo di inserimento sociale per i disabili e come lotta naturalista alla dialettica distruttiva dell'uomo sull'ambiente. \nFu inoltre molto attivo politicamente, lottando per i diritti degli adolescenti e per un nuovo sistema scolastico. Solo nel 2008 entr\u00f2 a far parte del neonato Partito Democratico.\nOnorificenze e morte.\nNel 2003 ricevette la laurea honoris causa in Scienze dell'educazione dell'Universit\u00e0 di Urbino.\nNel 2004, gli fu conferito il premio alla carriera al Congresso mondiale di psichiatria e psicologia infantile di Berlino e, nel 2007, fu nominato cavaliere di gran croce dal Presidente della Repubblica Giorgio Napolitano.\nFu inoltre membro del Comitato d'Onore del Premio UNICEF - dalla parte dei bambini sin dalla sua istituzione nel 1999. \nSi spense il 6 febbraio 2011 all'et\u00e0 di novantasette anni dopo un'ischemia cerebrale che lo costrinse, per sei lunghi mesi, al ricovero presso l'Ospedale Gemelli di Roma.\nIl sogno della Montessori.\nBollea propone un racconto dove si intrecciano le figure di due protagonisti, lui e la pedagogista Maria Montessori, nel quale manifesta il desiderio delle due eminenti figure di fondere la branca della psichiatria con quella della pedagogia, tracciando una linea guida tra psicoterapia e riabilitazione pedagogica.\nLascia trapelare quindi il suo interesse, ereditato da Ugo Cerletti, di instaurare un nuovo \"paradigma terapeutico pluridimensionale e pluridirezionale\", basato sull'analisi delle caratteristiche fisiche e ambientali del paziente e sulla sinergica collaborazione d'equipe che coinvolge psichiatri, psicologi e assistenti sociali.\nNasce su queste basi la moderna neuropsichiatria italiana.\nGli stadi evolutivi del gioco.\nBollea rivers\u00f2 grande importanza all'ambito ludico nel periodo dello sviluppo, inteso come forma di inserimento sociale ed evoluzione della personalit\u00e0 del puer.\nNei suoi studi delinea con particolare, e talvolta eccessiva precisione, l'evoluzione del gioco in relazione all'et\u00e0 presa in esame.\nVengono considerate qui quattro sottoclassi distinte di giochi:\nFin da sempre esistito nella dimensione umana della distrazione, il gioco assume nel bambino un ruolo fondamentale nella catarsi e nello scarico di energie conflittuali, ma anche nella capacit\u00e0 di relazionarsi con gli altri.\nIl gioco diventa cos\u00ec finestra sul mondo del bambino, fondamentale nel campo dell'analisi psicologico-psichiatrica poich\u00e9 permette agli specialisti del settore di valutare componenti escluse alla capacit\u00e0 comunicativa verbale dell'infante.\nScuola pilota e scuola dell'obbligo.\nIn una lettera al Ministro della Pubblica Istruzione, Bollea, da sempre preoccupato dello scadente sistema educativo-scolastico italiano, propose un modello alternativo di organizzazione della scuola dell'obbligo che favorisse il processo di crescita degli adolescenti ed allo stesso tempo la tutela dei meno abbienti.\nAlla base del progetto vi era la necessit\u00e0 di accorpare la scuola materna e la scuola comune (scuola elementare) in un'unica \"scuola pilota\", ove fosse finalmente possibile l'analisi di tutte le deficienze del soggetto e fosse, allo stesso tempo, evitato lo stress traumatico dell'ingresso alla prima elementare che, non di rado, genera disadattamenti nei soggetti a rischio.\nRisultava quindi necessaria una preparazione del personale sul piano psicologico ed educativo affinch\u00e9 si instaurasse un rapporto empatico con i bambini, cos\u00ec da rendere la scuola una continuazione del nido domestico.\nEgli sostenne inoltre la necessit\u00e0 di una revisione del piano di studi universitario, improntato, in primo luogo, sul rapporto binomiale tra didattica e ricerca, e tra pratica e teoria, ma anche sulla visione del mondo accademico come agor\u00e0, prodromica di confronto, di messa in pratica della teoria, ma soprattutto come fucina del domani e dell'ideologia dei futuri uomini.\nAnsia, anoressia e suicidio nell'adolescente.\nL'ansia infantile.\nIn un articolo di \"Neuropsichiatria infantile\", Bollea dedica ampie pagine al problema riguardante l'ansia infantile, tra analogie e differenze con quella adulta.\nAttraverso i suoi studi dimostr\u00f2 cos\u00ec che manifestazioni eccessive di sicurezza, temerariet\u00e0 o incuranza del pericolo vengono utilizzate dal bambino come forme per esorcizzare le paure, nascondendo in realt\u00e0 dinamiche ansiogene e problemi di integrazione sociale. \nAttraverso un'educazione mirata, secondo Bollea, i genitori possono realmente diventare periti nel riconoscere il manifestarsi di situazione anomale sin dalle prime fasi di gioco del bambino, come nelle manifestazioni eccessive di paure, di introversione e di sadismo.\nL'anoressia mentale infantile.\nIl padre della moderna neuropsichiatria descrive l'anoressia mentale come nervosa e idiopatica, volendo con tal termine sottolineare la natura psichica della patologia studiata, distinguendola cos\u00ec da quella di natura prettamente organica.\nNei suoi studi con A.M. Muratori rileva, oltre agli errati metodi educativi, una possibile predisposizione neuropatica costituzionale.\nDelinea cos\u00ec un profilo del genitore eccessivamente insistente, autoritario, dominatore, perfezionista sotto ogni punto di vista, spesso intellettuale ed emotivamente instabile con trascorsi da anoressico, come una della cause fondamentali della patologia del bambino.\nA tal proposito sostiene che il genitore, in analoghe situazioni, debba adattarsi maggiormente alle esigenze fisiologiche e comportamentali in modo da poter scongiurare la degenerazione in sindrome di opposizione totale, con conseguenze devastanti anche sul piano somatico.\nIl suicidio nell'et\u00e0 evolutiva.\nNel suo lavoro con Mayer su \"Infanzia Anormale\", esaminando la letteratura e le statistiche al riguardo, Bollea passa in rassegna le cause e la diffusione di tale fenomeno su scala continentale.\nCon dati alla mano, riscontra la maggior frequenza e diffusione di tale fenomeno tra i maschi adolescenti a partire dai 10 anni di et\u00e0, esclusione fatta per la generazione di dodicenni che vede una netta prevalenza nelle femmine.\nAnche le modalit\u00e0 del suicidio rientrano in uno schema statisticamente ben definito: dai 10 ai 14 anni, prevalenza di impiccagione e defenestrazione; dai 15 ai 19 anni, prevalenza di utilizzo di armi da fuoco per i maschi, e di avvelenamento per le femmine.\nNonostante le contrastanti teorie e ipotesi di filosofi e scienziati, Bollea e Mayer, sostengono che il suicidio sia in stretto rapporto con le rapide trasformazioni economico-sociali e con i periodi di transizione.\nI due scienziati condannano la societ\u00e0 contemporanea accusandola di porre precocemente i ragazzi a contatto con la realt\u00e0 esterna, non considerando la loro reale incapacit\u00e0 di assimilazione e di metabolizzazione dei grandi contesti, portando a situazioni di carenza di stima, inadeguatezza e sommersione dalle \"cose pi\u00f9 grandi di lui\".\nAltro punto nevralgico della questione \u00e8 il rapporto conflittuale con gli adulti, sovente diffuso nelle popolazioni occidentali, a causa della mancanza di delimitazioni delle fasi evolutive, che spesso crea precoci ansie e timori per la propria vita.\nTra le altre cause dell'insorgenza del suicidio, vi \u00e8 infine il disturbo affettivo della personalit\u00e0, caratterizzato da carenza affettiva precoce, non superamento edipico o assenza di valida identificazione secondaria (ruolo fondamentale di un amico immaginario).\nL'indagine scientifica.\nBollea fu senza dubbi uno dei massimi scienziati di fine ventesimo secolo. \nEgli concentr\u00f2 le sue ricerche sulle degenerazioni e sulle alterazioni organiche neurologiche che causavano pregnanti effetti sul comportamento umano.\nIn \u201cEncefalografia ed epilessia\u201d, parlando del rapporto tra l'epilessia e analisi della stessa, riconosce una notevole importanza all'encefalografia, grazie alla quale \u00e8 stato possibile dimostrare che la sopracitata epilessia fosse la causa di una lesione organica cerebrale, e che non la si potesse chiamare malattia, ma sindrome anatomoclinica causata da danni estesi dei centri nervosi.\nStudiando invece un caso di leucoencefalite subacuta di una bambina di undici anni, insieme a Benedetti e Preve Lecco, evidenzia come causa primaria l'alterazione progressiva della capacit\u00e0 di organizzazione temporale e spaziale, fino alla perdita di ogni percorso di pensiero, con un progressivo deterioramento demenziale.\nNumerose furono le sue indagini nel campo neurologico, tra le quali si ricorda:"}
{"id": "1680691", "revid": "599013", "url": "https://it.wikipedia.org/wiki?curid=1680691", "title": "Lucien Mettomo", "text": ""}
{"id": "1680693", "revid": "287204", "url": "https://it.wikipedia.org/wiki?curid=1680693", "title": "Christian Gimenez", "text": ""}
{"id": "1680695", "revid": "125679935", "url": "https://it.wikipedia.org/wiki?curid=1680695", "title": "Vela magnetica", "text": "La vela magnetica \u00e8 un metodo proposto per la propulsione spaziale che userebbe un campo magnetico statico per deflettere le particelle cariche emesse dal sole come vento di plasma, impartendo quindi una quantit\u00e0 di moto per accelerare il veicolo spaziale.. Una vela magnetica potrebbe anche trarre la spinta direttamente dalla magnetosfera planetaria e solare.\nPrincipi di funzionamento e di progetto.\nInterazione con il vento solare.\nQuando una particella carica, come un protone o un elettrone, si muove attraverso un campo magnetico perpendicolarmente alle linee di campo, viene deflessa dal suo percorso. Il vento solare proveniente dal Sole porta, vicino alla Terra, diversi milioni di protoni ed elettroni per metro cubo. I protoni si allontanano dal sole con velocit\u00e0 tra i 400 e i 600 chilometri al secondo. In teoria una vela magnetica potrebbe deflettere queste particelle per guadagnare una certa quantit\u00e0 di moto da esse.\nUn veicolo spaziale dovrebbe dispiegare una grossa bobina di cavo superconduttore per generare il campo magnetico e possibilmente altre bobine ausiliarie per sterzare o ridurre i rischi derivati dalle radiazioni generate dalle particelle cariche. Le vele magnetiche sono una tecnologia propulsiva attraente perch\u00e9 i calcoli mostrano che tali vele di superconduttore potrebbero avere un migliore rapporto massa-spinta rispetto alle vele solari.\nConfronto con le vele solari.\nIl funzionamento delle vele magnetiche che usano il vento di plasma \u00e8 analogo a quello delle vele solari che usano la pressione della radiazione dei fotoni emessa dal sole. Anche se le particelle di vento solare hanno massa e i fotoni no, la luce solare ha una quantit\u00e0 di moto migliaia di volte pi\u00f9 grande rispetto al vento solare. Di conseguenza una vela magnetica deve deflettere un'area proporzionalmente pi\u00f9 grande di vento solare rispetto a una vela solare paragonabile per generare la stessa quantit\u00e0 di spinta. Tuttavia non ha bisogno di avere una massa grande come quella della vela solare, poich\u00e9 il vento solare viene deflesso da un campo magnetico invece che da una grande vela materiale. La massa della spira di superconduttore e della sorgente energetica usata per generare il campo potrebbe essere inferiore a quella di una vela solare equivalente. Una vela magnetica pu\u00f2 anche affidarsi direttamente alla magnetosfera planetaria e solare, mentre una vela solare non pu\u00f2.\nInterazione con la magnetosfera.\nQuando si trova in prossimit\u00e0 di un pianeta con una forte magnetosfera, come la Terra o un Gigante gassoso, la vela magnetica potrebbe generare pi\u00f9 spinta usando l'interazione con la magnetosfera invece di quella con il vento solare. Questo principio di funzionamento \u00e8 simile a quello del guinzaglio elettrodinamico.\nParagone con i guinzagli elettrodinamici.\nL'area della sezione interagente della vela magnetica si estenderebbe in due dimensioni in modo molto pi\u00f9 ampio di un guinzaglio elettrodinamico, che ha una sola dimensione. Quindi verrebbe generata una forza induttiva molto pi\u00f9 grande a parit\u00e0 di materiale conduttore.\nImmagazzinamento.\nUna vela magnetica potrebbe essere depositata avvolta su di un veicolo spaziale quando non viene usata. Potrebbe essere soltanto una bobina di cavo superconduttore. Per rilasciarla, basterebbe farvi circolare una corrente elettrica; il campo magnetico cos\u00ec generato tenderebbe a espandere la spira, aiutando a \"gonfiare\" la vela e forzarne una forma circolare. Siccome il cavo sarebbe di superconduttore e la forza del campo magnetico non varia quando il dispositivo \u00e8 in funzione, non \u00e8 richiesta ulteriore energia per fare funzionare il tutto.\nCampi magnetici deboli.\nIl cavo pu\u00f2 essere sottile, dato che la vela magnetica funzionerebbe con campi magnetici molto deboli, tipicamente dell'ordine di 0,00001 tesla (10 microtesla \u00e8 circa la forza del campo magnetico della Terra all'equatore). Nelle magnetosfere planetarie e nel vento di plasma, una vela magnetica \u00e8 pi\u00f9 efficiente con correnti piccole e un grande, debole, campo magnetico. Il risultato \u00e8 un cavo sottile e leggero con un raggio molto grande.\nPotrebbe essere possibile evitare completamente l'uso del filo e usare un campo circolare di plasma di gas eccitato elettricamente anzich\u00e9 una spira di cavo. Questo approccio viene chiamato Propulsione al plasma mini-magnetosferica (Mini-Magnetospheric Plasma Propulsion).\nModi di funzionamento.\nIn un vento di plasma.\nQuando funziona lontano dalle magnetosfere planetarie, una vela magnetica forza i protoni del vento solare, carichi positivamente, a curvare mentre passano attraverso il campo magnetico. Il cambiamento di quantit\u00e0 di moto dei protoni spingerebbe il campo magnetico e quindi la spira che lo genera.\nProprio come le vele solari, quelle magnetiche possono \"virare\". Se una vela magnetica si orienta con un angolo relativamente al vento solare, le particelle cariche vengono deflesse preferibilmente verso un lato e la vela magnetica viene spinta lateralmente. Questo significa che le vele magnetiche possono manovrare in molte orbite.\nIn questo modo, la quantit\u00e0 di spinta generata da una vela magnetica decade proporzionalmente al quadrato della sua distanza dal sole, nello stesso modo in cui la densit\u00e0 di flusso delle particelle cariche si riduce. Anche la meteorologia solare influisce maggiormente sulla vela. \u00c8 possibile che le eruzioni di plasma di un grande flare potrebbero danneggiare una vela efficiente ma fragile.\nUn'idea comune sbagliata \u00e8 che una vela magnetica non possa superare la velocit\u00e0 del plasma che la spinge. Mentre la velocit\u00e0 di una vela magnetica aumenta, la sua accelerazione dipende sempre di pi\u00f9 dalla sua capacit\u00e0 di virare efficientemente. A velocit\u00e0 elevate la direzione del vento di plasma sembrerebbe venire sempre di pi\u00f9 da davanti al veicolo. Le navi a vela spaziali avanzate potrebbero distendere spire di campo come \"derive\", cosicch\u00e9 il veicolo possa usare la differenza vettoriale tra il campo magnetico solare e il vento solare, come farebbe una barca a vela con il vento e il mare.\nDentro una magnetosfera planetaria.\nUna vela magnetica situata in una magnetosfera planetaria pu\u00f2 trarre la sua spinta dal campo magnetico del pianeta, specialmente in un'orbita che transiti sopra i poli magnetici del pianeta, similmente al guinzaglio elettrodinamico.\nLe manovre effettuabili da una vela magnetica all'interno di una magnetosfera planetaria sono pi\u00f9 limitate rispetto a quelle possibili in un vento di plasma. Proprio come con i familiari magneti usati sulla terra, una vela magnetica pu\u00f2 solo essere attratta o respinta dai poli della magnetosfera, in base al suo orientamento.\nQuando il campo magnetico della vela \u00e8 orientato nella direzione opposta rispetto alla magnetosfera, essa sperimenta una forza verso l'interno e in direzione del polo pi\u00f9 vicino, mentre quando \u00e8 orientata nella stessa direzione sperimenta l'effetto opposto. Una vela magnetica orientata come la magnetosfera non \u00e8 stabile e deve evitare di venire capovolta nell'orientamento opposto in altre maniere.\nLa spinta che una vela magnetica riesce a dare all'interno di una magnetosfera diminuisce con la quarta potenza della sua distanza dalla dinamo magnetica interna al pianeta.\nQuesta limitata capacit\u00e0 di manovra pu\u00f2 essere utile. Variando la forza del campo magnetico della vela durante il corso della sua orbita \u00e8 possibile ottenere un \"calcio perigeo\" sollevando l'altitudine dell'apogeo della sua orbita.\nRipetere questo processo in ogni orbita pu\u00f2 portare l'apogeo della vela magnetica sempre pi\u00f9 in alto, sino a che il veicolo non \u00e8 in grado di lasciare la magnetosfera planetaria e catturare il vento solare. Lo stesso processo inverso pu\u00f2 essere usato per abbassare o rendere circolare l'apogeo dell'orbita di una vela magnetica quando arriva al pianeta di destinazione.\nIn teoria \u00e8 possibile lanciare una vela magnetica direttamente dalla superficie di un pianeta vicino ad uno dei suoi poli magnetici, in modo che venga respinta dal campo magnetico planetario. Tuttavia questo richiede che la vela magnetica sia mantenuta nell'orientamento \"instabile\". Inoltre un lancio dalla Terra richiederebbe superconduttori con densit\u00e0 di corrente 80 volte superiore ai migliori superconduttori ad alta temperatura conosciuti.\nViaggi interstellari.\nLo spazio interstellare contiene quantit\u00e0 molto piccole di idrogeno; una vela che si muove velocemente ionizzerebbe questo idrogeno accelerandone gli elettroni (negativi) in una direzione e i protoni (positivi) nell'altra. L'energia necessaria alla ionizzazione e alla radiazione di ciclotrone verrebbe presa dall'energia cinetica del veicolo spaziale, rallentandolo di conseguenza. La radiazione di ciclotrone proveniente dall'accelerazione delle particelle sarebbe un \"lamento\" facilmente rilevabile nelle frequenze radio.\nNel volo spaziale interstellare fuori dalla eliopausa di una stella, una vela magnetica potrebbe quindi comportarsi come un paracadute in grado di rallentare un veicolo spaziale. Questo rimuove qualsiasi necessit\u00e0 di carburante richiesto per la decelerazione alla met\u00e0 di un viaggio interstellare, portando enormi benefici a questa possibilit\u00e0. La vela magnetica fu proposta per la prima volta per questo scopo nel 1985 da Robert Zubrin e Dana Andrews, prima degli altri usi, e si \u00e8 evoluta da un progetto del collettore di Bussard che usa un imbuto magnetico per raccogliere il mezzo interstellare.\nLe vele magnetiche potrebbero essere anche usate con la propulsione a raggio di particelle usando un acceleratore di particelle ad alta potenza per sparare un raggio di particelle cariche verso la nave spaziale. La vela magnetica defletterebbe questo raggio trasferendo quantit\u00e0 di moto al veicolo. Questo darebbe un'accelerazione molto pi\u00f9 elevata rispetto a quella ottenibile con una vela solare spinta da un laser, anche se un raggio di particelle si disperderebbe ad una distanza molto pi\u00f9 breve rispetto a un laser a causa della repulsione elettrostatica delle particelle che lo compongono.\nUsi nelle opere di fantasia.\nLa vela magnetica \u00e8 presente in maniera predominante nei romanzi fantascientifici di Michael Flynn, in particolare in \"The Wreck of the River of Stars\"; questo libro descrive la storia di una nave a vela magnetica nel momento in cui la propulsione a fusione nucleare basata sul fusore di Farnsworth-Hirsch \u00e8 diventata la tecnologia preferita."}
{"id": "1680700", "revid": "1714743", "url": "https://it.wikipedia.org/wiki?curid=1680700", "title": "Enrico II di Brabante", "text": "Origine.\nSecondo la \"Genealogia Ducum Brabanti\u00e6 Heredum Franci\u00e6\" era il figlio maschio primogenito del duca della Bassa Lorena, conte di Lovanio e primo duca di Brabante, Enrico I e di Matilde di Lorena, che era figlia del conte di Boulogne, Matteo di Lorena, come conferma la \"Flandria Generosa (Continuatio Bruxellensis)\", che precisa che era la figlia femmina secondogenita ed era figlia della contessa di Boulogne, Maria, che secondo il cronista e monaco benedettino inglese, Matteo di Parigi, nel suo \"Matth\u00e6i Parisiensis, Monachi Sancti Albani, Chronica Majora, Vol. II\" era la figlia del re d'Inghilterra, Stefano di Blois e di Matilde di Boulogne.Secondo la \" Genealogia Ducum Brabanti\u00e6 Heredum Franci\u00e6\", Enrico I di Brabante era figlio del Langravio e poi duca del Brabante, conte di Lovanio e Bruxelles, Margravio di Anversa e Duca della Bassa Lorena (Lotaringia), Goffredo II e della moglie Margherita di Limburgo, che ancora secondo la \" Genealogia Ducum Brabanti\u00e6 Heredum Franci\u00e6\", era figlia di Enrico II, conte d'Arlon e Duca di Limburgo, come ci viene confermato anche dagli \"Annales Parchenses\" e dai \"Troph\u00e9es tant sacr\u00e9s que profanes du duch\u00e9 de Brabant\" e della moglie, Matilde di Saffenberg, erede di Rodi.\nBiografia.\nSecondo gli \"Annales Parchenses\", Enrico era nato nel 1207.Appena nato fu fidanzato a Maria di Svevia, figlia di Filippo di Svevia, che era stato incoronato re di Germania (\"Rex Romanorum\") a Magonza, l'8 settembre 1198 ed antagonista di Ottone IV di Brunswick, che invece era stato eletto a Colonia il 9 giugno 1198 dai principi guelfi del basso Reno, poi incoronato ad Aquisgrana il 12 luglio; questo contratto di matrimonio sanciva l'alleanza con Filippo, dopo che suo padre Enrico I era stato per pi\u00f9 di sei anni sostenitore di Ottone IV.\nIl padre lo diede come ostaggio pi\u00f9 volte e compare in documenti e diplomi dell'epoca a fianco del padre a partire dal 1221. Fu fatto cavaliere nel 1226. Nel 1228 si segnal\u00f2 nel corso di una campagna militare contro l'arcivescovo di Colonia.\nSuccedette al padre nel 1235: suo padre, Enrico I, secondo gli \"Annales Parchenses\", mor\u00ec nel 1235 (\"1235 obiit Heinricus dux Lotharingie\"); la \"Chronique des ducs de Brabant, Volume 2\" ci riporta che Enrico mor\u00ec a Colonia, il corpo venne traslato a Lovanio, dove venne sepolto nella Collegiata di San Pietro, accanto alla prima moglie e dove sar\u00e0 raggiunto dalla figlia Maria, imperatrice, ed infine che gli succedette il figlio Enrico II.\nDue anni dopo fu implicato nella guerra contro il vescovo di Liegi e la famiglia di Limburgo e successivamente nelle lotte che si scatenarono alla morte del vescovo per la sua successione, guerre che ebbero termine solo nel 1243. Dopo questa data egli non intervenne pi\u00f9 nelle vicende dell'impero, dedicandosi solo pi\u00f9 all'amministrazione del suo ducato.\nQuando suo genero Enrico Raspe (eletto anti-re in opposizione a Federico II), mor\u00ec, il partito filo-papale, su proposta di Enrico II (che aveva rifiutato la candidatura), il 3 ottobre 1247, a Worringen (Colonia), elesse re di Germania suo nipote, il Conte d'Olanda, Guglielmo II, perch\u00e9 nessun altro principe dell'Impero era disposto a proseguire la lotta alla casa degli Hohenstaufen (Svevi).\nIn quello stesso periodo (1247/1248), Enrico ebbe contatti col re d'Inghilterra, Enrico III, con una proposta di matrimonio, non andata a buon fine, tra una delle sue figlie (Elisabetta) ed il principe Edoardo.\nEnrico mor\u00ec nel 1248: secondo gli \"Annales Sancti Pantaleonis Coloniensis\", mor\u00ec nel mese di gennaio (\"1248 Henricus dux Brabantiae morituri in Ianuario\"), mentre secondo gli \"Annales Parchenses\", mor\u00ec nel 1247 (\"1247 Heinricus II dux moritur\"), a 40 anni e gli succedette il figlio, Enrico; infine la \"Genealogia Ducum Brabanti\u00e6 Heredum Franci\u00e6\" ricorda che il duca Enrico mor\u00ec a Lovanio e fu sepolto a Villers.\nMatrimoni e discendenza.\nEnrico, mantenendo il contratto di matrimonio, prima del 21 agosto 1215, aveva sposato, in prime nozze, Maria di Svevia (1201 \u2013 1235), come ci viene confermato sia dagli \"Annales Marbacenses\", che dalla \"Genealogia Ducum Brabanti\u00e6 Heredum Franci\u00e6\"; Maria di Svevia era la figlia femmina secondogenita del duca di Toscana, duca di Svevia e re di Germania, Filippo di Svevia e di Irene Angelo, principessa bizantina che era stata principessa consorte di Sicilia (moglie di Ruggero III di Sicilia, dal 1192 al 1193).Enrico da Maria ebbe sei figli:\nRimasto vedovo, nel 1235, Enrico, nel 1241, secondo la \"Genealogia Ducum Brabanti\u00e6 Heredum Franci\u00e6\", si rispos\u00f2, in seconde nozze, con Sofia di Turingia (1224 \u2013 1275), figlia di Ludovico IV di Turingia, langravio di Turingia, e di Elisabetta d'Ungheria. Dal matrimonio nacquero:\nDa un'amante di cui non si conoscono n\u00e9 il nome n\u00e9 gli ascendenti, Enrico ebbe un figlio:"}
{"id": "1680705", "revid": "125640965", "url": "https://it.wikipedia.org/wiki?curid=1680705", "title": "Pena di morte in Italia", "text": "La pena di morte in Italia \u00e8 stata in vigore fino al 1889 nel codice penale, fu reintrodotta sotto il fascismo dal 1926 al 1947, rimase fino al 1994 nel Codice Penale Militare di Guerra quando fu abolita da una legge, e fino al 2007 nella Costituzione quando fu rimossa definitivamente.\nStoria.\nStati preunitari.\nRepubblica di Venezia.\nI registri della Repubblica di Venezia non permettono di ricostruire l'esatto numero dei condannati a morte, a causa del fatto che alcune condanne erano eseguite in segreto per motivi politici, o non erano riportate quelle per motivi religiosi. Solo a partire dal Seicento i registri sono sufficientemente precisi. L'andamento \u00e8 comunque discontinuo e se nel corso del XVII secolo vi furono quattrocento condannati e trecento esecuzioni pubbliche nella sola citt\u00e0 lagunare, nel Settecento questo numero si ridusse a circa un terzo.\nRegno Lombardo-Veneto.\nLa pena di morte era prevista nell'ordinamento del Regno Lombardo-Veneto (1815-1866). Angelo Messedaglia, il quale insisteva sulla mitezza del sistema penale austriaco rispetto agli altri paesi europei, annotava che solo poche condanne erano effettivamente eseguite negli anni tra il 1856 e il 1864.\nGranducato di Toscana.\nIl Granducato di Toscana, in data 30 novembre 1786, sotto il regno di Pietro Leopoldo Asburgo Lorena, per la prima volta nel mondo abol\u00ec con atto formale (primo \"abolizionista di diritto\"), la costituzione cd. Leopoldina, la tortura e la pena capitale, bench\u00e9 quest'ultima poi venisse nuovamente promulgata nel 1853 dal granduca Leopoldo II di Toscana e in seguito espunta nuovamente nel 1859 dal governo provvisorio toscano.\nRepubblica Romana.\nLa Repubblica Romana (stato esistito per pochi mesi) band\u00ec la pena capitale nel 1849, secondo stato moderno al mondo dopo la Toscana ad abolirla \"de iure\" per ogni crimine, preceduta da San Marino nel 1848 (reintrodotta per crimini eccezionali nel 1853 ma mai applicata, fu abolita definitivamente nel 1865 per tutti i reati).\nRegno di Sicilia.\nIn Sicilia la pena di morte fu ampiamente utilizzata durante le varie dominazioni. Spesso, sotto il regno di Spagna, le esecuzioni venivano eseguite a seguito di processi per reati contro la fede, istruiti quindi dal Santo Ufficio (conosciuto anche come Inquisizione spagnola), cio\u00e8 quell'organismo che per mandamento papale, nei regni appartenenti alla corona castigliano-aragonese, si preoccupava di eradicare l'eresia e l'apostasia della fede Cattolica. Pur facendo capo direttamente al re (piuttosto che al Santo Pontefice come per il Sant'Uffizio Romano, nello Stato pontificio, negli stati pre-unitari in accordo con la Santa Sede e nel Regno d'Italia), l'Inquisizione era un organismo soggetto alla legge canonica e per questo non prevedeva la pena di morte come sentenza, bens\u00ec il \"rilascio\" (\"relapso\", abbandono) alle autorit\u00e0 secolari che automaticamente procedevano all'esecuzione della pena. L'esecuzione era normalmente eseguita con il fuoco, tuttavia se vi era un ultimo pentimento e dunque ammissione del reato, da parte del condannato, la pena capitale veniva applicata tramite strangolamento prima che il condannato potesse essere lambito dalle fiamme. Ovviamente anche da parte dei bracci civili del Vicereame Siciliano le pene capitali erano le medesime che in Spagna. Lo strapotere dei governi causava troppo spesso esecuzioni palesemente ingiuste, tramate da vari funzionari pubblici per scopi personali tanto che, in alcune parti della Sicilia, si incominci\u00f2 a credere che le anime dei \"decollati\" (gli uccisi per decapitazione) continuassero a vagare per la Terra, spesso aiutando gli innocenti in difficolt\u00e0. Gi\u00e0 dal XVIII secolo si registra, a Palermo, il culto di queste anime condannate ingiustamente.\nStato Pontificio.\nL'ultima esecuzione capitale nello Stato Pontificio avvenne nel 1870 a Palestrina, poco prima della Presa di Roma con la \"breccia di Porta Pia. \nLa Citt\u00e0 del Vaticano, erede dello Stato della Chiesa nel 1929, non sentenzi\u00f2 pi\u00f9 condanne e la abol\u00ec \"de iure\" nel 1969 per ordine di papa Paolo VI (bench\u00e9 rimossa definitivamente dalla legge fondamentale solo nel 2001 da Giovanni Paolo II), in conseguenza della posizione della dottrina cattolica divenuta molto critica in merito.\nRegno di Sardegna.\nIl Regno di Sardegna arriv\u00f2 all'Unit\u00e0 d'Italia senza avere mai abrogato la pena di morte dal suo codice penale. Tuttavia, durante il regno di Carlo Felice si introdussero limitazioni ai casi della sua applicazione e l'abolizione della connotazione di \"esemplarit\u00e0\" della pena.\nUnit\u00e0 d'Italia.\nAl momento dell'unificazione italiana nel 1861, le legislazioni di tutti gli stati preunitari (compreso il Regno di Sardegna) prevedevano la pena di morte con l\u2019eccezione del Granducato di Toscana. In attesa dell'approvazione di un codice penale unitario, il codice penale del Regno di Sardegna venne esteso a tutta l'Italia con l'eccezione della Toscana.\nNel 1889 la pena di morte venne abolita in tutto il Regno d'Italia con l'approvazione, quasi all'unanimit\u00e0 da parte di entrambe le Camere, del nuovo codice penale, durante il ministero di Giuseppe Zanardelli. Tuttavia, la pena di morte era stata \"di fatto\" abolita fin dal 1877, anno dell'amnistia generale di Umberto I di Savoia (Decreto di amnistia del 18 gennaio 1878). Uno degli ultimi condannati celebri fu l'attentatore alla vita del re Giovanni Passannante (1879), la cui condanna a morte non fu per\u00f2 eseguita e la pena commutata in ergastolo. La pena capitale rest\u00f2 per\u00f2 ancora in vigore nel codice penale militare e in quelli coloniali, venendo applicata massicciamente durante il primo conflitto mondiale (1915-1918) per fatti di diserzione, insubordinazione e \"comportamento disonorevole\", anche contro soldati innocenti (pratica della decimazione ordinata dai generali senza alcuna deliberazione del tribunale militare).\nDal Ventennio fascista alla Resistenza.\nNel 1926, con l'opposizione di 12 deputati e di 49 senatori, la pena di morte per i civili venne reintrodotta per legge da Mussolini (dopo 37 anni dall'abrogazione) per punire coloro che avessero attentato alla vita o alla libert\u00e0 della famiglia reale o del capo del governo e per vari reati contro lo Stato. Nel 1928 viene giustiziato attraverso la fucilazione Michele Della Maggiora, un bracciante toscano di orientamento comunista, per aver ucciso due fascisti. Il Codice Rocco, entrato in vigore il 19 ottobre 1930, aument\u00f2 il numero dei reati contro lo Stato punibili con la morte e reintrodusse la pena di morte per alcuni gravi reati comuni.\nNel decennio 1930-1940 (dopo quella data anche i reati comuni pi\u00f9 gravi passarono sotto la giurisdizione del Tribunale Speciale) le Corti d'Assise inflissero 118 condanne a morte per reati di particolare gravit\u00e0, di cui 65 eseguite. Invece il Tribunale Speciale, che oper\u00f2 dal 1927 al 1943 occupandosi di reati di natura politica, ne inflisse 65 (di cui 53 eseguite), la maggior parte delle quali per attivit\u00e0 spionistiche nel periodo tra il '40 e il '42. Durante il fascismo furono giustiziate legalmente (escludendo le esecuzioni extragiudiziali del periodo squadrista) 118 persone (117 uomini e una donna, Laura D'Oriano, condannata per spionaggio nel 1943 e unica giustiziata femminile della storia d'Italia eccezion fatta per il periodo 1943-1945 sotto la RSI e l'occupazione tedesca, con molte esecuzioni sommarie).\nDurante il periodo della guerra civile tra resistenza e nazifascisti entrambe le parti ricorsero alla pena di morte, anche con esecuzioni sommarie ed extragiudiziali; tra i giustiziati sotto il governo fascista, gli ex gerarchi \"traditori\" al processo di Verona nel 1944 e, per ordine del Comitato di Liberazione Nazionale, l'ex dittatore Benito Mussolini (1945).\nDopo la caduta del fascismo, il d.l.l. 10 agosto 1944, n. 224 di Umberto di Savoia abol\u00ec la pena di morte per tutti i reati previsti dal codice penale del 1930, nei territori controllati dal governo legittimo del Regno. Essa fu per\u00f2 mantenuta in vigore in base al d.l.l. 27 luglio 1944, n. 159 per i reati fascisti e di collaborazione con i nazisti e i fascisti, nonch\u00e9 inflitta dai tribunali militari degli alleati della seconda guerra mondiale.\nDal secondo dopoguerra a oggi.\nNell'immediato secondo dopoguerra italiano, la pena di morte rimase in vigore; dopo la fine del conflitto il d.l.l. 10 maggio 1945, n. 234 (poi modificato dal decreto legislativo del Capo provvisorio dello Stato 2 agosto 1946, n. 64) ammise nuovamente la pena di morte come misura temporanea ed eccezionale anche per gravi reati come rapina, estorsione, sequestro di persona a scopo di rapina o di estorsione, costituzione o organizzazione di banda armata. Il decreto aveva efficacia fino a un anno dopo la cessazione dello stato di guerra. A norma del decreto legislativo del Capo provvisorio dello Stato 11 aprile 1947, n. 192, tali disposizioni continuavano ad avere efficacia fino al 15 aprile 1948; la costituzione repubblicana, che abrogava la pena di morte per tutti i reati commessi in tempo di pace, per\u00f2 era gi\u00e0 entrata in vigore il 1\u00ba gennaio 1948. Nel periodo furono inflitte un totale di 259 condanne a morte per crimini commessi da ex appartenenti alla Repubblica Sociale Italiana da parte delle Corti straordinarie d'Assise (poi Sezioni speciali delle Corti d'Assise), e dai Tribunali straordinari, 91 delle quali eseguite tra il 2 agosto 1945 e il 5 marzo 1947.\nL'ultima condanna a morte per crimini comuni venne irrogata agli autori della strage di Villarbasse, atto commesso a scopo di rapina avvenuta nell'autunno del 1945. L'allora capo dello Stato Enrico De Nicola respinse la grazia e il 4 marzo 1947 alle 7:45 i condannati vennero fucilati alle Basse di Stura a Torino. I nomi dei condannati erano: Francesco La Barbera, Giovanni Puleo, Giovanni D'Ignoti.\nL'ultima esecuzione invece, fu eseguita il giorno seguente, 5 marzo 1947 circa alle 5 del mattino presso Forte Bastia, alle porte della Spezia. I condannati furono Aurelio Gallo, di Udine, capo di un sedicente \"servizio investigativo autonomo\" presso il comando provinciale della Spezia della Guardia Nazionale Repubblicana; l'ex capitano della G.N.R. e questore ausiliario della Spezia, Emilio Battisti, di Trento, e l'ex maresciallo della G.N.R. Aldo Morelli, tutti gi\u00e0 condannati a morte nel maggio 1946, dalla Corte di Assise locale, per collaborazionismo, sevizie . L'esecuzione fu sofferta, poich\u00e9 il plotone dovette far fuoco una seconda volta in quanto la prima scarica uccise solo il maresciallo Morelli, mentre l'ex questore rest\u00f2 ferito a terra e Gallo illeso. Dopo la prima scarica Gallo disse, rivolto al plotone: \u00abNon dovreste pi\u00f9 sparare, ma fate come credete\u00bb.\nDisciplina attuale.\nLa Costituzione italiana, approvata dall'Assemblea Costituente il 22 dicembre 1947 ed entrata in vigore il 1\u00ba gennaio 1948, abol\u00ec definitivamente la pena di morte per tutti i reati comuni e militari commessi in tempo di pace. La misura venne attuata con i decreti legislativi 22 gennaio 1948, n. 21 (\"Disposizioni di coordinamento in conseguenza dell'abolizione della pena di morte\") e n. 22 (\"Ammissibilit\u00e0 del ricorso per cassazione proposto dai condannati alla pena di morte\").\nSecondo la normativa previgente la pena di morte era eseguita tramite fucilazione all'interno di uno stabilimento penitenziario e non era ammesso pubblico. Il Ministro della Giustizia poteva talvolta stabilire sia che l'esecuzione fosse pubblica sia che fosse effettuata in altro luogo. Nel periodo 1945-1947 spesso si eseguirono le fucilazioni nei poligoni di tiro militare, e a volte furono ammessi testimoni. \nLa pena di morte rimase nel Codice penale militare di guerra fino alla promulgazione della legge 13 ottobre 1994, n. 589, che l'abol\u00ec sostituendola con la massima pena prevista dal codice penale, che \u00e8 attualmente l'ergastolo.\nL'Italia ha poi ratificato il protocollo n. 13 alla Convenzione europea per la salvaguardia dei diritti dell'uomo e delle libert\u00e0 fondamentali, relativo all'abolizione della pena di morte in qualsiasi circostanza, sottoscritto a Vilnius il 3 maggio 2002. La legge costituzionale 2 ottobre 2007, n. 1 (\"Modifica all'articolo 27 della Costituzione, concernente l'abolizione della pena di morte\"), modificando l'art. 27 della Costituzione della Repubblica Italiana ha eliminato le residue disposizioni in tema (eliminando l'ultimo residuo di previsione da parte di leggi militari di guerra), sancendo per via costituzionale la non applicabilit\u00e0. La pena di morte, contemplata nell'art. 17 e nell'art. 21 del codice penale italiano \u00e8 oggi da ritenersi abrogata nelle parti in questione.\nPer reintrodurre la pena capitale nell'ordinamento italiano occorrerebbe un'altra legge di revisione costituzionale sull'articolo 27, a doppia deliberazione di almeno i 2/3 di ciascuna camera (o referendum costituzionale positivo in assenza di maggioranza qualificata), ma non \u00e8 mai esistito uno schieramento politico cos\u00ec ampio che fosse favorevole, nemmeno negli anni di piombo quando alcuni politici (in particolare Giorgio Almirante, leader del neofascista MSI che promosse delle petizioni per ripristinare la pena in tempo di pace, ma implicitamente anche Ugo La Malfa del PRI, che il giorno dopo l'agguato di via Fani e il rapimento di Aldo Moro da parte delle Brigate Rosse propose l'applicazione del codice di guerra) ne proposero il reinserimento o il riutilizzo per gravi atti di terrorismo contro lo Stato. \n ritengono per\u00f2 che i diritti inviolabili dell'uomo, menzionati esplicitamente dalla Costituzione, non siano modificabili attraverso il procedimento di revisione costituzionale (limiti alla revisione costituzionale), ma solo con atti illeciti ed eversivi. In particolare, gli articoli immodificabili (almeno \"in peius\") sarebbero l'art. 2 e gli articoli 13-16 concernenti le libert\u00e0 che la Costituzione stessa definisce nel testo \"inviolabili\". Considerando tra i diritti inviolabili anche il diritto alla vita e al rispetto della persona umana, anche l'articolo 27 potrebbe considerarsi immodificabile nei suoi principi fondanti (responsabilit\u00e0 penale personale, umanit\u00e0 delle pene, presunzione d'innocenza, rifiuto della pena di morte). Il rifiuto della pena capitale come diritto inviolabile e limite di revisione \u00e8 stato in particolare sancito da una sentenza della Corte costituzionale del 1996 nel caso di una richiesta di estradizione di un uomo in un sistema penale che prevedeva il rischio di pena di morte, estradizione bloccata dai giudici costituzionali.\nLa normativa sui trapianti (legge 1\u00ba aprile 1999, n. 91) vieta l'importazione di organi o tessuti da Stati in cui la legislazione consente la vendita e il prelievo forzato da cittadini condannati a morte."}
{"id": "1680707", "revid": "305330", "url": "https://it.wikipedia.org/wiki?curid=1680707", "title": "Consonante eufonica", "text": ""}
{"id": "1680709", "revid": "287204", "url": "https://it.wikipedia.org/wiki?curid=1680709", "title": "Cesare Pezzolo", "text": "Insieme ai suoi numerosi fratelli emigr\u00f2 in California dove ebbe molto successo diventando uno dei musicisti pi\u00f9 affermati degli Stati Uniti d'America. Fu autore di numerosi brani, tra cui una delle canzoni pi\u00f9 famose della musica da ballo: la celebre mazurka \"Cesarina\". Fond\u00f2, insieme ai fratelli, anche una casa discografica e un'orchestra. Quest'ultima era una \"fisaorchestra\" in quanto tutti i 9 fratelli Pezzolo vi suonavano la fisarmonica."}
{"id": "1680710", "revid": "174925", "url": "https://it.wikipedia.org/wiki?curid=1680710", "title": "War Inc", "text": ""}
{"id": "1680715", "revid": "174925", "url": "https://it.wikipedia.org/wiki?curid=1680715", "title": "War, Inc", "text": ""}
{"id": "1680725", "revid": "113075402", "url": "https://it.wikipedia.org/wiki?curid=1680725", "title": "Carlo Celano", "text": "Biografia.\nNacque nella capitale partenopea dal medico Salvatore e da Antonia Picaccia. Dal padre gli venne trasmessa la passione per l'arte, l'architettura e le testimonianze del passato, alimentata da passeggiate in lungo e in largo per la citt\u00e0 e da escursioni nelle catacombe.\nLa sua formazione, oltre che nello studio paterno, si svolse presso i gesuiti e, quindi, all'universit\u00e0 dove si laure\u00f2 in diritto. Immediatamente dopo intraprese la professione forense e, al contempo, cominci\u00f2 a scrivere componimenti letterari, sia in poesia che in prosa. Fu costretto ad abbandonare la carriera d'avvocato a causa di un incidente giudiziario e dei sospetti di un suo coinvolgimento nella rivolta di Masaniello, che lo condussero alla Vicar\u00eca, il carcere di Napoli, da cui fu liberato solo dopo l'intervento di un influente amico.\nIntorno al 1660 decise di prendere i voti religiosi e di entrare cos\u00ec nella congregazione delle missioni apostoliche di Napoli. Subito ricopr\u00ec incarichi di responsabilit\u00e0 e, poco dopo, l'arcivescovo Filomarino lo nomin\u00f2 canonico della cattedrale.\nIntanto continuava a scrivere e pubblicare con lo pseudonimo di \"Ettore Calcolona\", soprattutto commedie ispirate a modelli spagnoli (in particolare Lope de Vega e Calder\u00f2n de la Barca), che vennero anche rappresentate con ottimo successo di pubblico. Nella satira \"Degli avanzi delle Poste\", in cui immagina di pubblicare missive mai recapitate e accumulate come avanzi nei depositi postali, manifest\u00f2 un'aspra critica alle mode ed ai comportamenti sociali dell'epoca.\nIl Celano fu poi un brillante animatore della vita culturale cittadina, frequentatore del pittore Luca Giordano ed ospite del salotto intellettuale dell'avvocato Francesco Valletta, nel quale incontr\u00f2 lo storico Jean Mabillon, a cui fece da cicerone durante il suo tour e da cui viene ricordato come esperto conoscitore delle antichit\u00e0 cittadine.\nQuesta eclettica figura di umanista \u00e8 poi ricordata anche per la sua attivit\u00e0 a favore del restauro della chiesa di Santa Restituta, che si resero necessari a causa dei danni provocati dal terremoto del 5 giugno 1688. Verso la met\u00e0 del 1689 il Celano, che gi\u00e0 era impegnato nella raccolta dei fondi che avrebbero finanziato i lavori, venne scelto come componente di una commissione che si sarebbe occupata del recupero dell'edificio, anzi, gli venne affidata la direzione dei lavori. conclusisi con la riapertura del monumento avvenuta il 24 maggio del 1692.\nContemporaneamente veniva pubblicata la sua opera pi\u00f9 importante, quella che gli avrebbe dato la fama: \"Le Notizie del bello, dell'antico e del curioso della citt\u00e0 di Napoli\", dedicata a Papa Innocenzo XII. Questo studio era stato scritto col principale obiettivo di accompagnare, in dieci itinerari, forestieri che visitavano la citt\u00e0. Una vera e propria guida, che \u00e8 anche una monumentale ricerca storica descrivente minuziosamente il ricco patrimonio artistico, architettonico e culturale napoletano. Degna di nota, all'interno dell'opera, \u00e8 l'attenzione che l'autore riserva agli edifici laici, considerati parte della ricchezza storico-artistica e architettonica della citt\u00e0 al pari degli edifici sacri. La sua guida ebbe tale successo che, nel corso del Settecento, fu stampata tre volte e poi nuovamente nell'Ottocento, a cura di Giovanbattista Chiarini. Quest'ultima edizione, ristampata poi pi\u00f9 volte (l'ultima nel 2000) ha spostato la paternit\u00e0 delle \"Notizie\" quasi pi\u00f9 verso il Chiarini, che, di fatto si serv\u00ec dell'opera celaniana come architettura per il suo proprio lavoro. Recentemente \u00e8 stata redatta un'edizione critica della pi\u00f9 sostanziosa ristampa settecentesca, quella del 1792, contenente anche tutte le aggiunte (ovvero gli aggiornamenti) delle altre due ristampe settecentesche, e che comprende anche le \"Notizie sulle reali ville\" (testo settecentesco aggiuntivo all'edizione 1792, dedicato alle fondazioni regie in epoca borbonica) a cura di Gianpasquale Greco."}
{"id": "1680734", "revid": "1684799", "url": "https://it.wikipedia.org/wiki?curid=1680734", "title": "Fr\u00e9d\u00e9ric Etsou-Nzabi-Bamungwabi", "text": "Biografia.\nDopo gli studi alla scuola cattolica di Boyange ed al nel Seminario Minore di Bolongo, nel 1949 fece il suo ingresso nel Seminario Maggiore di Kabwe dove complet\u00f2 il primo ciclo di filosofia e studi\u00f2 per un anno di teologia. Nel 1954 inizi\u00f2 il suo noviziato nella Congregazione del Cuore Immacolato di Maria per la quale, dopo aver completato gli studi di teologia, fu ordinato sacerdote dal vescovo Fran\u00e7ois Van den Berghe il 13 luglio 1958.\nDopo aver ricoperto l'incarico di vicario in due parrocchie di Kinshasa, fu inviato in Europa per completare la sua formazione e si laure\u00f2 in sociologia presso l'Istituto Cattolico di Parigi ed in teologia pastorale alla \"Lumen Vitae\" di Bruxelles; inoltre studi\u00f2 scienze e lettere presso l'Istituto di Studi Superiori d'Oltremare di Parigi. Nel 1968 torn\u00f2 in patria dove ricopr\u00ec vari incarichi parrocchiali ed ai vertici della sua congregazione.\nL'8 luglio 1976 papa Paolo VI lo nomin\u00f2 arcivescovo titolare di Menefessi e coadiutore di Mbandaka-Bikoro e fu consacrato vescovo il successivo 7 novembre dal cardinale Joseph-Albert Malula, coconsacranti il vescovo Albert Tshomba Yungu e l'allora arcivescovo di Mbandaka-Bikoro Pierre Wijnants al quale succedette l'11 novembre 1977. Poco tempo dopo fu eletto vicepresidente della conferenza episcopale dell'allora Zaire.\nPapa Giovanni Paolo II lo nomin\u00f2 arcivescovo metropolita di Kinshasa il 7 luglio 1990 e lo cre\u00f2 cardinale nel concistoro del 18 giugno 1991 del titolo di Santa Lucia a Piazza d'Armi.\nDal 2000 al 2004 fu presidente della conferenza episcopale della Repubblica Democratica del Congo.\nDa tempo malato fu ricoverato in Belgio presso la Clinica Universitaria di Lovanio dove mor\u00ec il 6 gennaio 2007 all'et\u00e0 di 76 anni. \u00c8 sepolto nella cattedrale di Kinshasa, accanto al suo predecessore.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1680745", "revid": "1005847", "url": "https://it.wikipedia.org/wiki?curid=1680745", "title": "Elezioni regionali in Valle d'Aosta del 2008", "text": "Le elezioni regionali in Valle d'Aosta del 2008 si tennero il 25 maggio per il rinnovo del Consiglio regionale.\nAi affrontarono sette le liste, 245 candidati e tre diversi programmi elettorali: due comuni con da una parte le forze autonomiste, Union Vald\u00f4taine, Stella Alpina e F\u00e9d\u00e9ration Autonomiste, e dall'altra i partiti di centro sinistra, cio\u00e8 Arcobaleno, Partito Democratico, Vall\u00e9e d'Aoste Vive/Renouveau Vald\u00f4tain, e uno individuale, quello del Popolo della Libert\u00e0. In pratica ai nastri di partenza si sono ripresentate quasi le stesse forze che gi\u00e0 hanno animato le elezioni politiche del 13 e 14 aprile 2008.\nLa nuova legge elettorale.\nLa tornata elettorale si \u00e8 svolta sulla base della nuova legge elettorale approvata il 7 agosto 2007, e che sostituisce la precedente normativa in vigore dal 1997.\nIl nuovo impianto, oltre a confermare la soglia di sbarramento del 5,71% (o meglio, i due trentacinquesimi) dei voti validi stabilita dalla previgente legge, introduce un premio di maggioranza per la coalizione di liste pi\u00f9 votata. In particolare, \u00e8 previsto che alla coalizione che ottenga la maggioranza assoluta dei suffragi, vengano garantiti il 60% dei seggi consiliari, mentre se la miglior coalizione si attestasse solamente su una maggioranza relativa, i seggi garantiti sarebbero pari al 51% degli stessi. Tale ultima evenienza deve per\u00f2 verificarsi in maniera matematicamente naturale ripartendo i seggi, col metodo Hare-Niemeyer dei quozienti interi e dei pi\u00f9 alti resti, fra le liste superanti lo sbarramento, e se cos\u00ec operando il computo non avesse sortito un numero di seggi inferiore alla maggioranza consiliare assoluta, i cittadini sarebbero stati chiamati l'8 giugno ad un turno di ballottaggio fra le due coalizioni pi\u00f9 votate: la vincente si sarebbe a quel punto vista comunque assegnati 18 seggi.\nGli eletti.\nUnion Vald\u00f4taine: Augusto Rollandin, Aurelio Marguerettaz, Giuseppe Isabellon, Laurent Vi\u00e9rin, Albert Lani\u00e8ce, Alberto Cerise (sostituito, causa decesso, da Renato Praduroux il 19 settembre 2012), Luciano Caveri, Emily Rini, Ennio Pastoret, Andrea Rosset, Alberto Cr\u00e9taz, Mauro Bieler, Salvatore Agostino, Carlo Norbiato, Diego Empereur, H\u00e9l\u00e8ne Imp\u00e9rial e Manuela Zublena.Stella Alpina: Marco Vi\u00e9rin, Andr\u00e9 Lani\u00e8ce, Francesco Salzone e Dario Com\u00e9.F\u00e9d\u00e9ration Autonomiste: Claudio Lavoyer e Leonardo La Torre.Vall\u00e9e d'Aoste Vive - Renouveau Vald\u00f4tain (dal 10 marzo 2010 ALPE): Roberto Louvin, Albert Chatrian, Giuseppe Cerise, Patrizia Morelli e Alberto Bertin.Partito Democratico: Raimondo Donzel, Carmela Fontana e Gianni Rigo.Popolo della Libert\u00e0: Massimo Lattanzi, Enrico Tibaldi, Alberto Zucchi e Cleto Benin."}
{"id": "1680752", "revid": "729019", "url": "https://it.wikipedia.org/wiki?curid=1680752", "title": "Paolo Rosi", "text": "Come capitano della Nazionale italiana disput\u00f2 12 incontri tra il 1948 e il 1954.\nDa giornalista fu per pi\u00f9 di trent'anni la voce dell'atletica, del pugilato e del rugby dalle frequenze radiofoniche e televisive della Rai.\nBiografia.\nCarriera sportiva.\nNato a Roma da famiglia di origine trevigiana nel rione di Castro Pretorio in uno stabile del quale suo padre era portinaio, Rosi entr\u00f2 nel a 16 anni nell'agosto del 1940 sulle orme di suo fratello Manlio nel frattempo arruolato e inviato in Unione Sovietica nell'ARMIR.\nDebutt\u00f2 nella squadra riserve il 9 gennaio 1941 e, un anno pi\u00f9 tardi, il 18 gennaio 1942, esord\u00ec in prima squadra nel campionato di Promozione (la seconda divisione nazionale dell'epoca).\nUna pleurite gli imped\u00ec di partecipare alle finali nazionali e non fu prima del 1944 che pot\u00e9 tornare a giocare, nei ranghi della Goliardica, squadra di universitari con sede in via Frattina; a fine anno lasci\u00f2 il club e fu tra i fondatori dell', che in assenza di un campionato disputava, come il , incontri con formazioni alleate, in particolare britanniche e, nel 1945, un'estemporanea edizione del campionato romano, vinto battendo in finale proprio la Rugby Roma; ancora con l'Olimpic disput\u00f2 il primo campionato del dopoguerra nel 1945-46, poi la squadra si sciolse e tutti gli elementi confluirono nel Rugby Roma, che cos\u00ec acquis\u00ec la denominazione ufficiale di Rugby Roma Olimpic.\nCon il club bianconero fu campione d'Italia nel 1948 e nel 1949 e si mise in luce anche in nazionale, tanto da venir presto considerato come il miglior rugbista italiano dell'epoca; fu l'unico rappresentante del suo Paese a essere schierato in una formazione mista europea che affront\u00f2 l' a Twickenham, realizzando in tale occasione anche una meta, e scese varie volte in campo come capitano della Nazionale: il suo ultimo incontro fu la finale di Coppa Europa 1954 a Roma persa contro la 12-39.\nDurante la sua militanza sportiva Rosi era entrato come ragioniere (qualifica che aveva acquisito diplomandosi nel 1943) al Banco di Santo Spirito, orientandosi successivamente al giornalismo e collaborando con la Rai in cui entr\u00f2 nel 1953 iniziando come voce radiofonica a commento dei Giochi Olimpici di Melbourne del 1956; fu, quella, la prima di 9 Olimpiadi consecutive: Rosi comment\u00f2, passando nel frattempo alla televisione, tutte le edizioni fino a quella di Seoul 1988.\nCarriera giornalistica.\nSpecializzato in atletica leggera, pugilato e, ovviamente, rugby, alla voce di Paolo Rosi sono legate alcune delle imprese pi\u00f9 famose dello sport italiano e mondiale: tra le varie, la vittoria olimpica di Nino Benvenuti (anche se in vita si rammaric\u00f2 sempre di non avere avuto la possibilit\u00e0 di commentare la ripresa televisiva della vittoria di Benvenuti su Griffith, in quanto la Rai la trasmise solo per radio con la voce di Paolo Valenti), quelle olimpiche e mondiali di Patrizio Oliva, Francesco Damiani e Gianfranco Rosi, le vittorie di Livio Berruti e di Pietro Mennea nei 200 metri rispettivamente alle Olimpiadi di Roma nel 1960 e di Mosca nel 1980, quella di Sara Simeoni nel salto in alto sempre a Mosca nel 1980, quella di Alberto Cova nei ai mondiali di Helsinki nel 1983.\nSua fu anche la telecronaca dell'incontro di Bellaria del 19 luglio 1978, valido per l'assegnazione del titolo europeo dei pesi medi, a seguito del quale il pugile italiano Angelo Jacopucci, dopo il K.O. sub\u00ecto alla 12\u00aa ripresa dal britannico Alan Minter, entr\u00f2 in coma la notte seguente e poi mor\u00ec per emorragia cerebrale tre giorni pi\u00f9 tardi.\nNel rugby fu a lungo la voce della nazionale italiana in Coppa delle Nazioni e, successivamente, Coppa FIRA; comment\u00f2 anche i tornei del Cinque Nazioni e della .\nL'ultima telecronaca per l'atletica di Paolo Rosi \u00e8 legata a un altro grande momento dello sport italiano, la vittoria di Gelindo Bordin nella maratona olimpica ai Giochi di Seoul 1988.\nIn pensione dal 1989, rimase in Rai come collaboratore per il rugby per un triennio, nel corso del quale cur\u00f2 anche le telecronache ed i commenti tecnici della .\nColpito da un tumore al fegato, nonostante un intervento chirurgico mor\u00ec il 30 aprile 1997, a 73 anni, in una clinica romana.\nTributi.\nAl suo nome sono intitolate a Roma una strada e lo stadio del CONI all'Acqua Acetosa.\nNel 2015 fu data alle stampe una sua biografia, \"Una finta a destra, una a sinistra\", di Federico Meda (ed. Absolutely Free).\nLa Federazione Italiana di Atletica Leggera conferisce su base biennale il Premio speciale Paolo Rosi, riservato a professionisti nel campo della comunicazione che abbiano, tramite la propria attivit\u00e0 professionale, contribuito alla promozione e la corretta informazione sull'atletica."}
{"id": "1680754", "revid": "6923", "url": "https://it.wikipedia.org/wiki?curid=1680754", "title": "Savoy Pictures", "text": "Savoy Pictures Inc. era una compagnia di produzione e distribuzione cinematografica indipendente attiva dal 1993 al 1996.\nStoria.\nVictor A. Kaufman divenne presidente e capo esecutivo della Savoy Pictures nel 1992 insieme con il vice capo esecutivo, Lewis J. Korman. Tra i film della Savoy Picture degni di nota ci sono \"Bronx\", \"Fuga da Absolom\", \"L'ultimo cacciatore\" e \"Serial Mom\".\nIl budget per i loro film crebbe. Tuttavia, con scarsi investimenti nel marketing, la Savoy dovette fronteggiare una grossa crisi economica, solo tre anni dopo la sua fondazione. Per tre anni, la Savoy ha poi distribuito dei fallimenti al box office compresi \"Exit to Eden\" e \"Getting Away with Murder\". La HBO gestisce la pubblicazione di home video dei prodotti della libreria della Savoy.\nNel gennaio 1995, Kaufman annunci\u00f2 l'assunzione di Robert N. Fried alla guida dello studio cinematografico. Fried inser\u00ec nelle cariche dirigenziali Alan Sokol, Bob Levin, Cathy Schulman, Stan Brooks, Stan Wlodkowski e i registi Sam Raimi, Bob Teitel, George Tillman, Rob Weiss e Peter Chelsom. Nel settembre 1995, Kaufman dichiar\u00f2 che egli non era pi\u00f9 interessato ad investire nel cinema d'affari e ri-qualific\u00f2 la societ\u00e0 come una stazione televisiva.\nIn conseguenza di ci\u00f2, poco dopo strinse un accordo con la New Line Cinema per la distribuzione e/o co-produzione, per quei film che al momento erano in produzione o in pre-produzione, come il film \"A Thin Line Between Love and Hate\" che vede il debutto alla regia di Martin Lawrence, oppure \"American History X\", \"Le straordinarie avventure di Pinocchio\" e \"The Stupids\". Tuttavia, la Paramount Pictures distribu\u00ec e co-produsse il film della Savoy, \"Soldi sporchi\".\nDal 1994 al 1997, la Savoy faceva parte di una joint venture con la Fox Broadcasting Company, che diede vita ad una societ\u00e0 chiamata SF Broadcasting. Le stazioni di propriet\u00e0 della SF Broadcasting furono la WALA-TV di Mobile (Alabama), la WLUK-TV di Green Bay (Wisconsin), la WVUE di New Orleans e la KHON di Honolulu. Divennero tutte affiliate della Fox nel 1995. Nel 1997 furono vendute alla Silver King Broadcasting, anche se la Fox vi mantiene un certo interesse.\nNel dicembre del 1995 la Savoy Pictures, annunci\u00f2 che la IAC/Interactive Corporation di Barry Diller stava per acquistare la societ\u00e0. L'operazione \u00e8 stata finalizzata nel 1997. Victor Kaufman \u00e8 diventato vice presidente, sedendo nel consiglio di amministrazione della IAC.\nOggi, la HBO rimane la titolare dei diritti home video per la libreria della Savoy, mentre la societ\u00e0 sorella Warner Bros. Television detiene quelli per la distribuzione televisiva."}
{"id": "1680759", "revid": "1924342", "url": "https://it.wikipedia.org/wiki?curid=1680759", "title": "Priyanka Chopra", "text": "\u00c8 la prima attrice di Bollywood ad aver vinto cinque Filmfare Awards in cinque categorie diverse (miglior attrice debuttante, Best Villain, Best Actress in leading role, Best Choise Actress e Best Actress in Supporting role). Nel 2015 \u00e8 protagonista della serie tv statunitense \"Quantico\". \u00c8 Goodwill Ambassador dell'UNICEF.\nBiografia.\nPriyanka \u00e8 nata nel 1982 da Ashok e Madhu Chopra, entrambi medici nell'esercito indiano. Ha un fratello, Siddharth, di sette anni pi\u00f9 giovane. Ha trascorso l'infanzia, seguendo la famiglia, spostandosi in numerose citt\u00e0 indiane per poi, all'et\u00e0 di 13 anni, trasferirsi per 3 anni negli Stati Uniti, ospite da una zia. Qui ha vissuto a Newton (Massachusetts), Cedar Rapids (Iowa) e New York.\nDopo essere tornata in India, si \u00e8 diplomata alla \"Army Public School\" di Bareilly. Ha conquistato la popolarit\u00e0 internazionale vincendo il titolo di Miss Mondo 2000. In precedenza era stata eletta anche Femina Miss India World. Curiosamente lo stesso anno le connazionali Lara Dutta e Diya Mirza Handrich vinsero i titoli rispettivamente di Miss Universo e Miss Asia Pacific, realizzando una storica tripletta per l'India.\nCarriera cinematografica.\nIl suo esordio cinematografico \u00e8 avvenuto nel 2002 con il film \"Thamizhan\". L'anno seguente, esordisce a Bollywood con \"The Hero: Love Story of a Spy\", a cui segue la pellicola di successo \"Andaaz\", per il quale ha vinto il Filmfare Award per la miglior attrice debuttante. Nel 2004, \u00e8 diventata la seconda donna a vincere il premio Filmfare Best Villain Award, che ha ricevuto per la sua interpretazione in \"Aitraaz\". Chopra in seguito ha ottenuto anche altri successi commerciali grazie a pellicole come \"Mujhse Shaadi Karogi\" (2004), \"Krrish\" (2006) e \"Don - The Chase Begins Again\".\nChopra ha ottenuto anche il Filmfare Award per la miglior attrice e un National Film Award for Best Actress per la sua interpretazione in \"Fashion\" (2008), premio che l'ha resa una delle pi\u00f9 importanti attrici contemporanee di Bollywood. Nel 2010 \u00e8 nominata Ambasciatore di buona volont\u00e0 dell'UNICEF. Ha all'attivo anche una carriera musicale e collaborazioni con will.i.am e Pitbull.\nNel 2015 \u00e8 la protagonista della serie TV americana \"Quantico\", prodotta dalla ABC, diventando la prima donna del Sud-Asia a ricoprire il ruolo principale di una rete americana. Nella prima stagione un gruppo eterogeneo di reclute dell'FBI comincia la propria formazione presso la base di Quantico. Sono tutti brillanti e preparati, ma uno di loro sar\u00e0 responsabile nel futuro dell'esplosione del Grand Central Terminal. Priyanka Chopra interpreta l'agente Alex Parrish, sospettata di aver progettato il pi\u00f9 grande attacco terroristico dopo gli attentati dell'11 settembre 2001.\nNel 2021 compare nel film \"Matrix Resurrections\", interpretando Sati da adulta che Neo aveva gi\u00e0 incontrato da bambina nel terzo capitolo ed era interpretata dall'attrice Tanveer K. Atwal.\nCarriera musicale.\nNel luglio del 2012, Chopra diventa la prima celebrit\u00e0 di Bollywood a firmare un contratto con la Creative Artists Agency, un'agenzia di intrattenimento e di sport di Los Angeles. Viaggia negli Stati Uniti per lavorare al suo album, collabora con Sam Watters, Matthew Koma e Jay Sean.L'album sar\u00e0 prodotto da RedOne. Il suo primo singolo, \"In My City\" , ha debuttato negli Stati Uniti il 13 settembre 2012 in uno spot televisivo della NFL Network, del Thursday Night Football. Nella canzone c'\u00e8 anche la partecipazione del rapper Will.i.am. La canzone riceve varie recensioni dai critici e un grande successo commerciale in India, vendendo pi\u00f9 130.000 copie la prima settimana. Nel dicembre 2012 riceve tre nominations: Best Female Artist, Best Song and Best Video (per \"In My City\") ai World Music Awards. Lo stesso anno canta in lyricswoow collaborazione una canzone EDM prodotta dai DJ e produttori americani The Chainsmokers intitolata \"Erase\".\nNel luglio 2013, Chopra pubblica il suo secondo singolo \"Exotic\" con il rapper americano Pitbull, rilasciando anche il video musicale.\"Exotic\" ha debuttato al 16 posto sulla Hot Dance/Electronic Songs e all'11 posto della Dance/Electronic Digital Songs classifica,nel 27 luglio 2013. Il singolo \u00e8 entrato anche alla Billboard Canadian Hot 100 al 74 posto. Il suo terzo singolo \u00e8 una cover di Bonnie Raitt \"I Can't Make You Love Me\" rilasciato nell'Aprile 2014. La canzone ha raggiunto la posizione 28 sulla Billboard Hot Dance/Electronic Songs classifica.\nScrittura.\nChopra ha iniziato a scrivere una colonna di opinioni, \"La colonna di Priopanka Chopra\", per l\"'Hindustan Times\" nel 2009 e ha scritto un totale di cinquanta colonne per il giornale. Dopo il suo primo anno ha dichiarato: \"Sono una persona riservata e non ho mai pensato di poter esprimere i miei sentimenti, ma stranamente, ogni volta che mi sono seduta per scrivere questa colonna, i miei pensieri interiori sono venuti alla ribalta\". Nel marzo 2009, ha incontrato diversi lettori che avevano inviato feedback sulla sua rubrica settimanale.\nHa continuato a scrivere sporadicamente per i giornali. Nell'agosto 2012 ha scritto una rubrica pubblicata sul \"Times of India\" intitolata \"Nessuna donna si sente pi\u00f9 al sicuro a Mumbai\", discutendo dell'omicidio della venticinquenne Pallavi Purkayastha, che ha incontrato mentre lavorava su \"Don\". Nell'articolo, Chopra ha espresso le sue opinioni sulla sicurezza delle donne nelle citt\u00e0. In un articolo di luglio 2014 pubblicato su \"The Guardian\", Chopra ha criticato le mutilazioni genitali femminili e il matrimonio infantile. Pi\u00f9 tardi quello stesso anno, Chopra scrisse un editoriale per il \"New York Times\" intitolato \"What Jane Austen Knew\" circa l'importanza dell'istruzione per le bambine. Ha elogiato e citato i vincitori del Nobel per la Pace Malala Yousafzai e Kailash Satyarthi e ha descritto come il suo desiderio di aiutare gli altri sia stato innescato quando, a soli nove anni, si \u00e8 unita ai suoi genitori mentre dedicavano il loro tempo libero per offrire assistenza sanitaria moderna ai poveri delle aree rurali. \nAlla fine del 2014 Chopra ha iniziato a scrivere una rubrica mensile, \"Pret-a-Priyanka\", per \"Elle\". In un articolo pubblicato a gennaio 2015, ha espresso le sue opinioni su diversit\u00e0 ed essere un cittadino globale. Nel giugno 2018 \u00e8 stato annunciato che Chopra pubblicher\u00e0 il suo libro di memorie intitolato \"Unfinished\", che dovrebbe essere pubblicato nel 2019 da Penguin Books in India, Ballantine Books negli Stati Uniti e Michael Joseph nel Regno Unito.\nVita privata.\nChopra ha un forte legame con la sua famiglia, incluso il fratello minore, Siddharth, che vive in un appartamento sullo stesso piano della sua famiglia. Era particolarmente vicina a suo padre, che mor\u00ec nel giugno 2013; nel 2012, si \u00e8 fatta un tatuaggio con la scritta \"Daddy's lil girl\", nella sua calligrafia. Non avendo in famiglia dei parenti con pregresse esperienze cinematografiche, si descrive come una donna autoprodotta. Sua madre, una ginecologa affermata a Bareilly, abbandon\u00f2 la sua pratica per sostenere Chopra mentre intraprendeva una carriera cinematografica.\nEssendo un'ind\u00f9 praticante, Chopra esegue una puja ogni mattina in un piccolo santuario composto da varie murtis di divinit\u00e0 ind\u00f9 nella sua casa. Sebbene sia nota per il suo atteggiamento favorevole ai media, Chopra \u00e8 pubblicamente reticente a svelare dettagli riguardo alla sua vita personale. Aveva accettato il ruolo di una delle protagoniste di \"Bharat\", ma aveva rinunciato giorni prima di girare le sue scene. Nikhil Namit, produttrice del film, ha dichiarato di aver lasciato il gruppo a causa del suo fidanzamento con Nick Jonas e di averla accusata di essere \"un po' poco professionale\". Chopra e Jonas si sono fidanzati nell'agosto 2018 in una cerimonia a Punjabi Roka, Mumbai. Nel dicembre 2018 la coppia si \u00e8 sposata al palazzo Umaid Bhawan, Jodhpur, durante le tradizionali cerimonie ind\u00f9 e cristiane.\nDoppiatrici italiane.\nNelle versioni in italiano dei suoi film, Priyanka Chopra \u00e8 stata doppiata da:\nDa doppiatrice, viene sostituita da: "}
{"id": "1680765", "revid": "227211", "url": "https://it.wikipedia.org/wiki?curid=1680765", "title": "Distribuzione uniforme", "text": "In teoria della probabilit\u00e0, due tipi diversi di distribuzioni di probabilit\u00e0 sono dette uniformi:\nEsse condividono alcune propriet\u00e0: sono entrambe a supporto limitato, debolmente unimodali e ogni valore pu\u00f2 essere assunto come moda."}
{"id": "1680766", "revid": "110157", "url": "https://it.wikipedia.org/wiki?curid=1680766", "title": "I Luv It (Young Jeezy)", "text": "I Luv It \u00e8 il primo singolo estratto dal secondo album di Young Jeezy \"The Inspiration\"\nLa canzone \u00e8 prodotta da DJ Toomp e Chris G; essa \u00e8 stata pubblicata il 2 novembre 2006 sotto l'etichetta discografica Def Jam.\nIl video di \"I Luv It\" \u00e8 stato girato ad Atlanta (Georgia) ed \u00e8 apparso per la prima volta sugli schermi televisivi il 15 novembre 2006 su BET. Nel video sono presenti Lil Scrappy, Birdman e DJ Drama."}
{"id": "1680767", "revid": "1833487", "url": "https://it.wikipedia.org/wiki?curid=1680767", "title": "Sciarpa", "text": "La sciarpa \u00e8 un accessorio di abbigliamento costituito essenzialmente da una fascia di tessuto di una certa larghezza, indossato intorno al collo o vicino alla testa, per coprirsi dal freddo, per eleganza o per motivi religiosi. Indossata a tracolla, una sciarpa con colori e/o scritte distintive funge anche da insegna di particolari cariche militari o civili (sciarpa di ufficiale, di sindaco, di mazziere di una banda, ecc.)..\nUtilizzo.\nNei climi freddi, una sciarpa pesante intorno al collo (generalmente di lana) \u00e8 utilizzata, insieme ad abiti pesanti, per ripararsi dal freddo. \nCon un clima pi\u00f9 secco, in circostanze di ambiente polveroso o in caso di forte vento, sciarpe di fattura pi\u00f9 leggera sono spesso indossate intorno alla testa per mantenere puliti i capelli. Con il tempo, in molte culture questo indumento \u00e8 gradualmente diventato un capo d'abbigliamento legato all'eleganza, soprattutto tra le donne. Il cravattino, un antenato della moderna cravatta e della farfalla ha preso spunto e si \u00e8 evoluto in Croazia partendo da sciarpe di questo tipo.\nIn religioni come l'Islam, quest'indumento \u00e8 utilizzato principalmente dalle donne musulmane, indossato intorno alla testa, ed \u00e8 chiamato generalmente hijab o khimar. La kefiah \u00e8 invece utilizzata generalmente dagli uomini musulmani. Le donne nella comunit\u00e0 del Giudaismo Haredi, indossano spesso una sorta di bandana per coprire i loro capelli. Molte congregazioni cattoliche prevedono una sciarpa denominata stola come parte dell'abbigliamento liturgico.\nNel Regno Unito gli studenti, come da tradizione, indossano delle sciarpe di diversi colori come simboli identificativi delle loro rispettive universit\u00e0.\nSciarpe nello sport.\nAlmeno dall'inizio del 1900, quando il fenomeno cominci\u00f2 in Gran Bretagna, le sciarpe colorate sono state utilizzate ed indossate come simboli dai tifosi delle squadre di calcio in tutto il mondo, perfino in quelle con climi molto miti. Queste sciarpe, di varie fogge e dimensioni, sono realizzate con i colori sociali delle squadre e possono contenere simboli, immagini di giocatori e varie scritte riguardanti la storia della squadra e rivalit\u00e0 con altre. In Europa molte tifoserie organizzate producono le loro sciarpe personalizzate.\nCome parte delle coreografie pre-partita o durante gli incontri, i tifosi spesso creano dei 'muri di sciarpe' tenendole distese sopra la testa una accanto all'altra, creando uno spettacolare effetto scenografico, generalmente accompagnato da inni e cori.\nManifattura.\nL'industria manifatturiera di sciarpe costituisce una voce importante del commercio in alcune nazioni. Le sciarpe di qualit\u00e0 sono sempre state e rimangono un regalo molto comune in tutti i paesi occidentali.\nNella moda, il marchio fiorentino Salvatore Ferragamo, quello francese Herm\u00e8s e quello americano Marisol Deluna, sono internazionalmente conosciuti per le loro collezioni di sciarpe di seta."}
{"id": "1680769", "revid": "2194936", "url": "https://it.wikipedia.org/wiki?curid=1680769", "title": "Silvano Moffa", "text": "\u00c8 stato Presidente della provincia di Roma dal 1998 al 2003, Sottosegretario alle Infrastrutture e dei Trasporti dal 2004 al 2006 e deputato dal 2006 al 2013.\nBiografia.\nSilvano Moffa inizia la sua carriera politica a Colleferro, dove nel 1970 entra nella direzione locale del Movimento Sociale Italiano. Nel 1971 viene eletto Segretario cittadino del MSI di Colleferro e nel 1972 diventa membro del Comitato centrale del partito. Nel 1973 viene eletto consigliere comunale a Colleferro e capogruppo dell'MSI nel medesimo consiglio.\nNel 1975 \u00e8 giornalista del \"Secolo d'Italia\", di cui diventa caporedattore nel 1977. \u00c8 membro della direzione nazionale del MSI per la componente di Pino Rauti. Nel 1989, Silvano Moffa lascia il giornale per dedicarsi maggiormente alla politica, in particolare sul piano locale.\nNel 1993 si candida a sindaco di Colleferro con la lista civica \"Aria nuova\", composta in larga parte da esponenti del MSI, e vince il ballottaggio contro Rossella Menichelli con il 51,0% dei voti. Moffa entra cos\u00ec a far parte dell'Esecutivo Nazionale dell'Associazione Nazionale Comuni Italiani, di cui diventa vicepresidente.\nDal 1995, diventa segretario dell'ufficio politico di Alleanza Nazionale.\nNel 1997, viene riconfermato sindaco di Colleferro con il 66,5% dei voti espressi e rester\u00e0 in carica fino al 2001.\nNel 1995 si candida alla presidenza della Provincia di Roma ottenendo il 48,9% del consenso e distaccando di circa dieci punti il candidato del centrosinistra Giorgio Fregosi, fermo al 37,1%. Al ballottaggio tuttavia Moffa viene battuto da Fregosi che, con il 51,1%, \u00e8 eletto presidente.\nNel 1998 si candida a presidente della Provincia di Roma, vincendo al ballottaggio contro la candidata del centro-sinistra Pasqualina Napolitano con il 51,1% dei voti.\nNel 2003, Moffa punta alla rielezione, ma viene sconfitto da Enrico Gasbarra. Viene comunque eletto consigliere provinciale per Alleanza Nazionale. Nel 2004, si candida per la terza volta a sindaco di Colleferro e vince al primo turno, sebbene di stretta misura (50,6%).\nIl 30 dicembre 2004 viene nominato sottosegretario alle Infrastrutture nel Governo Berlusconi II.\nAlle elezioni politiche italiane del 2006 viene eletto deputato con Alleanza Nazionale. Nell'estate 2007 \u00e8 nominato Commissario provinciale di AN a Latina.\nViene rieletto alle elezioni politiche del 2008 alla Camera dei deputati con il Popolo della Libert\u00e0 in quota Alleanza Nazionale nel collegio Lazio 1 per la XVI Legislatura; nel maggio 2009 viene eletto Presidente della XI Commissione permanente (Lavoro pubblico e privato) della Camera.\nIl 30 luglio 2010 aderisce al gruppo di Futuro e Libert\u00e0 per l'Italia e il 23 settembre diventa portavoce dei gruppi parlamentari. Il 14 dicembre 2010 Moffa, seppure firmatario della mozione di sfiducia presentata da Futuro e Libert\u00e0 e da altri partiti e di un documento all'interno del suo gruppo in cui si sanciva un suo voto favorevole alla sfiducia in caso di dimissioni del premier Silvio Berlusconi, a seguito del voto al Senato rende noto di non aver mai condiviso la linea della sfiducia, ma di voler votare ugualmente per la sfiducia purch\u00e9 sia accolta la sua richiesta di dimissioni del capogruppo di FLI, Italo Bocchino, richiesta che viene respinta. Moffa decide quindi di non presentarsi in aula per la votazione e nei giorni seguenti rimette il proprio mandato di portavoce e membro del gruppo Futuro e Libert\u00e0 per l'Italia per iscriversi al Gruppo misto. Alla fine, la mozione viene respinta e inaspettatamente il governo Berlusconi ottiene la fiducia per tre voti, poich\u00e9 si schierano a favore del governo alcuni parlamentari eletti nelle file dell'opposizione.\nNel gennaio 2011 Moffa annuncia la nascita di \"Azione Popolare\". Nei giorni successivi si decide di raggruppare tutti quei deputati che, fuoriusciti dai rispettivi partiti di elezione, decidono di sostenere il governo. Nasce quindi il gruppo parlamentare alla Camera detto Iniziativa Responsabile, poi ribattezzato Popolo e Territorio: oltre ad Azione Popolare, ricomprende Noi Sud, I Popolari di Italia Domani, il Movimento di Responsabilit\u00e0 Nazionale e l'Alleanza di Centro. Il 1\u00ba luglio 2011 subentra a Luciano Mario Sardelli come nuovo capogruppo di Popolo e Territorio.\nA maggio, in quel di Ferrara, Azione Popolare, i Popolari di Italia Domani di Saverio Romano, il \"Movimento Cristiano dei Lavoratori\" e il \"Pace-Patto cristiano\", si uniscono nel Cantiere Popolare, un nuovo dinamico partito il cui debutto \u00e8 previsto in occasione delle elezioni amministrative 2012.\nDopo la sfiducia del sindaco di Colleferro Mario Cacciotti, da parte dei suoi stessi consiglieri, Moffa si candida a sindaco della cittadina per le Elezioni Amministrative del 2015. La sua candidatura, sostenuta da Forza Italia, Fratelli d'Italia, Azione Popolare e altre 5 liste civiche, ottiene il 31,41% dei voti, andando al ballottaggio con il maggiore sfidante alla carica di sindaco, Pierluigi Sanna, di centro-sinistra, che ha ottenuto il 42,71%. Perder\u00e0 poi la sfida raccogliendo il 30,58% rispetto al 69,42% dello sfidante.\nIl 23-24 novembre 2018 insieme all'ex sindaco di Roma Gianni Alemanno del Movimento Nazionale per la Sovranit\u00e0 alle Officine Farneto, davanti a diversi esponenti del centro-destra, lancia \"Cantiere Italia\" con l'obiettivo di riunire in un unico contenitore \u00abla destra che vuole la sovranit\u00e0\u00bb.\nNell'ottobre del 2020 fonda il giornale mensile di approfondimento, IL MONOCOLO.\nProcedimenti giudiziari.\nNel 2006, fu indagato per abuso d'ufficio e corruzione per un presunto favoritismo nella costruzione di un capannone a Colleferro nel periodo in cui era sindaco. Il tribunale di Velletri ha emesso nei suoi confronti anche un provvedimento di divieto a recarsi a Colleferro. Moffa fu assolto dall'accusa nel marzo 2010 perch\u00e9 \"il fatto non sussiste\"."}
{"id": "1680770", "revid": "76963", "url": "https://it.wikipedia.org/wiki?curid=1680770", "title": "Daniel Palladino", "text": "Daniel \u00e8 meglio conosciuto per essere stato produttore e sceneggiatore della serie televisiva \"Una mamma per amica\", insieme alla moglie Amy Sherman-Palladino, andata in onda inizialmente su The WB ed in seguito su The CW e della serie televisiva di cartoni animati \"I Griffin\" (\"Family Guy\")."}
{"id": "1680771", "revid": "62814", "url": "https://it.wikipedia.org/wiki?curid=1680771", "title": "Quinghai", "text": ""}
{"id": "1680783", "revid": "1543377", "url": "https://it.wikipedia.org/wiki?curid=1680783", "title": "Coralie Balmy", "text": "Specializzata nello stile libero, ha vinto una medaglia d'oro agli Europei di Eindhoven 2008.\nNegli stessi campionati termina al secondo posto dei 400\u00a0m stile libero dietro a Federica Pellegrini. Il tempo da lei realizzato, 4:04.15, era la quarta migliore prestazione della storia su questa prova "}
{"id": "1680785", "revid": "980131", "url": "https://it.wikipedia.org/wiki?curid=1680785", "title": "Sant'Anna (Rapallo)", "text": "Sant'Anna \u00e8 un quartiere del comune di Rapallo, nel Tigullio.\nAntico e oggi popoloso quartiere rapallese \u00e8 situato nella parte settentrionale del territorio urbano, in prossimit\u00e0 del casello autostradale dell'autostrada A12, e facente parte dell'omonima comunit\u00e0 parrocchiale della diocesi di Chiavari. Il quartiere fa parte storicamente del Sestiere Cappelletta.\nStoria.\nLa storia dell'antico quartiere \u00e8, come ovvio, legata al principale insediamento di Rapallo anche se un eccezionale ritrovamento archeologico potrebbe datare il primo nucleo al 700 a.C.. Nel 1911 durante uno scavo d'estrazione dell'argilla, per rifornire le vicine fornaci, furono rinvenuti i resti di una tomba antica in una zona nell'attuale quartiere di Sant'Anna. \nNel corso dei secoli l'insediamento accrebbe come un piccolo nucleo rurale, tipico di molte frazioni e borghi urbani rapallesi, come \"luogo di transito\" tra i maggiori nuclei di Santa Maria del Campo e San Pietro di Novella, queste ultime frazioni odierne del comune. La vicinanza con il maggiore torrente rapallese, il Boate, che proprio a Sant'Anna nasce dalla confluenza dei torrenti Santa Maria e San Pietro, caus\u00f2 nei secoli frequenti alluvioni nella piana e tra le pi\u00f9 gravose si ricordano quelle del 1911 e del 1915. Durante l'alluvione del 1911 il torrente invase la piana di Sant'Anna e gli abitanti furono costretti ad attendere i soccorsi, che arrivarono con l'ausilio di barche da Rapallo, rifugiandosi nei piani alti delle abitazioni.\nPi\u00f9 gravosa fu la situazione nel 1915 quando, il 25 settembre, il Boate invadendo la piana cre\u00f2 un \"lago d'acqua improvvisato\" con una superficie di 900.000 m2 e racchiudendo una massa d'acqua di 3.500.000 m3. Dopo aver invaso Sant'Anna, demolendo case e stalle, la furia delle acque s'abbatt\u00e9 nel centro cittadino di Rapallo causando gravi danni alle abitazioni e soprattutto mietendo vittime.\nIl borgo storico di Sant'Anna rimase pressoch\u00e9 inalterato fino agli anni cinquanta del XX secolo quando, al termine della seconda guerra mondiale, lo sviluppo economico diede l'avvio alla celebre \"rapallizzazione\" che port\u00f2 ad un rapido sviluppo urbanistico incontrollato e con la costruzione di palazzi e nuove case. La secolare distanza tra i nuclei di Rapallo e Sant'Anna venne cos\u00ec di fatto cancellata, unendo quasi senza distinzione il borgo santannino alla parte settentrionale della citt\u00e0 rapallese.\nIl golf.\nNella piana del torrente Boate, tra il quartiere di Sant'Anna e la frazione di San Massimo, \u00e8 presente dal 1931 il locale circolo golf e tennis con un impianto da gioco a diciotto buche. Inizialmente a 9 buche, il raddoppio ha permesso al golf di Rapallo di essere l'unico campo da gioco del territorio metropolitano genovese e uno dei tre presenti in Liguria (Sanremo e Garlenda)."}
{"id": "1680786", "revid": "115612183", "url": "https://it.wikipedia.org/wiki?curid=1680786", "title": "Sindaci di Nocera Inferiore", "text": "L'elenco dei Sindaci di Nocera Inferiore parte dal 1851, anno in cui nasce ufficialmente il comune."}
{"id": "1680794", "revid": "767487", "url": "https://it.wikipedia.org/wiki?curid=1680794", "title": "1 Giant Leap", "text": "1 Giant Leap sono una band di concetto ed un progetto multimediale che consiste principalmente di due artisti Jamie Catto (fondatore dei Faithless) e Duncan Bridgeman.\nIl loro primo album \"1 Giant Leap\" ha ricevuto due nomination ai Grammy Awards e ha visto la collaborazione di artisti come Dennis Hopper, Kurt Vonnegut, Michael Stipe, Robbie Williams, Eddi Reader, Tom Robbins, Brian Eno, Baaba Maal, Speech, Asha Bhosle, Neneh Cherry, Anita Roddick, Michael Franti ed altri artisti ed autori.\nIl loro primo singolo \"My Culture\" ha ottenuto un ottimo successo, entrando nella top ten inglese."}
{"id": "1680809", "revid": "287204", "url": "https://it.wikipedia.org/wiki?curid=1680809", "title": "Bierawa", "text": "Bierawa (in tedesco Birawa) \u00e8 un comune rurale polacco del distretto di K\u0119dzierzyn-Ko\u017ale, nel voivodato di Opole.&lt;br&gt;Ricopre una superficie di 119,24 km\u00b2 e nel 2006 contava 8.046 abitanti.\nNel comune vige il bilinguismo polacco/tedesco."}
{"id": "1680811", "revid": "118149892", "url": "https://it.wikipedia.org/wiki?curid=1680811", "title": "Esperimento di Faraday", "text": "L'esperimento di Faraday, nota come legge di induzione elettrica, fu eseguito per la prima volta nel 1821 dal fisico e chimico britannico Michael Faraday.\nUn anno dopo l'esperimento di Oersted, Faraday stabil\u00ec con un semplice esperimento che un campo magnetico genera una forza anche nei confronti di conduttori attraversati da corrente elettrica.\nL'esperimento consiste nel porre un filo conduttore in posizione verticale tra i due poli di un magnete. Questo filo \u00e8 sorretto da un'intelaiatura che lo tiene in direzione verticale. Quando si collega questo filo a una batteria, la corrente attraversa il filo e si nota che esso si muove in direzione perpendicolare a se stesso e alle linee di campo basandosi sulla regola della mano destra (dove il pollice indica il verso della corrente, l'indice il verso del campo magnetico e il verso della forza che fa muovere il filo \u00e8 quello che esce dal palmo della mano). \nCon questo esperimento Faraday comprese che un campo magnetico non genera solo una forza nei confronti dei magneti, ma anche nei confronti dei conduttori attraversati da corrente elettrica.\nUna variante dell'esperimento permette anche di misurare lo spostamento a cui \u00e8 soggetto il filo conduttore. Per far ci\u00f2 basta porre dei pesi dal lato opposto del telaio rispetto al filo e vedere con quale carico si raggiunge l'equilibrio.\nIl secondo esperimento di Faraday.\nIl secondo esperimento, meno noto del primo, consisteva nel far ruotare il disco di rame \"insieme\" al magnete, con il risultato di ottenere comunque corrente. Tuttavia la teoria attualmente accettata che spiega il primo esperimento fallisce per quanto riguarda il secondo."}
{"id": "1680815", "revid": "287204", "url": "https://it.wikipedia.org/wiki?curid=1680815", "title": "Re\u0144ska Wie\u015b", "text": "Re\u0144ska Wie\u015b (in tedesco Reinschdorf) \u00e8 un comune rurale polacco del distretto di K\u0119dzierzyn-Ko\u017ale, nel voivodato di Opole.&lt;br&gt;Ricopre una superficie di 97,91 km\u00b2 e nel 2006 contava 8.663 abitanti.\nNel comune vige il bilinguismo polacco/tedesco."}
{"id": "1680816", "revid": "76963", "url": "https://it.wikipedia.org/wiki?curid=1680816", "title": "David S. Rosenthal", "text": "David \u00e8 noto per aver sostituito Amy e Daniel Palladino nella produzione dell'ultima stagione della serie televisiva \"Una mamma per amica\". \u00c8 stato inoltre un produttore delle sitcom \"Hope &amp; Faith\" ed \"Ellen\".\nNell'arco di un anno, David passo dall'essere assistente alla produzione di \"Anything but Love\" a sceneggiatore della stessa serie e due anni dopo divenne capo della sceneggiatura di \"Ellen\", posto che mantenne per tre anni prima di essere licenziato. Dopo un anno di progettazioni per Jeffrey Katzenberg, David venne assunto come sceneggiatore della sitcom \"Spin City\" e in breve ne divenne lo showrunner.\nIl 27 marzo 1999 spos\u00f2 la sceneggiatrice di \"Spin City\", Sarah Dunn, e firm\u00f2 un contratto da 2,5 milioni di dollari con la Fox Broadcasting Company. In seguito David divorzi\u00f2 da Sarah Dunn e lasci\u00f2 \"Spin City\" focalizzando la sua attenzione su un nuovo programma incentrato sulla supermodella Heidi Klum"}
{"id": "1680817", "revid": "729019", "url": "https://it.wikipedia.org/wiki?curid=1680817", "title": "Kolomenskaja", "text": "Kolomenskaja () \u00e8 una stazione della Linea Zamoskvoreckaja, la linea 2 della Metropolitana di Mosca. Fu inaugurata l'11 agosto 1969 come estensione meridionale della linea.\nChiamata come il parco-museo Kolomenskoe, situato nei pressi della fermata, la stazione \u00e8 costruita con un design a tre volte sostenute da pilastri, tipico all'epoca della costruzione. Disegnata dagli architetti L.Shagurina e V.Cheremin, il tema della stazione fu ispirato dagli antichi motivi russi associati alla localit\u00e0. La stazione risulta chiara e luminosa, con due serie di quaranta pilastri ottagonali ricoperti in marmo bianco e il pavimento di granito grigio e asfalto sui margini della banchina. La stazione contiene diverse targhe in marmo installate tra le piastrelle gialle in ceramica sulle mura. Create dallo scultore E.Ladygin, queste targhe mostrano immagini tratte dal mito storico russo dei bogatyr \"Con ci\u00f2 ebbe inizio la Madrepatria\".\nLa stazione presenta due ingressi identici, situati all'incrocio con viale Andropova e via Nagatinskaja/Novinki. Entrambi gli ingressi sono comunicanti con sottopassaggi che permettono l'uscita in superficie e che sono coperti da tettucci in vetro.\nLa costruzione della stazione \u00e8 un tipico esempio di sviluppo urbano sovietico, dato che le case che furono costruite intorno alla fermata risalgono alla stessa epoca. In effetti, la zona in cui sorge la stazione, Nagatino, divenne parte di Mosca solo pochi anni prima. Parte del tracciato da Avtozavodskaja \u00e8 in superficie, e passa sulla Moscova tramite il Ponte Nagatinskij, che fu aperto insieme al nuovo segmento della metropolitana. \u00c8 in progetto una nuova stazione, Tekhnopark (nome alternativo: Prospekt Andropova) che verr\u00e0 aggiunta alla linea nei prossimi decenni."}
{"id": "1680818", "revid": "62004", "url": "https://it.wikipedia.org/wiki?curid=1680818", "title": "The f ups", "text": ""}
{"id": "1680820", "revid": "124123", "url": "https://it.wikipedia.org/wiki?curid=1680820", "title": "Danilo Moretti (illustratore)", "text": "Biografia.\nNel 1990 (insieme a Ciro Alessandro Sacco, Dante Bianchi, Pierandrea Saraco, Eric Di Donfrancesco e Giancarlo Dell'Aquila) ha trasformato la rivista amatoriale \"Rune\" nella prima rivista italiana di giochi di ruolo a uscire in edicola.\nNel 1991, ha collaborato in qualit\u00e0 di illustratore alla rivista \"The Unicorn\" (edita da Beholder Co.). Per lo stesso editore ha pubblicato \"Legione\", il primo gioco di ruolo in italiano dedicato ai supereroi e, assieme a Ciro Alessandro Sacco, la guida introduttiva ai giochi di ruolo \"I Mille Volti della Fantasia\".\nNel 2001 ha creato insieme a Ciro Alessandro Sacco il sito Dungeons.it, il principale archivio italiano dedicato alle edizioni italiane di \"Dungeons &amp; Dragons\" classico e \"Advanced Dungeons &amp; Dragons\".\nNel 2008 ha pubblicato insieme a Michele Zanellino \"Super! - Il gioco di ruolo dei supereroi\", edizione italiana dello statunitense \"BASH - Basic Action Super Heroes\".\nNel 2010 ha pubblicato \"Fenomena\" - il gioco di ruolo dell'insolito.\nNel 2013 ha pubblicato \"Super Adventures\" - il gioco di ruolo dei super eroi."}
{"id": "1680821", "revid": "396099", "url": "https://it.wikipedia.org/wiki?curid=1680821", "title": "Terra di Cassel", "text": "Il Terra di Cassel \u00e8 un pigmento inorganico, bruno molto scuro, tendente al nero. La tinta \u00e8 anche chiamata terra naturale calcinata.\n\u00c8 composto da: ossidi di ferro 1%, sostanze organiche 80%, ligniti e torba."}
{"id": "1680823", "revid": "287204", "url": "https://it.wikipedia.org/wiki?curid=1680823", "title": "Izbicko", "text": "Izbicko (in tedesco Stubendorf) \u00e8 un comune rurale polacco del distretto di Strzelce, nel voivodato di Opole.&lt;br&gt;Ricopre una superficie di 84,93 km\u00b2 e nel 2006 contava 5.608 abitanti.\nNel comune vige il bilinguismo polacco/tedesco."}
{"id": "1680825", "revid": "767487", "url": "https://it.wikipedia.org/wiki?curid=1680825", "title": "Melodie hawayane", "text": "Melodie hawayane (\"Hawaiian Holiday\") \u00e8 un film del 1937 diretto da Ben Sharpsteen. \u00c8 un cortometraggio d'animazione della serie \"Mickey Mouse\", distribuito negli Stati Uniti dalla RKO Radio Pictures il 24 settembre 1937 dopo aver partecipato in concorso alla 5\u00aa Mostra internazionale d'arte cinematografica di Venezia. Fu il primo film Disney distribuito dalla RKO, terminando una partnership quinquennale con la United Artists. Nel corto Topolino riveste un ruolo marginale, dando spazio agli altri personaggi. \u00c8 stato distribuito anche coi titoli Vacanze alle Hawai e Vacanze hawaiane. Nel marzo del 2000 fu inserito nel film di montaggio direct-to-video \"I capolavori di Minni\".\nTrama.\nTopolino e i suoi amici sono in vacanza sulla spiaggia di Waikiki. Minni balla in una gonna di paglia mentre Topolino suona una slide guitar e Paperino un ukulele. Nel frattempo Pippo cerca di andare a fare surf, ma non riesce mai a capire i movimenti delle onde e atterra sulla spiaggia invece che in acqua.\nSulla spiaggia, Paperino si mette a ballare con una gonna di paglia, ma le d\u00e0 accidentalmente fuoco. Dopo aver spento l'incendio in una pozza d'acqua, tira fuori una stella marina che viene inseguita da Pluto. Nel frattempo Pippo continua i suoi tentativi di surf e finisce con la tavola bloccata nel suo costume. Pluto continua a infastidire e a venire infastidito da un granchio, che poi se ne va pizzicandogli il naso. Infine, nell'ultimo tentativo di Pippo con il surf, un'onda lo getta sotto la sabbia e gli amici celebrano un finto funerale per lui.\nDistribuzione.\nEdizione italiana.\nIl corto fu distribuito in Italia nel 1938 in lingua originale. L'unico doppiaggio conosciuto \u00e8 quello realizzato dalla Royfilm per la riedizione del marzo 1990 della VHS \"Pippo, Pluto, Paperino Supershow\", poi utilizzato in tutte le successive occasioni. Non essendo stata registrata una colonna internazionale, la musica presente durante i dialoghi \u00e8 alterata, e furono anche rimosse le ultime parole cantate da Minni.\nEdizioni home video.\nDVD.\nUna volta restaurato, il cortometraggio fu distribuito in DVD nel secondo disco della raccolta \"Topolino star a colori\", facente parte della collana \"Walt Disney Treasures\" e uscita in America del Nord il 4 dicembre 2001 e in Italia il 21 aprile 2004. In Italia il corto \u00e8 incluso, senza i titoli di testa e di coda, anche nell'antologia VHS e DVD \"Il mio eroe Topolino\" (uscita il 23 marzo 2004), mentre in America del Nord nel DVD \"Starring Mickey\", uscito l'11 gennaio 2005 come primo volume della collana \"Classic Cartoon Favorites\". \u00c8 stato successivamente inserito, con un nuovo restauro, nel quarto volume della collana dedicata al programma \"Topolino che risate!\", uscito in America del Nord il 14 giugno 2011 e in Italia il 28 settembre."}
{"id": "1680826", "revid": "198277", "url": "https://it.wikipedia.org/wiki?curid=1680826", "title": "Marrone pastello", "text": "Marrone pastello \u00e8 il colore mostrato a destra. \u00c8 un marrone molto chiaro e molto simile all'\u00e9cru."}
{"id": "1680831", "revid": "767487", "url": "https://it.wikipedia.org/wiki?curid=1680831", "title": "The Silver Years", "text": "The Silver Years (2007) \u00e8 il primo cofanetto dei Rockets; contiene i primi 7 dischi della band francese, del cosiddetto \"periodo argentato\", completamente rimasterizzati e fino a quel momento mai pubblicati su CD. Ogni album contiene una \"bonus track\"."}
{"id": "1680833", "revid": "287204", "url": "https://it.wikipedia.org/wiki?curid=1680833", "title": "Jemielnica", "text": "Jemielnica (in tedesco Himmelwitz) \u00e8 un comune rurale polacco del distretto di Strzelce, nel voivodato di Opole.&lt;br&gt;Ricopre una superficie di 113,21 km\u00b2 e nel 2006 contava 7.601 abitanti.\nNel comune vige il bilinguismo polacco/tedesco."}
{"id": "1680842", "revid": "228587", "url": "https://it.wikipedia.org/wiki?curid=1680842", "title": "Laodamante", "text": ""}
{"id": "1680845", "revid": "838137", "url": "https://it.wikipedia.org/wiki?curid=1680845", "title": "CMake", "text": "CMake \u00e8 un software libero multipiattaforma per l'automazione dello sviluppo il cui nome \u00e8 un'abbreviazione di \"cross platform make\". Questo software nasce per rimpiazzare Automake nella generazione dei Makefile, cercando di essere pi\u00f9 semplice da usare. Infatti, nella maggior parte dei progetti, non esiste un Makefile incluso nei sorgenti, dato che questo non \u00e8 portabile.\nPer la compilazione del programma \u00e8 necessario verificare che siano incluse tutte le librerie e scovare i loro percorsi all'interno del file system. Proprio per questo motivo, \u00e8 impossibile avere un Makefile gi\u00e0 scritto. A questo punto, il tool Automake, doveva eseguire una precisa ricerca di tali librerie e infine, se non si sono riscontrati errori, la definitiva creazione del Makefile per la successiva compilazione. Questo avveniva con:\n ./configure\n make\n make install\nLa creazione di un configure non \u00e8 proprio facilissima. Proprio per questo interviene il nuovo sistema di generazione di Makefile: CMake.\nUtilizzo.\nCMake \u00e8 un tool molto modulare che, con poche e concise istruzioni, \u00e8 in grado di generare Makefile \"a puntino\". CMake dispone di una particolare sintassi comprensiva di moltissime macro ed il loro utilizzo \u00e8 possibile mediante un apposito file chiamato CMakeLists.txt.\nUn tipico e semplicissimo esempio di CMakeLists.txt \u00e8 il seguente:\nPROJECT(matematica)\nADD_DEFINITIONS(-pipe -O2 -mtune=native)\nADD_EXECUTABLE(\n ../bin/matematica\n src/main.cpp\nPer la generazione del Makefile e la successiva compilazione del progetto, \u00e8 necessario eseguire i seguenti comandi:\n mkdir build\n cd build\n cmake ..\n make\nI primi due comandi possono essere anche evitati, ma in questo modo si evita di \"sporcare\" il progetto, cos\u00ec da avere tutto ci\u00f2 che serve per la compilazione, all'interno della directory build.\nMediante CMake si crea effettivamente un Makefile astratto, mentre la sua creazione concreta avviene nel particolare sistema operativo utilizzato."}
{"id": "1680846", "revid": "2128848", "url": "https://it.wikipedia.org/wiki?curid=1680846", "title": "Solidago (colore)", "text": "Il solidago \u00e8 una tonalit\u00e0 di giallo che richiama il colore dell'inflorescenza dell'omonima pianta.\n\u00c8 un giallo oro che nello spazio RGB \u00e8 composto da un 85.5% di rosso, 64.7% di verde, e 12.5% di blu.\nGradazioni.\nSolidago giallo chiaro.\nIl solidago giallo chiaro \u00e8 un colore simile al solidago ma pi\u00f9 chiaro.\nSolidago pallido.\nIl solidago pallido \u00e8 un colore simile al solidago ma pi\u00f9 chiaro.\nSolidago scuro.\nIl solidago scuro \u00e8 un colore simile al solidago ma pi\u00f9 scuro."}
{"id": "1680848", "revid": "198277", "url": "https://it.wikipedia.org/wiki?curid=1680848", "title": "Maurizio Gaudino", "text": "Biografia.\n\u00c8 di origine italiana, con il padre nativo di Orta di Atella, nel casertano, e la madre di Frattaminore, nel napoletano, i quali da giovani lasciarono l'Italia per trasferirsi nell'allora Germania Ovest.\n\u00c8 padre di Gianluca, anche lui calciatore.\nCarriera.\nGiocatore.\nClub.\n\u00c8 stato attaccante di varie squadre tedesche: ha esordito tra i professionisti con il , club nelle cui giovanili \u00e8 cresciuto.\nDi grande importanza \u00e8, soprattutto, il periodo nello dove ha militato dal 1987 al 1993. Divenne famoso in Italia quando, in seguito alla finale di Coppa UEFA 1988-1989 contro il , alle domande di un giornalista partenopeo rispose, pur essendo nato in Germania, in un perfetto italiano, con forte cadenza napoletana. Con lo Stoccarda ha vinto campionato tedesco e Supercoppa di Germania.\nSuccessivamente \u00e8 passato all', di cui ha vestito la maglia in tre distinti periodi, intervallati da una militanza in Inghilterra, nel 1995 al , e in Messico, nel 1996 all'.\nIn seguito ha militato per una stagione in Svizzera nelle file del , per poi tornare in patria, al . Dal 1999 al 2002 ha giocato in Turchia, vestendo per tre stagioni la maglia dell'.\nHa concluso la carriera in patria, al , squadra che lo aveva lanciato.\nNazionale.\nHa esordito con la nazionale maggiore tedesca il 22 settembre 1993, in amichevole contro la , giocando da titolare.\nSegn\u00f2 la sua unica rete in nazionale il 27 aprile 1994, nel corso dell'amichevole contro gli , quando subentr\u00f2 nei minuti finali al posto di Andreas M\u00f6ller.\nFu poi convocato dal commissario tecnico Berti Vogts per il Mondiale di USA '94, senza per\u00f2 scendere mai in campo.\nHa totalizzato cinque presenze con la selezione tedesca.\nDopo il ritiro.\nNell'ultimo periodo di attivit\u00e0 ha svolto \"ad interim\" anche il ruolo di allenatore del , cui ha fatto seguito un breve intermezzo sulla panchina del .\nDalla fine dell'attivit\u00e0 agonistica, ricopre l'incarico di procuratore sportivo di calciatori, tra i quali di Mario G\u00f3mez.\n\u00c8 stato direttore sportivo del e del ."}
{"id": "1680850", "revid": "767487", "url": "https://it.wikipedia.org/wiki?curid=1680850", "title": "Costruttori di barche", "text": "Costruttori di barche (\"Boat Builders\") \u00e8 un film del 1938 diretto da Ben Sharpsteen. \u00c8 un cortometraggio d'animazione della serie \"Mickey Mouse\", distribuito negli Stati Uniti dalla RKO Radio Pictures il 25 febbraio 1938.\nTrama.\nTopolino, Paperino e Pippo decidono di costruire una barca (che battezzeranno \"Queen Minnie\") fatta di pezzi pieghevoli, seguendo le istruzioni spartane che recitano \"basta mettere insieme tutti i pezzi\" e \"anche un bambino lo pu\u00f2 fare\". Durante l'operazione incontrano molti problemi: Topolino finisce appeso alla cima dell'albero maestro mentre cerca di montarlo; Paperino cerca inutilmente di dipingere il timone mentre Topolino, a sua insaputa, continua a girarne la ruota e Pippo, dopo aver superato molti inconvenienti con dei chiodi, si innamora della polena pensando che sia una donna vera. Alla fine la nave \u00e8 pronta, ma il suo viaggio inaugurale sar\u00e0 assai breve, poich\u00e9 Minni la colpisce troppo forte con la bottiglia di champagne usata per il varo. La nave si smonta completamente e Topolino, Paperino e Pippo si ritrovano a galleggiare in acqua tra i vari pezzi.\nDistribuzione.\nEdizione italiana.\nIl corto fu distribuito in Italia direttamente in VHS nel settembre 1982, all'interno della raccolta \"Cartoon Festival III\" e in lingua originale. L'unico doppiaggio italiano conosciuto \u00e8 quello realizzato dalla Royfilm per la VHS \"Sono io... Pippo\" uscita nel marzo 1990, poi utilizzato in tutte le successive occasioni.\nEdizioni home video.\nDVD.\nUna volta restaurato, il cortometraggio fu distribuito in DVD nel secondo disco della raccolta \"Topolino star a colori\", facente parte della collana \"Walt Disney Treasures\" e uscita in America del Nord il 4 dicembre 2001 e in Italia il 21 aprile 2004."}
{"id": "1680858", "revid": "287204", "url": "https://it.wikipedia.org/wiki?curid=1680858", "title": "Rad\u0142\u00f3w (Opole)", "text": "Rad\u0142\u00f3w (in tedesco Radlau) \u00e8 un comune rurale polacco del distretto di Olesno, nel voivodato di Opole.&lt;br&gt;Ricopre una superficie di 86,02 km\u00b2 e nel 2006 contava 4.575 abitanti.\nNel comune vige il bilinguismo polacco/tedesco."}
{"id": "1680859", "revid": "228587", "url": "https://it.wikipedia.org/wiki?curid=1680859", "title": "Conclave del 1644", "text": "Il conclave del 1644 venne convocato a seguito della morte del papa Urbano VIII (29 luglio 1644) e si concluse con l'elezione del papa Innocenzo X. Il conclave inizi\u00f2 il 9 agosto 1644; dei 61 cardinali del Sacro Collegio ne entrarono in conclave 57. Durante il conclave uno mor\u00ec (Guido Bentivoglio) e due si ritirarono perch\u00e9 malati (Gaspare Mattei e Giulio Gabrielli). I cardinali discussero per 37 giorni e si concluse il 15 settembre 1644; il nuovo papa risult\u00f2 eletto con 53 voti.\nIl cardinale Gil Carrillo de Albornoz oppose il veto spagnolo all'elezione di Giulio Cesare Sacchetti, mentre il cardinale Giulio Mazzarino giunse troppo tardi per opporre il veto francese all'elezione di Giovanni Battista Pamphilj, che nel frattempo era gi\u00e0 stato proclamato con 45 voti in favore. All'et\u00e0 di 70 anni il Pamphilj ascendeva al soglio pontificio ed assumeva il nome di Innocenzo X, in ossequio a papa Innocenzo VIII.\nIn occasione della sua incoronazione, avvenuta il 4 ottobre dalle mani del cardinale Carlo de' Medici, protodiacono di San Nicola alle Carceri, per la prima volta venne illuminata la cupola della basilica di San Pietro.\nCardinali partecipanti.\nAl conclave parteciparono i seguenti cardinali:\nNon presenziarono al conclave:"}
{"id": "1680861", "revid": "767487", "url": "https://it.wikipedia.org/wiki?curid=1680861", "title": "L'eroico ammazzasette", "text": "L'eroico ammazzasette (\"Brave Little Tailor\") \u00e8 un film del 1938 diretto da Bill Roberts. \u00c8 un cortometraggio d'animazione della serie \"Mickey Mouse\", adattamento di una fiaba dei Fratelli Grimm con Topolino nel ruolo del protagonista. Partecip\u00f2 in concorso alla 6\u00aa Mostra internazionale d'arte cinematografica di Venezia e fu poi distribuito negli Stati Uniti dalla RKO Radio Pictures il 23 settembre 1938. Il cartone animato fu candidato all'Oscar al miglior cortometraggio d'animazione ai premi Oscar 1939 ma perse a favore di un altro corto Disney, \"Ferdinando il toro\". Nel 1994 si classific\u00f2 al 26\u00ba posto nel libro \"The 50 Greatest Cartoons\". \u00c8 stato distribuito anche coi titoli Il piccolo sarto coraggioso e L'ammazzasette.\nTrama.\nIn un piccolo regno medievale, un gigante terrorizza la popolazione e il re ha promesso una ricompensa a chi lo catturer\u00e0 o uccider\u00e0. Nella sua bottega, il sarto Topolino uccide sette moscerini in una sola volta mentre lavora. Fuori dalla sua finestra due paesani stanno parlando dei giganti, e Topolino, senza saperlo, si intromette vantandosi di averne \"uccisi sette in un colpo solo\". La diceria si diffonde velocemente attraverso il regno, e il re convoca Topolino per chiedergli se sia tutto vero. Ancora ignaro del malinteso, Topolino comincia a raccontare come abbia ucciso i sette moscerini, impressionando il monarca abbastanza da nominare Topolino \"Sterminatore Reale del Gigante\". Dopo aver appreso l'equivoco, Topolino cerca di rifiutare, ma il re gli offre un ingente premio in denaro e la mano della sua unica figlia, la principessa Minni, se uccider\u00e0 (o almeno sottometter\u00e0) il gigante. Colpito dalla principessa, Topolino accetta e parte per il rifugio del gigante.\nDurante il tragitto Topolino si rende conto di non saper catturare un gigante, ma in quel momento il gigante appare, costringendolo a cercare un posto dove nascondersi. Il gigante si siede a mangiare, bere e fumare (arrotolando una sigaretta da un pagliaio in cui era nascosto Topolino). Topolino finisce cos\u00ec nella sigaretta del gigante, e si fa scoprire starnutendo. Il gigante arrabbiato tenta di schiacciare il sarto, che gli lega gli arti con ago e filo finch\u00e9 non lo fa cadere, sconfiggendolo. Tempo dopo, sul luogo della battaglia \u00e8 stato costruito un parco di divertimento alimentato con l'energia eolica generata dal russare del gigante, e gli sposi Topolino e Minni si godono un giro su una delle giostre insieme al re.\nDistribuzione.\nEdizione italiana.\nIl corto fu distribuito in Italia il 16 ottobre 1952 come primo titolo del breve programma \"Trittico allegro\", a seguito del film \"Robin Hood e i compagni della foresta\", ma non \u00e8 noto se fosse doppiato. Il primo doppiaggio conosciuto fu realizzato dalla Royfilm per l'inclusione nella VHS \"C'era una volta un topo\" dell'aprile 1986; il secondo venne effettuato negli anni novanta dalla stessa societ\u00e0 per la televisione e utilizzato anche in DVD. Il terzo ed ultimo \u00e8 stato effettuato nel 2012 dalla stessa societ\u00e0 per la trasmissione nel programma \"Topolino che risate!\", sotto la direzione di Leslie La Penna su dialoghi di Nunziante Valoroso. Non essendo stata registrata una colonna internazionale, nelle scene di dialogo la musica \u00e8 sostituita da una versione sintetizzata.\nEdizioni home video.\nDVD e Blu-ray Disc.\nUna volta restaurato, il cortometraggio fu inserito come contenuto speciale nella prima edizione DVD de \"La spada nella roccia\" uscita in America del Nord il 20 marzo 2001 e in Italia il 25 settembre 2002, e fu poi incluso in tutte le successive edizioni DVD e Blu-ray Disc del film. \u00c8 presente anche nel secondo disco della raccolta \"Topolino star a colori\", facente parte della collana \"Walt Disney Treasures\" e uscita in America del Nord il 4 dicembre 2001 e in Italia il 21 aprile 2004. In Italia il corto \u00e8 incluso, senza i titoli di testa e di coda, anche nell'antologia VHS e DVD \"Il mio eroe Topolino\" (uscita il 23 marzo 2004). In America del Nord fu invece incluso anche nel volume 3 della collana \"It's a Small World of Fun\" (uscito il 16 maggio 2006) e nel DVD \"Mickey and the Beanstalk\" (uscito il 7 aprile 2009 come primo volume della collana \"Walt Disney Animation Collection\").\nAltri media.\nTra il 28 agosto e il 27 novembre 1938 fu pubblicato un adattamento a fumetti del cortometraggio in tredici tavole settimanali col titolo \"Topolino ammazzasette\". Le due tavole iniziali e quella finale mostrano Topolino e Minni prima e dopo le riprese del film. Nella tavola finale appare anche Pippo, con lo stesso abbigliamento che indossa nel cortometraggio precedente \"Topolino, Pippo e Paperino cacciatori di balene\". La storia fu scritta da Merrill De Maris e disegnata da Floyd Gottfredson e Manuel Gonzales. Nel settembre 1952 fu pubblicato nel primo numero della rivista \"Silly Symphonies\" un altro adattamento in sedici tavole dal titolo \"The Brave Little Tailor\" disegnato da Dick Hall e inedito in Italia."}
{"id": "1680868", "revid": "287204", "url": "https://it.wikipedia.org/wiki?curid=1680868", "title": "Z\u0119bowice", "text": "Z\u0119bowice (in tedesco Zembowitz) \u00e8 un comune rurale polacco del distretto di Olesno, nel voivodato di Opole.Ricopre una superficie di 95,81 km\u00b2 e nel 2006 contava 4.090 abitanti.\nNel comune vige il bilinguismo polacco/tedesco."}
{"id": "1680877", "revid": "33751", "url": "https://it.wikipedia.org/wiki?curid=1680877", "title": "I\u00f1aki Mu\u00f1oz Oroz", "text": ""}
{"id": "1680878", "revid": "289247", "url": "https://it.wikipedia.org/wiki?curid=1680878", "title": "Coniche di Apollonio", "text": ""}
{"id": "1680881", "revid": "767487", "url": "https://it.wikipedia.org/wiki?curid=1680881", "title": "Festa a sorpresa per Topolino", "text": "Festa a sorpresa per Topolino (\"Mickey's Surprise Party\") \u00e8 un film del 1939 prodotto da Walt Disney e diretto da Hamilton Luske. \u00c8 un cortometraggio d'animazione della serie \"Mickey Mouse\" che sponsorizza i prodotti Nabisco. Pi\u00f9 breve degli altri corti della serie, \u00e8 noto per essere il primo film Disney pubblicitario e determina la prima apparizione di Topolino e Minni con il nuovo design creato da Fred Moore. Fu distribuito negli Stati Uniti dalla stessa Nabisco il 18 febbraio 1939. Successivamente fu proiettato alla Fiera di New York del 1939.\nTrama.\nMinni sta cucinando per Topolino dei biscotti come quelli che faceva la madre di lui. Quando se ne va, la sua cagnolina Fifi fa cadere accidentalmente dei popcorn nell'impasto mentre insegue una mosca. Ignara del guaio, Minni inforna l'impasto e si prepara ad accogliere il fidanzato. Quando Topolino e Pluto arrivano, Minni accetta i fiori di Topolino, ma Fifi respinge l'osso di Pluto. Nel frattempo i biscotti si stanno bruciando, e quando Minni li tira fuori il granturco inizia a scoppiare. Minni scoppia a piangere e Topolino la consola, ma lei in lacrime lo ignora e fa piangere anche Fifi. Topolino ha improvvisamente un'idea e se ne va con Pluto. I due tornano con diversi prodotti Nabisco, tra cui Lorna Doone, Social Tea, Oreo, Ritz e Barnum's Animal Crackers, mentre Pluto offre a Fifi i Milk-Bones. Quando Topolino offre a Minni i Fig Newtons, lei lo copre di baci.\nDistribuzione.\nEdizione italiana.\nL'unico doppiaggio italiano del corto fu realizzato quando esso fu inserito nel film di montaggio direct-to-video \"I capolavori di Minni\", uscito solo in VHS nel marzo 2000. Il doppiaggio fu eseguito dalla Royfilm in collaborazione con la Angriservices Edizioni e diretto da Leslie La Penna su dialoghi di Giorgio Tausani, e fu poi utilizzato anche per la distribuzione del corto integrale in DVD.\nEdizioni home video.\nIl cortometraggio fu distribuito in DVD come Easter egg nel secondo disco della raccolta \"Topolino star a colori\", facente parte della collana \"Walt Disney Treasures\" e uscita in America del Nord il 4 dicembre 2001 e in Italia il 21 aprile 2004. A differenza degli altri corti inclusi nella raccolta, non \u00e8 restaurato ed \u00e8 preceduto da un'introduzione di Leonard Maltin."}
{"id": "1680884", "revid": "767487", "url": "https://it.wikipedia.org/wiki?curid=1680884", "title": "Live Over Europe 2007", "text": "Live Over Europe 2007 \u00e8 un album dal vivo del gruppo musicale rock britannico Genesis.\nL'album, registrato durante il tour europeo (\"\") che ha visto riunirsi la nota band, raccoglie tutti i maggiori successi dei Genesis durante la loro lunga carriera, con l'aggiunta di un brano inedito, \"Conversations With 2 Stools\" (realizzato per\u00f2 sull'impronta di \"Drum Duet\" e, di conseguenza, interamente percussionistico). I luoghi dove sono tenute le registrazioni cambiano a seconda dei brani.\nL'album ha raggiunto la prima posizione in Germania."}
{"id": "1680885", "revid": "729019", "url": "https://it.wikipedia.org/wiki?curid=1680885", "title": "Tom Croft", "text": "Biografia.\nCroft inizi\u00f2 la sua carriera professionistica a vent'anni nel Leicester, club con il quale vanta a tutto il 2013 quattro titoli di campione inglese; messosi in luce gi\u00e0 nel 2006 con l' VII, nel gennaio 2008 fu inserito dal C.T. della Nazionale maggiore Brian Ashton nella rosa per il Sei Nazioni, nel corso del quale disput\u00f2 il suo incontro d'esordio a Saint-Denis contro la .\nSuccessivamente ha disputato anche gli ultimi due incontri del torneo, contro e .\nL'anno seguente fu convocato per il \"tour\" 2009 dei British Lions contro il , ai cui tre \"test match\" prese parte marcando due mete complessivamente; presente anche alla con l', a quattro anni di distanza dal \"tour\" precedente fu convocato per la spedizione dei British Lions del 2013 in Australia, scendendo in campo in due \"test match\" contro gli \"Wallabies\" e vincendo la serie 2-1."}
{"id": "1680886", "revid": "74801", "url": "https://it.wikipedia.org/wiki?curid=1680886", "title": "Ollie Johnston", "text": "Ollie \u00e8 l'ultimo disegnatore della leggenda dei 9 in vita fino al 2008. Tra i \"Nine Old Man\" della leggenda Disney Johnston ha collaborato a lungo con Frank Thomas, morto nel 2004 all'et\u00e0 di 92 anni, costituendo una coppia leggendaria. Durante la sua carriera ha collaborato molto con Walt Disney in cortometraggi d'animazione.\nBiografia.\nOliver Martin Johnston nacque a Palo Alto, nel 1912, figlio di Oliver Johnston, professore all'Universit\u00e0 di Stanford, e Florence Johnston e aveva due sorelle maggiori: Winifred e Florence. Frequent\u00f2 prima la Palo Alto High School e poi l'Universit\u00e0 di Stanford, dove conobbe Frank Thomas, con il quale inizio' a collaborare pubblicando delle storielle mensili sulla rivista umoristica dell'Universit\u00e0, la \"Stanford Chaparral\". Dopo l'universit\u00e0 si iscrisse, seguendo le orme di Thomas, al Chouinard Art Institute, avendo come insegnanti Don Graham e Pruett Carter. Il primo consigli\u00f2 a Johnston di provare a lavorare alla Disney. Johnston ascolt\u00f2 il consiglio e il 21 gennaio 1935 venne assunto.\nInizialmente impiegato per pulire i disegni, il 23 marzo 1936 divenne l'assistente dell'animatore Fred Moore. Con questo ruolo partecip\u00f2 a \"Biancaneve e i sette nani\", nel 1937. Qui dovette cercare di far assomigliare i vari nani in tutte le scene, dato che essi erano disegnati sia da Moore che da Bill Tytla. Poi Johnston venne incaricato di disegnare il personaggio di \"Pinocchio\" nell'omonimo film e la \"Sinfonia n. 6 \"Pastorale\"\" in \"Fantasia\".\nNel 1943 spos\u00f2 Marie Worthey, un'altra impiegata della Disney.\nDopo molti altri lavori alla Disney, Ollie Johnston si ritir\u00f2 (assieme a Frank Thomas) nel 1978 e scrisse vari saggi sull'animazione.\nOllie Martin Johnston mor\u00ec a Sequim il 14 aprile 2008, e fu l'ultimo dei \"Nine Old Men\" a morire."}
{"id": "1680892", "revid": "33921", "url": "https://it.wikipedia.org/wiki?curid=1680892", "title": "Elizete Cardoso", "text": ""}
{"id": "1680894", "revid": "14475", "url": "https://it.wikipedia.org/wiki?curid=1680894", "title": "Pila di Baghdad", "text": ""}
{"id": "1680896", "revid": "380654", "url": "https://it.wikipedia.org/wiki?curid=1680896", "title": "Diamond Dallas Page", "text": "\u00c8 principalmente ricordato per i suoi trascorsi tra il 1991 e il 2001 nella World Championship Wrestling, federazione in cui vinse tre volte il World Heavyweight Championship, due volte lo United States Championship, una volta il Television Championship e quattro volte il World Tag Team Championship. Nel corso della sua carriera ha militato anche nella World Wrestling Federation e nella Total Nonstop Action.\nDopo aver smesso di lottare, Page ha intrapreso la carriera di attore, guru del fitness e speaker motivazionale.\nCarriera.\nGli inizi (1988\u20131991).\nPage dirigeva un nightclub a Fort Myers, in Florida, chiamato \"Norma Jeans\", e contemporaneamente lavorava come manager nella American Wrestling Association (AWA). Inizi\u00f2 l'attivit\u00e0 di manager nel 1988, avendo come clienti i Badd Company (Paul Diamond &amp; Pat Tanaka), team che guid\u00f2 alla conquista dei titoli AWA World Tag Team Championship il 19 marzo. I Badd Company, erano spesso accompagnati da vallette conosciute con il nome \"Diamond Dolls\" (Tonya, Jennifer, e Torri). Durante questo periodo in AWA, altri clienti di Page furono Col. DeBeers, Curt Hennig, e Madusa Miceli, tutti membri della sua stable denominata Diamond Exchange. Lavor\u00f2 inoltre come commentatore tv per la Florida Championship Wrestling (FCW), presto ribattezzatasi Professional Wrestling Federation (PWF), dove lavor\u00f2 insieme a Gordon Solie, prima di debuttare finalmente sul ring come wrestler vero e proprio. Il primo match ufficiale di Page si svolse nel maggio 1989 contro Dick Slater.\nNel 1990, Dallas fece un colloquio con la WWF per un posto come annunciatore, ma non ottenne il lavoro. A \"WrestleMania VI\", guid\u00f2 la Cadillac rosa che port\u00f2 i Rhythm and Blues (The Honky Tonk Man &amp; Greg Valentine) al ring. All'epoca, era praticamente sconosciuto nella World Wrestling Federation. Quando la FCW fall\u00ec, Page continu\u00f2 il suo lavoro come direttore del night fino a quando Dusty Rhodes fece ritorno alla World Championship Wrestling. Rhodes inizi\u00f2 l'attivit\u00e0 di booker e port\u00f2 Page nella federazione all'inizio del 1991.\nWorld Championship Wrestling (1991\u20132001).\nManager dei Freebirds e Diamond Mine (1991\u20131992).\nPage arriv\u00f2 nella World Championship Wrestling (WCW) nel 1991 in qualit\u00e0 di manager dei The Fabulous Freebirds (Jimmy Garvin &amp; Michael P.S. Hayes). Egli port\u00f2 i Freebirds alla conquista del titolo NWA World Tag Team Championship in un match svoltosi il 24 febbraio nel quale i suoi clienti sconfissero i Doom (Butch Reed &amp; Ron Simmons). Prima del match, Page svel\u00f2 il nuovo road manager della stable, Big Daddy Dink, precedentemente conosciuto con il nome Oliver Humperdink, che interfer\u00ec nell'incontro. Durante il match, Page introdusse i \"Diamond Dolls\", aggiungendo al gruppo Diamond Studd (Scott Hall). Inoltre, Page lavor\u00f2 anche come commentatore tv per la WCW in coppia con Eric Bischoff. Inizi\u00f2 poi a lottare lui stesso, grazie ai consigli di Magnum T.A.. Debutt\u00f2 come wrestler in un tag team match che vide contrapposti lui e Diamond Studd contro Kevin Sullivan e il suo partner. All'inizio Page venne relagato tra i \"jobber\". Debutt\u00f2, perdendo, in pay-per-view a \"Starrcade 1991\", in coppia con Mike Graham contro Jushin Thunder Liger e Bill Kazmaier.\nSuccessivamente Page continu\u00f2 a lottare sul ring e a portare nuovi wrestler nella sua stable, \"The Diamond Mine\", come Scotty Flamingo (Raven) e Vinnie Vegas (Kevin Nash). Quando Studd e Flamingo lasciarono la stable, Page fece coppia con Vinnie Vegas in un tag team denominato \"Vegas Connection\". Tuttavia, il team si sciolse poco tempo dopo il debutto e verso la fine del 1992, Nash usc\u00ec dalla WCW per approdare alla World Wrestling Federation.\nFaida con Randy Savage (1994\u20131997).\nDDP continu\u00f2 a raffinare il suo personaggio, seguendo i consigli di Jake Roberts che lo mise in guardia rispetto agli aspetti psicologici del business. Quando si riprese dall'infortunio, Dallas torn\u00f2 ad apparire in WCW nel 1994, insieme alla moglie Kimberly. Rest\u00f2 coinvolto in un lungo feud con Dave Sullivan (che lo accusava di trattare male Kimberly). Al ppv \"Fall Brawl\" 1995, Page vinse il suo primo titolo di una certa importanza sconfiggendo Renegade aggiudicandosi il WCW World Television Championship. In seguito Johnny B. Badd gli tolse la cintura, e a \"World War 3\" vinse addirittura i servigi di Kimberly come sua nuova valletta. A \"Uncensored\" del 24 marzo 1996, The Booty Man &amp; Kimberly sconfissero Diamond Dallas Page in un Loser Leaves Town Match.\nIl 19 maggio prese parte al Lord of the Ring Tournament (Battle Bowl) svoltosi a \"Slamboree\". Vinse il torneo sconfiggendo in finale The Barbarian con due \"Diamond Cutter\". Il vincitore avrebbe conquistato lo status di sfidante numero uno al titolo mondiale WCW all'epoca detenuto da The Giant. Tuttavia, Page non ottenne la title shot quella sera. Era nel mezzo di un feud con Eddie Guerrero quando nacque il New World Order (nWo). Poich\u00e9 Nash ed Hall erano entrambi ex partner di Page, lo assistettero durante il torneo per l'assegnazione del vacante titolo US. Credendo per\u00f2 che il loro aiuto non fosse ben accetto, Hall e Nash finirono per assalire Page durante la finale, regalando di fatto la vittoria a Guerrero. Dopo avergli dimostrato il proprio potere, gli chiesero di entrare nell'nWo. Dallas rispose colpendo entrambi con la sua mossa finale \"Diamond Cutter\", dando il via al suo turn face e al feud definitivo con l'nWo. Nello specifico, Page si scontr\u00f2 con \"Macho Man\" Randy Savage (all'epoca membro dell'nWo). Durante una puntata di \"WCW Monday Nitro\", Savage, aiutato da Scott Hall e Kevin Nash, attacc\u00f2 Page e gli scrisse con la vernice spray sulla schiena le lettere \"nWo\". Qualche settimana dopo, a \"Uncensored\", Savage e Miss Elizabeth \"ruppero\" la kayfabe rivelando al mondo che Page e Kimberly erano sposati. A \"Spring Stampede\", Diamond Dallas Page e Savage si affrontarono nel main event della serata in un match che vide prevalere Page, ma che non fu la resa dei conti finale tra i due. Qualche mese dopo, a \"The Great American Bash\", i due si affrontarono nuovamente in un \"Anything Goes, Lights Out Match\". Questa volta l'incontro termin\u00f2 con la vittoria di Savage. A \"Bash at the Beach\", Scott Hall e Randy Savage sconfissero Diamond Dallas Page e Curt Hennig. Curt Hennig, che era stato portato personalmente in WCW da Diamond Dallas Page, abbandon\u00f2 DDP durante il match. Hennig sconfisse Page in un \"Grudge Match\" svoltosi a \"Road Wild\". A \"Fall Brawl\", Page in coppia con Lex Luger sconfisse Scott Hall e Randy Savage in un \"No Disqualification Match\". In questo periodo, Page inizi\u00f2 a scontrarsi con il leader dell'nWo, Hollywood Hulk Hogan. Page e Savage si affrontarono per l'ultima volta al ppv \"Halloween Havoc\" edizione 1997. L'incontro fu un \"Las Vegas Sudden Death Match\", vinto da Savage grazie all'interferenza di Hogan, che travestito da Sting, colp\u00ec Page con la mazza da baseball.\nUnited States Champion (1997\u20131998).\nA \"Starrcade\", Page vinse il titolo United States Heavyweight Championship sconfiggendo Curt Hennig. L'anno seguente a \"Uncensored\", difese la cintura in un Triple Threat Falls Count Anywhere Match contro Chris Benoit e Raven. Successivamente Page perse il titolo in favore di Raven a \"Spring Stampede\". Il prossimo impegno vide Page combattere in coppia con il giocatore di basket Karl Malone contro Hulk Hogan e Dennis Rodman al ppv \"Bash at the Beach\", perdendo a causa delle interferenze esterne. Altro match particolare dell'epoca fu quello che lo vide far coppia con il presentatore Jay Leno a \"Road Wild\", dove i due sconfissero Hogan e Eric Bischoff.\nA \"Fall Brawl\", Page si aggiudic\u00f2 il main event del \"WarGames 1998\", ed ottenne una title shot per il WCW World Title contro l'imbattuto Goldberg a \"Halloween Havoc\". Page perse l'incontro, ma il match fu votato \"Match of the Year\" dai lettori della rivista \"WCW Magazine\". Nonostante la sconfitta patita, Page non si perse d'animo e riusc\u00ec a strappare la cintura di Campione United States Heavyweight a Bret Hart. Hart riconquist\u00f2 il titolo durante la puntata di \"Nitro\" del 30 novembre vincendo un No Disqualification Match.\nRegni titolati (1998\u20132001).\nNell'aprile 1999 Page conquist\u00f2 il titolo WCW World Heavyweight Championship al ppv \"Spring Stampede\" sconfiggendo Sting, Hogan, e Ric Flair in un Four Way Dance Match arbitrato da \"Macho Man\" Randy Savage. Page schien\u00f2 Flair dopo averlo colpito con la \"Diamond Cutter\". Dopo la conquista del titolo, il comportamento di Page cambi\u00f2 drasticamente, dato che i fans avevano iniziato a stufarsi del suo personaggio da \"face\" e frequenti erano i fischi nei suoi confronti durante gli house show. La decisione di far diventare Page un heel venne quindi presa dalla dirigenza WCW, ed il cambiamento ebbe luogo a \"Nitro\" in un match che lo vedeva contrapposto a Goldberg. Durante l'incontro, Page colp\u00ec ripetutamente Goldberg ad una gamba con una sedia d'acciaio, per poi passare a provocare il pubblico urlando loro: \"fischiatemi adesso!\". Si ferm\u00f2 solo quando giunse Kevin Nash ad allontanarlo dal ring.\nIl 26 aprile 1999, Page perse e riguadagn\u00f2 il titolo nello spazio di due ore. Sting lo sfid\u00f2 a difendere la cintura nella prima parte di \"Nitro\" e lo sconfisse diventando WCW World Champion. Novanta minuti dopo, Nash giunse a bordo ring chiedendo un four-way match con in palio il titolo, e Page vi partecip\u00f2 insieme a Sting, Goldberg, ed allo stesso Kevin Nash. Page riconquist\u00f2 la cintura. Nash divenne lo sfidante numero uno al titolo e affront\u00f2 Page all'evento \"Slamboree\". Inizialmente fu Dallas a prevalere su Nash grazie all'interferenza esterna di Randy Savage, ma il match venne fatto proseguire da Eric Bischoff e Nash riusc\u00ec a schienare Page dopo una powerbomb, aggiudicandosi il titolo.\nPoco tempo dopo \"Slamboree\", Page entr\u00f2 a far parte di un tag team insieme Bam Bam Bigelow e i due vinsero il WCW World Tag Team Championship da Perry Saturn &amp; Raven, grazie al tradimento di Chris Kanyon nei confronti di Raven. Page, Bigelow, &amp; Kanyon divennero noti con il nome \"Jersey Triad\" (tutti e tre i wrestler erano nativi del New Jersey) ed attraverso la loro alleanza con il WCW \"President for Life\" Ric Flair iniziarono a ricorrere alla famigerata Freebird Rule nei loro successivi match (ognuno dei tre membri del team avrebbe potuto difendere i titoli di coppia). Il trio detenne le cinture fino al 10 giugno, quando Saturn e Chris Benoit riuscirono a sconfiggerli. Riconquistarono i titoli tre giorni dopo a \"The Great American Bash\", perdendoli poi contro gli Harlem Heat a \"Road Wild\" in agosto. Il gruppo si sciolse poco tempo dopo e Page inizi\u00f2 un feud con Hulk Hogan, alleandosi con Sid Vicious &amp; Rick Steiner. Alla fine della rivalit\u00e0, Dallas Page divenne nuovamente un face e si scontr\u00f2 con gli ex compagni Kanyon &amp; Bigelow.\nNel 2000, Dallas Page ebbe una title shot al vacante titolo WCW World Championship in un match contro Jeff Jarrett al ppv \"Spring Stampede\". In un colpo di scena sorprendente, la moglie di Page, Kimberly, lo trad\u00ec aiutando Jarrett a conquistare la cintura. La vendetta di Page ebbe luogo nella puntata di \"Nitro\" del 24 aprile, quando sconfisse Jarrett in uno Steel Cage Match diventando WCW World Heavyweight Champion per la terza volta. Tre giorni dopo, l'attore David Arquette gli strapp\u00f2 la cintura a \"Thunder\"; vincendo un Four Way Dance Match comprendente anche Jarrett ed Eric Bischoff (Arquette schien\u00f2 proprio quest'ultimo). Page cerc\u00f2 di riconquistare la cintura a \"Slamboree\" in un Triple Cage match con Arquette e Jarrett, ma perse quando Arquette lo colp\u00ec a tradimento con una chitarra.\nWorld Wrestling Federation (2001\u20132002).\nQuando la WCW venne acquisita dalla WWF nel 2001, Page fu uno dei pochi grossi nomi della WCW (insieme a Booker T e Buff Bagwell) ad accettare una buona uscita dalla AOL Time Warner piuttosto che passare direttamente alla federazione di Vince McMahon. Diamond Dallas Page debutt\u00f2 nella World Wrestling Federation (WWF) durante la puntata del 18 giugno 2001 di \"Raw\" rivelandosi essere lo stalker misterioso che perseguitava la moglie di The Undertaker, Sara. Page rivel\u00f2 di non essere realmente interessato alla donna; ma che il suo scopo primario era quello di attirare il massimo dell'attenzione da parte della maggior star della compagnia. Presto si un\u00ec alla stable The Alliance durante la \"WCW Invasion\". Al ppv \"King of the Ring\", affront\u00f2 Undertaker in una sorta di rissa che non fu mai sancita come un vero e proprio match ufficiale.\nSuccessivamente, Page e Chris Kanyon si riunirono in tag team e il 9 agosto 2001 a \"SmackDown!\", la coppia sconfisse gli APA vincendo il World Tag Team Championship.\nLa faida con Undertaker and\u00f2 avanti per altri tre mesi per poi terminare quando The Undertaker &amp; Kane batterono Page &amp; Kanyon a \"SummerSlam\" il 19 agosto 2001 in uno Steel Cage Match con in palio il WWF Tag Team Championship, occasione nella quale Page si infortun\u00f2 realmente e dovette restare lontano dal ring fino all'ottobre 2001.\nIn questo periodo, divenne celebre la sua \"catchphrase\" \"\u00abYo! It's me, it's me, it's DDP!\u00bb\", e Page svilupp\u00f2 una nuova gimmick diventando un \"motivatore\", attivit\u00e0 che svolgeva anche nella vita reale. Il nuovo personaggio, implicava un'attitudine fortemente ottimista ed un costante sorriso sulle labbra, e non mancava mai di ripetere il suo motto: \"\u00abThat's not a bad thing... that's... a good thing\u00bb\".\nIl suo ritorno in televisione si ebbe il 3 novembre 2001 a \"Rebellion\", dove perse un match contro Big Show. Quando l'Alliance venne sconfitta alle \"Survivor Series\" del 2001, DDP insieme al resto dei membri della stable, persero il lavoro (kayfabe) venendo licenziati dalla federazione. In seguito, riusc\u00ec a riconquistare il suo posto di lavoro sconfiggendo The Big Bossman a \"SmackDown!\" il 17 gennaio 2002. Inoltre, prese parte alla \"Royal Rumble\" di quell'anno, ma venne eliminato nel corso del match.\nIl 31 gennaio 2002, Page divenne European Champion sconfiggendo Christian, ex discepolo della sua \"filosofia positiva\". A \"WrestleMania X8\", difese il titolo nel rematch del confronto. Tuttavia, perse la cintura in favore di William Regal a \"SmackDown\" il 19 marzo. Ormai quarantaseienne, reduce da svariati infortuni, incluso un grave incidente al collo rimediato durante un match contro Hardcore Holly, Dallas Page fu d'accordo con i vertici della federazione a non rinnovare il contratto in scadenza che lo legava alla WWE.\nTotal Nonstop Action (2004\u20132005).\nIl 1\u00ba aprile 2004, Diamond Dallas Page annunci\u00f2 il suo ritorno sul ring. Dopo aver lavorato per varie federazioni del circuito indipendente, egli debutt\u00f2 nella Total Nonstop Action Wrestling il 12 novembre scontrandosi con Raven ed Erik Watts. A \"Turning Point\", DDP sconfisse Raven, e a \"Final Resolution (2005)\", Page lott\u00f2 in un three-way elimination match che venne vinto da Monty Brown. Il 4 febbraio durante la puntata di \"Impact!\", Page e Monty Brown sconfissero The Naturals, poi l'11 febbraio, Page sconfisse Chris Candido. Al ppv \"Against All Odds\", Page &amp; Brown sconfissero il Team Canada (Bobby Roode &amp; Eric Young). Page ricevette una title shot per l'NWA World Heavyweight Championship il 13 marzo 2005 a \"Destination X\", ma fu sconfitto dal campione Jeff Jarrett quando Monty Brown effettu\u00f2 un turn heel e colp\u00ec Page all'improvviso. Durante la puntata del 18 marzo di \"Impact!\", Page &amp; Sean Waltman sconfissero Lex Lovett &amp; Buck Quartermain, e il 15 aprile, Page &amp; Waltman affrontarono The Outlaw &amp; Monty Brown, ma senza successo. A \"Lockdown\", DDP insieme a B.G. James &amp; Waltman sconfisse Jeff Jarrett, Monty Brown &amp; The Outlaw in un Lethal Lockdown match. A \"Hard Justice\", Page &amp; Ron Killings si scontrarono con Monty Brown &amp; The Outlaw perdendo il match. Page lasci\u00f2 la TNA poco tempo dopo.\nApparizioni sporadiche in WWE (2011\u20132018).\nNel gennaio 2015 fece il suo ritorno alla Royal Rumble.\nDiamond Dallas Page ha fatto un'apparizione a sorpresa all'annuale Andr\u00e9 the Giant Memorial Battle Royal svoltasi il 3 aprile 2016 a WrestleMania 32; Page ha eliminato Viktor ma \u00e8 stato a sua volta eliminato da Konnor, compagno di Viktor.\nIl 21 febbraio 2017 \u00e8 stato annunciato l'ingresso di Diamond Dallas Page nella WWE Hall of Fame del 2017. Ha fatto il suo ritorno a Greatest Royal Rumble con il numero 27, ma \u00e8 stato eliminato dallo sforzo congiunto di Bobby Lashley, Roman Reigns e Kevin Owens."}
{"id": "1680901", "revid": "1573940", "url": "https://it.wikipedia.org/wiki?curid=1680901", "title": "Apis dorsata", "text": "Lape gigante dell'India (Apis dorsata ) \u00e8 un'ape diffusa in Asia meridionale e nel Sud-est asiatico.\nCaratteristiche.\nL'ape gigante dell'India \u00e8 molto aggressiva e costituisce un solo favo all'aperto.\nL'allevamento \u00e8 vivamente sconsigliato visto che quest'ape non \u00e8 propriamente domestica."}
{"id": "1680902", "revid": "179125", "url": "https://it.wikipedia.org/wiki?curid=1680902", "title": "Museo ferroviario di Campo Marzio", "text": ""}
{"id": "1680904", "revid": "89688", "url": "https://it.wikipedia.org/wiki?curid=1680904", "title": "L'allegro pirata", "text": "L'allegro pirata, anche noto come Pirata Pop-Pop e Pirata Pop-Up, \u00e8 un giocattolo per bambini prodotto dalla casa giapponese Tomy. Il nome originale \u00e8 , mente paesi di inglese \u00e8 chiamato Pop Up Pirate!.\nCaratteristiche.\nIl gioco, realizzato prevalentemente in plastica, \u00e8 costituito da una botte all'interno della quale \u00e8 posizionato un pirata, che sporge con la testa. Sulla superficie della botte si aprono un certo numero di fessure, nelle quali i giocatori infilano a turno piccole spade. Un meccanismo interno alla botte fa s\u00ec che infilando una spada in una particolare fessura (variabile da partita a partita) il pirata salti fuori dalla botte, spinto da una molla. Il giocatore che fa saltare il pirata fuori dalla botte perde la partita.\nStoria.\nDel gioco sono state realizzate negli anni numerose versioni, in genere non distribuite in Italia, in cui il pirata originale viene sostituito da altri personaggi, come Dart Fener o Mario. Fra le versioni pi\u00f9 recenti si possono citare quella ispirata alla serie di film dei \"Pirati dei Caraibi\" (in cui il pirata ha l'aspetto del capitano Jack Sparrow) e un hub USB con la forma del giocattolo originale."}
{"id": "1680907", "revid": "729019", "url": "https://it.wikipedia.org/wiki?curid=1680907", "title": "Stazione di Prato Borgonuovo", "text": "La stazione di Prato Borgonuovo \u00e8 una fermata ferroviaria posta nella periferia della citt\u00e0 di Prato ed inaugurata il 1\u00ba dicembre 2005. \u00c8 la pi\u00f9 recente della citt\u00e0; le altre stazioni sono Prato Centrale e Prato Porta al Serraglio.\nSi trova sulla linea Firenze-Lucca e dispone di due binari passanti e due piccole pensiline. Al primo binario transitano i convogli per Pistoia, Lucca e Viareggio, mentre al secondo binario i convogli per Prato Centrale e Firenze Santa Maria Novella. Fermano solo treni regionali.\nServizi.\nLa stazione dispone di:"}
{"id": "1680915", "revid": "287204", "url": "https://it.wikipedia.org/wiki?curid=1680915", "title": "Football Club Pastore", "text": "Il Football Club Pastore fu una squadra di calcio italiana militante in massima serie negli anni venti con sede a Torino.\nStoria.\nIl Pastore F.C. fu fondato il 30 aprile 1915.. La sede era a Torino. Il primo presidente fu Giuseppe Rinaldi, mentre il primo campo di gioco si trovava nelle vicinanze della Barriera di Francia (odierna piazza Bernini); la maglia era bianca con uno stellone blu.\nIl debutto in Prima Categoria avvenne nella stagione 1919-20, anno in cui i torinesi arrivarono quinti (su sei) nel girone B piemontese. Le cose non andarono meglio neanche nella stagione successiva con i torinesi sempre quinti (stavolta nel girone A piemontese) e eliminati. In quella stagione la retrocessione in Promozione venne evitata grazie a una decisiva vittoria per 2-1 in trasferta sul Carignano, sesto e ultimo, che retrocedette.\nNella stagione 1921-22 il Pastore, approfittando dell'assenza delle 24 maggiori squadre del Nord che, interessate a cambiare radicalmente lo svolgimento della stagione sportiva, secedettero dalla F.I.G.C. e crearono una federazione indipendente (la C.C.I.) e un campionato proprio: il club arriv\u00f2 terzo su cinque squadre partecipanti nel girone piemontese. Nella stessa stagione prese parte alla prima edizione della Coppa Italia, venendo eliminato al primo turno dalla Valenzana (2-0 a tavolino per rinuncia).\nNell'estate 1922 per\u00f2 fu costretto dal Compromesso Colombo a disputare degli spareggi per evitare la retrocessione in Seconda Divisione. Nel turno preliminare FIGC il Pastore affront\u00f2 il Viareggio; la partita non ebbe storia e i viareggini furono travolti per 4-0. Nell'ultimo turno il Pastore affront\u00f2 i liguri dello Spezia, che nella stagione precedente avevano disputato il campionato CCI. La gara d'andata fin\u00ec 1-1 ma nella gara di ritorno a Torino i piemontesi riuscirono nell'impresa di vincere 2-1 riuscendo a salvarsi.\nLa stagione 1922-23 fu per\u00f2 l'ultima stagione in Prima Divisione per il club che, arrivando penultimo nel girone C di Lega Nord, venne retrocesso in Seconda Divisione.\nNel corso della stagione 1923-24 il F.C. Pastore partecip\u00f2 al campionato di Seconda Divisione e si classific\u00f2 sesto nel girone A: avrebbe dovuto retrocedere direttamente, ma fu successivamente ammesso a partecipare a una gara di qualificazione per il mantenimento della categoria, che fu persa 2-0 con la Monfalconese.\nNella stagione successiva (1924-25) il Pastore fu primo nel girone B della III Divisione piemontese e si qualific\u00f2 terzo nelle finali regionali, dietro G.S. Fiat e Intrese.\nLa societ\u00e0, terminato il campionato di Terza Divisione 1924-1925, non continu\u00f2 l'attivit\u00e0 sportiva a livello regionale facendo una triste fine. Le venne impedito in tutti i modi di continuare l'attivit\u00e0 sportiva: le fu negato prima di tutto un terreno di gioco, poi, subendo il sistematico ostracismo da parte di tutte le associazioni sportive e gli enti federali su ordine delle autorit\u00e0 fasciste, fu esclusa da ogni manifestazione sportiva."}
{"id": "1680919", "revid": "123250376", "url": "https://it.wikipedia.org/wiki?curid=1680919", "title": "Barchino esplosivo", "text": "Con la designazione generica barchino esplosivo si intende una serie di mezzi d'assalto sviluppati dalla Regia Marina a partire dal 1935 e impiegati durante la seconda guerra mondiale. Complessivamente ne vennero realizzate circa 100 unit\u00e0 tra le diverse tipologie, la pi\u00f9 numerosa designata M.T.M., Motoscafo Turismo Modificato.\nStoria.\nFu usato in diverse azioni belliche della seconda guerra mondiale, non tutte coronate da successo. La pi\u00f9 clamorosa fu quella dell'affondamento dell'incrociatore britannico HMS \"York\", nella rada di Souda sull'isola di Creta, la notte tra il 25 e 26 marzo 1941, ad opera di sei barchini al comando del tenente di vascello Luigi Faggioni che affondarono inoltre una petroliera da 8000 tsl, la \"Pericles\". Meno fortunato nell'aprile 1941 l'attacco a Malta dove persero la vita 18 tra marinai italiani e incursori della X Mas.\nUn'azione contro il cacciatorpediniere francese Trombe venne realizzata a pochi giorni dal termine della guerra dal sottocapo della Regia Marina, passato poi nella Decima Flottiglia Mas di Junio Valerio Borghese, Sergio Denti.\nAnche i tedeschi e i giapponesi nella stessa guerra usarono dei mezzi simili, rispettivamente linsen e shinyo; il tipo giapponese prevedevano il suicidio del pilota nel conseguimento dell'obiettivo.\nMezzi diversi, da usarsi negli attacchi contro unit\u00e0 ferme furono i \"maiali\", o Siluri a Lenta Corsa, protagonisti del famosissimo attacco alle corazzate HMS \"Queen Elizabeth\" e HMS \"Valiant\" nella baia di Alessandria d'Egitto. Sempre i giapponesi utilizzarono i kaiten, che per\u00f2 erano in grado con la loro velocit\u00e0 di colpire bersagli in movimento.\nFunzionamento.\nIl pilota era seduto all'estrema poppa su un piccolo sedile a sbalzo, per facilitare l'abbandono del mezzo in seguito all'attacco. Infatti la carica esplosiva, un cartucciere cilindrico contenente 300 kg di Tritolital, era sistemata in un compartimento a prua.\nIndividuato il bersaglio, ad una distanza di circa 500 metri, il pilota lanciava il barchino alla massima velocit\u00e0 verso il centro della nave nemica. Prima di lanciarsi in acqua, bloccava il timone del mezzo. Il barchino, urtando lo scafo dell'obiettivo, affondava, armando cos\u00ec il detonatore della carica esplosiva. Lo scoppio dell'ordigno avveniva a una certa profondit\u00e0, per ottenere il maggior numero di danni nei confronti dell'unit\u00e0 navale nemica colpita."}
{"id": "1680924", "revid": "1718925", "url": "https://it.wikipedia.org/wiki?curid=1680924", "title": "Il cavaliere inesistente", "text": "Il cavaliere inesistente \u00e8 un romanzo fantastico di Italo Calvino scritto nel 1959, terzo capitolo della \"trilogia araldica\" intitolata \"I nostri antenati\", dopo \"Il visconte dimezzato\" (1952) e \"Il barone rampante\" (1957).\nTrama.\nATTENZIONE: nel seguito sono rivelati alcuni colpi di scena del romanzo.\nAgilulfo Emo Bertrandino dei Guildiverni e degli Altri di Corbentraz e Sura, cavaliere di Selimpia Citeriore e Fez, \u00e8 il nome del personaggio a cui si riferisce il titolo del romanzo. Agilulfo riesce ad animare una lucida armatura vuota con la sola forza di volont\u00e0 e la fede nella causa di Carlo Magno e dei suoi paladini. Durante la guerra di Carlo contro i Mori, Agilulfo viene avvicinato da un giovane inesperto e appassionato, Rambaldo di Rossiglione, arruolatosi perch\u00e9 vuole vendicare la morte di suo padre, il fu marchese Gherardo, avvenuta sotto le mura di Siviglia per mano dell'argalif Isoarre. Nello spostamento che compie Carlo Magno con i suoi paladini per scontrarsi con i nemici, incontrano Gurdul\u00f9, un vagabondo che si lascia guidare dall'istinto senza riflettere, e che verr\u00e0 assegnato come scudiero ad Agilulfo per ordine di Carlo Magno. Aglilulfo \u00e8 quindi privo di \u201cindividualit\u00e0 fisica\u201d, mentre Gurdul\u00f9 \u00e8 privo \u201cd\u2019individualit\u00e0 di coscienza\u201d.\nSi riveler\u00e0 presto che a narrare l'intera vicenda \u00e8 Suor Teodora, religiosa dell\u2019ordine di San Colombano, che ha avuto questo incarico dalla madre superiora del convento. \nQuando ha inizio la battaglia, Rambaldo cerca in tutti i modi di scontrarsi con l'assassino di suo padre. L'argalif per\u00f2 non muore in uno scontro diretto con il giovane ma perch\u00e9, molto miope, non riesce a combattere senza i suoi occhiali. Rambaudo ingaggia un duello con nemico che pensava fosse Isoarre ma che era invece il suo \"porta occhiali\", rompe gli occhiali di riserva e l'argalif, non vedendo bene, si infilza in una lancia del nemico. In seguito il giovane cade in un'imboscata, ma viene salvato dall'intervento di un altro cavaliere con un copricorazza pervinca che, dopo la battaglia, si allontana senza proferire parola. Tornando a piedi all'accampamento Rambaldo scopre casualmente che il valoroso cavaliere \u00e8 in realt\u00e0 una donna bellissima di nome Bradamante, e se ne innamora immediatamente. La giovane per\u00f2 non \u00e8 interessata a lui bens\u00ec ad Agilulfo, il cavaliere inesistente che considera quanto di pi\u00f9 perfetto possa esistere come cavaliere e come uomo.\nDurante un banchetto, il giovane Torrismondo rivela dei fatti inaspettati sul conto del cavaliere Agilulfo: afferma infatti che Sofronia, figlia del re di Scozia, la donna che Agilulfo aveva salvato da due briganti, era madre di Torrismondo; l'assegnazione del titolo di cavaliere ad Agilulfo per aver salvato una vergine si rivelerebbe dunque non valida. Non credendo alla rivelazione, il cavaliere decide di difendere il proprio onore andando a cercare la ragazza per dimostrare che all'epoca era ancora vergine. Nel suo viaggio sar\u00e0 inseguito da Bradamante, la quale \u00e8 inseguita a sua volta da Rambaldo perdutamente innamorato di lei. La stessa sera parte anche Torrismondo per ritrovare suo padre, ovvero uno dei cavalieri del \"Sacro Ordine dei Cavalieri del Graal\", e per farsi riconoscere come figlio da quest'ordine. Torrismondo trover\u00e0 i cavalieri del Graal, che si riveleranno una setta mistica, estraniata dalla realt\u00e0 e anche priva di coscienza etica e di tolleranza verso chi non \u00e8 nel loro ordine.\nDopo varie avventure, Agilulfo trova la donna che cercava, Sofronia. Anche Torrismondo giunge nei pressi della caverna dove si era nascosta la presunta madre, ed entrambi cedono alla passione amorosa, quanto basta a vanificare lo sforzo di Agilulfo. Alla fine si scoprir\u00e0 che Torrismondo non \u00e8 figlio di Sofronia, neanche il suo fratellastro come risulterebbe ad una prima ricostruzione, ma \u00e8 figlio della regina di Scozia e del Sacro Ordine, mentre Sofronia \u00e8 figlia del re di Scozia e d'una contadina; i due sono dunque liberi di amarsi, e anche Agilulfo ha quindi tutto il diritto di essere cavaliere. Ma purtroppo, non considerandosi pi\u00f9 un perfetto cavaliere perdendo la forza di volont\u00e0 e la fede Agilulfo si dissolvelasciando in eredit\u00e0 la sua bianca armatura a Rambaldo che, d'ora in poi, combatter\u00e0 con quella ma, non essendo \"perfetto\" come lui, sar\u00e0 in breve non pi\u00f9 immacolata ma rovinata come tutte le armature dei normali cavalieri.\nA quel punto un'armata di Mori sbarca sulla costa, guidata dal nobile dal cui harem \u00e8 stata liberata Sofronia, e ne nasce una battaglia tra cristiani e saraceni durante la quale Rambaldo indossa l'armatura di Agilulfo: al momento della finale vittoria cristiana, Bradamante, credendolo Agilulfo, si lascia andare fra le sue braccia chiudendo gli occhi mentre il giovane si toglie l'armatura per rivelare la sua identit\u00e0. Ma solo alla fine del rapporto la guerriera apre finalmente gli occhi, riconosce Rambaudo e lo respinge fuggendo infuriata.\nTempo dopo, Sofronia e Torrismondo, ormai sposati, e Gurdul\u00f9 si stabiliscono in un villaggio che i Templari avevano razziato e che Torrismondo aveva aiutato a difendere. \u00c8 stato nominato Conte di quelle terre da Carlo Magno ma non viene accettato come tale dagli abitanti che hanno scoperto che hanno sconfitto i Templari da soli scoprendo che possono vincere senza l'aiuto di alcun cavaliere.\nSuor Teodora che narrava questa storia e la guerriera Bradamante sono in effetti la stessa donna e quando Rambaldo, che non ha mai smesso di cercarla, arriva infine al suo monastero, si fa riconoscere e indossata nuovamente la sua armatura sopra la tunichetta color topazio e la sopravveste pervinca, si avvia verso il futuro, ignoto, ma tutto da conquistare.\nTesi.\nAgilulfo esiste solo per l'adempimento delle regole e dei protocolli di cavalleria, fra il rispetto delle norme del lavoro del campo e il combattere a partire dall'aver salvato l'onore di una vergine. Questo tema \u00e8 strettamente collegato alla condizione moderna: Agilulfo \u00e8 stato descritto come \"il simbolo dell'uomo 'robotizzato', che compie atti burocratici con quasi assoluta incoscienza\". Una prova di questa fedelt\u00e0 cieca \u00e8 l'accettare come scudiero Gurdul\u00f9 perch\u00e9 \u00e8 un ordine del re, come se non si rendesse conto che i paladini glielo danno per dileggio.\nL'idea della confusione della propria identit\u00e0 con quella degli altri e con il mondo esterno, presente nel personaggio di Gurdul\u00f9, il contadino che Carlo Magno mette a fare da scudiero ad Agilulfo, verr\u00e0 sviluppata in Calvino anche in opere successive.\nPremi.\n\"Il cavaliere inesistente\" fu raccolto insieme a \"Il visconte dimezzato\" e \"Il barone rampante\" in un unico volume, \"I nostri antenati\", per il quale Calvino \u00e8 stato premiato con il Premio Salento nel 1960.\n\"Il cavaliere inesistente\" fu omaggiato del premio Enrico Lucci nel 2016.\nOpere derivate.\nPino Zac ha girato nel 1971 un film in tecnica mista dal titolo \"Il cavaliere inesistente\".\nIl regista Sergio Leone, che amava molto la storia del \"Cavaliere inesistente\", aveva a sua volta in progetto di ricavarne un film."}
{"id": "1680929", "revid": "200568", "url": "https://it.wikipedia.org/wiki?curid=1680929", "title": "Esperimento di Amp\u00e8re", "text": "L'esperimento di Amp\u00e8re \u00e8 un esperimento compiuto dal francese Andr\u00e9-Marie Amp\u00e8re nel 1820, una settimana dopo esser venuto a conoscenza dell'esperimento di \u00d8rsted. Egli cap\u00ec che se un conduttore attraversato da corrente elettrica genera un campo magnetico, le forze di questo campo magnetico influenzeranno anche il conduttore stesso.\nAmp\u00e8re colleg\u00f2 due fili conduttori a due diverse batterie e li mise vicini tra di loro. La prima volta li dispose in maniera tale che le correnti avessero la stessa direzione e lo stesso verso e vide che le forze che si creavano attiravano tra loro i fili. La seconda volta invece le correnti avevano la stessa direzione ma verso opposto e not\u00f2 che le forze diventavano di tipo repulsivo e allontanavano i due fili.\nIl modulo della forza che ogni filo esercita su un tratto dell'altro, \u00e8 dato dalla legge di Amp\u00e8re: \ndove formula_2 \u00e8 la permeabilit\u00e0 magnetica assoluta, cio\u00e8 l'attitudine di una sostanza a lasciarsi magnetizzare, con formula_3 costante di permeabilit\u00e0 magnetica del vuoto mentre il coefficiente adimensionale formula_4 \u00e8 la permeabilit\u00e0 magnetica relativa. Si nota quindi che la forza \u00e8 direttamente proporzionale alle due intensit\u00e0 di corrente ed \u00e8 inversamente proporzionale alla distanza tra i fili. Con l'esperienza di Amp\u00e8re si pu\u00f2 definire l'unit\u00e0 di misura dell'intensit\u00e0 della corrente elettrica, infatti l'ampere risulta essere:\n\"L'intensit\u00e0 di corrente elettrica che, se mantenuta in due conduttori lineari paralleli, di lunghezza infinita e sezione trasversale trascurabile, posti a un metro di distanza l'uno dall'altro nel vuoto, produce tra questi una forza pari a 2\u00b710\u22127 N per metro di lunghezza\"."}
{"id": "1680938", "revid": "1782831", "url": "https://it.wikipedia.org/wiki?curid=1680938", "title": "Mano (fumetto)", "text": "La Mano (\"Hand\"), \u00e8 un'organizzazione criminale immaginaria dei fumetti creata da Frank Miller (testi e disegni) pubblicata dalla Marvel Comics. La sua prima apparizione avviene in \"Daredevil\" (vol. 1) n. 174 (settembre 1981).\nMistica setta ninja fondata nel 1588 come una societ\u00e0 segreta di ideali nazionalisti, la brama il potere al di sopra di ogni altra cosa e, nei secoli, si \u00e8 asservita al demone primordiale noto come \"La Bestia\" divenendo profondamente coinvolta nella criminalit\u00e0 organizzata e in attivit\u00e0 mercenarie come l'omicidio su commissione. I membri della Mano si contraddistinguono per le loro vesti rosse, sono esperti di ninjitsu e praticano arti occulte tanto potenti da essere in grado di riportare in vita i morti come loro servitori. Oltre ad avere un'inimicizia storica con l'ordine ninja benevolo dei Casti, si sono scontrati pi\u00f9 volte con Daredevil, Elektra, il Punitore, il Dottor Strange, Wong, i Vendicatori, Wolverine e gli X-Men.\nStoria.\nNel 1588 , sensei della Scuola della Spada Ishiyama, nel villaggio di Kyushua, divenuto sempre pi\u00f9 frustrato dalla corruzione e dalla contaminazione di influenze straniere sul governo, trasforma la scuola in un campo d'addestramento per samurai con l'obbiettivo di riconsegnare il potere politico ai giapponesi. Tale alleanza, formata da almeno un clan per ognuna delle cinque isole del Giappone, viene battezzata \"Mano\" in linea con una filosofia di Yoshioka:\nUno dei clan ninja affiliati, la Radice del Serpente, assume tuttavia il controllo della Mano dopo averne assassinato il fondatore imponendo il culto del demone chiamato \"La Bestia\", che li indottrina alla magia nera facendo s\u00ec che i cadaveri dei loro adepti caduti in combattimento si vaporizzino senza lasciare traccia o rendendoli in grado di resuscitare coloro che uccidono per poi utilizzarli come servitori. Pur svolgendo incarichi mercenari e collaborazioni con alleati di comodo, da allora la Mano si \u00e8 prefissa come scopo primario l'ottenimento del potere e il dominio assoluto, cosa che la rende, nel corso dei secoli, temuta sia in Giappone che nel resto del mondo.\nContemporaneamente un membro della Mano originale rimasto fedele agli ideali di Yoshioka, Izo, fonda un altro ordine ninja, i Casti, votato al solo scopo di opporsi alle mire della setta occulta.\nAllo scoppio della seconda guerra mondiale quando, approfittando del clima politico, una cabala di giapponesi ultranazionalisti assume il controllo di un'antica societ\u00e0 segreta formando un'alleanza con la Mano nella speranza di rovesciare l'Impero giapponese instaurando un regime anticomunista, la setta ninja appoggia il complotto ordito dal barone Strucker per assassinare gli ultranazionalisti assumendo il controllo dell'organizzazione e fondando l'HYDRA con cui, tempo dopo, a Madripoor, i ninja della Mano collaborano al fine di rapire la piccola Natasha Romanoff e farne una loro arma; proposito che viene sventato da Ivan Petrovich, Capitan America e l'avventuriero canadese Logan. Nonostante il fallimento, l'HYDRA e la Mano, negli anni successivi, tornano a collaborare a numerose cospirazioni sovversive.\nIn seguito alla morte di suo padre, Elektra Natchios si unisce alla Mano divenendo una delle sue pi\u00f9 letali assassine ma, in seguito, volta loro le spalle e fa ritorno negli Stati Uniti d'America per divenire una sicaria a pagamento. Oltraggiata, la Mano la fa inseguire fino a New York da un gruppo di ninja guidati dal loro miglior guerriero, Kirigi, dando luogo a una cruenta battaglia che viene alla fine vinta da Elektra grazie anche all'aiuto di Devil e dell'ex-mentore di entrambi nonch\u00e9 leader dei Casti Stick. Poco tempo dopo tuttavia, la Mano contrattacca assediando Hell's Kitchen e dando luogo a un violento scontro con i Casti, Devil e la Vedova Nera; prima per\u00f2 che i ninja avversari riescano ad avere il sopravvento, Stick si sacrifica utilizzando un'antica tecnica mistica per prosciugare la loro forza vitale, uccidendoli. Nonostante la morte di numerosi suoi adepti, la Mano vede tale risultato come un trionfo a causa della morte di Stick e, di conseguenza, dopo aver resuscitato Elektra (nel frattempo assassinata da Bullseye) venendo interrotti da Stone e non riuscendo dunque a farne una loro servitrice, si dedicano ad altri schemi tornando nell'ombra per diversi anni, ritornando in scena successivamente nel tentativo di impedire allo spirito di Stick di reincarnarsi in un neonato venendo, anche in tale occasione, ostacolati da Devil e dai Casti.\nMatsu'o Tsurayaba, membro della Mano, orchestra uno scambio di corpi tra l'X-Men Psylocke e la sua amante comatosa Kwannon riuscendo poi, tramite condizionamento mentale, a servirsi di entrambe le donne come assassine; nonostante poco dopo Wolverine riesca a far tornare Psylocke in s\u00e9, essa rimane bloccata nel corpo della donna asiatica.\nSuccessivamente la Mano stringe un'alleanza con l'HYDRA per uccidere vari supereroi e resuscitarli come assassini ai loro ordini, riuscendo, come prima mossa a fare il lavaggio del cervello a Wolverine, che tuttavia riesce infine a riprendersi e, grazie all'aiuto di Elektra, vanifica i loro piani e uccidendo Tomi Shishido (Gorgon), leader di entrambe le fazioni, motivo per cui, approfittando di ci\u00f2, Elektra assume il controllo della setta ninja. Sospettoso, prima dello scoppio della guerra civile dei superumani Capitan America, su consiglio di Devil, manda Maya Lopez in Giappone per tenere d'occhio di nascosto i movimenti della Mano; dopo essersi scontrata con essi nei panni di \"Ronin\", tuttavia, la ragazza viene riportata in vita e brevemente condizionata, motivo per il quale, dopo essere stata soccorsa dai Nuovi Vendicatori e aver riacquisito il controllo grazie al Dottor Strange, si vendica uccidendo Elektra che, tuttavia, si rivela in seguito un'impostora Skrull.\nTale evento, pur smascherando l'imminente invasione segreta degli alieni mutaforma, lascia la Mano priva di un signore della guerra portando allo scoppio di una guerra intestina che Lord Hiroshi e Lady Bullseye tentano far cessare provando a convincere il Kingpin o Devil ad assumere il controllo della setta. Per impedire alla sua nemesi di riaffermare il proprio potere su New York, il vigilante cieco accetta e, divenuto il leader della Mano vi recluta la nuova Tigre Bianca e Tarantula Nera. Nel momento in cui la Radice del Serpente fa possedere Devil dalla \"Bestia\", un gruppo composto da Elektra, Luke Cage, Pugno d'acciaio, Misty Knight, Colleen Wing, Moon Knight, l'Uomo Ragno, Punisher, Wolverine, Shang-Chi e Izo, assalita la sua nuova base, la fortezza di Shadowland, per tentare di fermarlo, riescono infine a esorcizzare l'entit\u00e0 demoniaca. Approfittando del vuoto lasciato dall'abbandono di Devil, Kingpin, aiutato da Lady Bullseye e Typhoid Mary, si insinua a capo della setta ninja trasferendo il centro delle sue operazioni negli Stati Uniti.\nContemporaneamente Psylocke, nella speranza di riavere il proprio corpo originale, si mette alla ricerca della setta ninja e del capo della sua neonata divisione giapponese, Matsu'o Tsurayaba; questi per\u00f2, orrendamente mutilato da Wolverine e impossibilitato a fare seppuku, le rivela di averlo fatto distruggere di modo che essa, in preda alla rabbia, lo uccida mettendo fine alle sue sofferenze. In seguito ad una breve guerra con la Yakuza, Sabretooth diviene il nuovo leader della divisione giapponese."}
{"id": "1680943", "revid": "125607918", "url": "https://it.wikipedia.org/wiki?curid=1680943", "title": "Jax Briggs", "text": "Jackson Briggs, o pi\u00f9 semplicemente Jax, \u00e8 un personaggio della serie di videogiochi Mortal Kombat.\nStoria.\nIl Maggiore Jackson \"Jax\" Briggs appare per la prima volta in \"Mortal Kombat II\", allorch\u00e9 si trova alla ricerca della sua amica e compagna di squadra Sonya Blade, scomparsa stranamente alla fine del primo torneo shaolin indetto da Shang Tsung;\nla trover\u00e0 incatenata insieme con il loro arcinemico Kano, nell'arena dove si svolgono le finali del torneo indetto da Shao Kahn, proprio al cospetto dei due prigionieri del malvagio imperatore.\nUna volta che Kahn viene sconfitto dai guerrieri della Terra guidati dal dio del tuono Raiden, Jax riesce a liberare Sonya, ma Kano approfitta del caos per sfuggire di nuovo alla cattura.\nIn \"Mortal Kombat 3\", Jax appare per la prima volta con i suoi particolari potenziatori cibernetici alle braccia, capaci di quadruplicare la sua forza e persino di lanciare missili; insieme a Sonya, tenta in ogni modo di avvertire le Forze Armate statunitensi circa un'eventuale invasione del Reame Terrestre (Earth Realm) da parte di Shao Kahn, ma tutto sar\u00e0 vano, perch\u00e9 saranno presi per pazzi.\nL'invasione intanto avviene ed, uniti, i due commilitoni combattono le forze del Mondo Esterno (Outworld).\nFra \"Mortal Kombat Deadly Alliance\" e \"Mortal Kombat Deception\", Jax viene ucciso dall'Alleanza Mortale e resuscitato da Onaga come suo schiavo in \".\nIn \", nel proprio finale Jax uccide Blaze e ottiene ulteriori potenziamenti tecnologici, divenendo un organismo cibernetico; Jax affronta Sektor e lo sconfigge, diventando capo del Tekunin. Non ci \u00e8 dato sapere se Jax venga riconosciuto come tale dalle Forze Speciali.\nNella nuova linea temporale di \"Mortal Kombat\" (2011), Jax viene catturato e tenuto prigioniero sull'isola di Shang Tsung gi\u00e0 nel primo torneo; secondo il suo informatore, infatti, la base e il capo del Dragone Nero si troverebbero proprio sull'isola, ma in realt\u00e0 si tratta di un tranello, in quanto l'informatore \u00e8 in realt\u00e0 Kano, il capo dell'organizzazione. Jax viene poi salvato da Sonya, grazie anche all'intervento di Raiden. Durante i festeggiamenti per la vittoria di Liu Kang, Jax assiste impotente all'attacco dei Tarkatan all'accademia Wu Shi, venendo sopraffatto; decide quindi di partecipare al secondo torneo per salvare Sonya, che \u00e8 stata rapita e tenuta sotto sorveglianza da Sheeva. Dopo aver recuperato la compagna, Jax decide di indagare insieme con lei su misteriose \"presenze tecnologiche\" del mondo esterno, una delle quali, come si scoprir\u00e0, \u00e8 Cyrax, sconfitto da Sub-Zero; in quel momento sopraggiunge anche Ermac e Jax, ingaggiato un combattimento con lui, perde entrambe le braccia; il provvidenziale intervento di Sonya lo salva dalla morte. Insieme, Jax e Sonya si ritirano attraverso un portale indicato loro da Sub-Zero. Durante l'invasione del Mondo Esterno (Outworld), Jax ripara Cyber Sub-Zero, restituendogli la sua coscienza umana. Jax finisce ucciso da Sindel insieme con molti dei suoi compagni, per poi essere resuscitato come zombi (\"revenant\") da Quan Chi.\nNel finale della versione da sala giochi, Jax si connette a un nuovo scanditore (\"scanner\") cibernetico delle forze speciali, al fine di trovare i superstiti dell'esercito di Shao Khan: casualmente, entra in connessione con l'impianto laser ottico di Kano; i due ingaggiano una battaglia virtuale dalla quale Jax esce vincitore, imprigionando per sempre la coscienza di Kano nella banca dati delle Forze Speciali.\nIn \"Mortal Kombat X\", inizialmente Jax si trova al servizio di Quan Chi come Revenant, ma ritorna umano grazie a Raiden; nel finale del personaggio, sconfitto Shinnok, Johnny Cage si trova in ospedale e chiede a Jax di prendere il comando della sua squadra; Jax, vedendo ci\u00f2 come una possibilit\u00e0 di stare vicino alla figlia Jacqui Briggs, accetta senza pensarci due volte. Un giorno, mentre sta per salire a bordo di un aereo, la squadra viene attaccata dal mercenario Erron Black. Fortunatamente Jax, grazie ai propri riflessi e alle braccia antiproiettile, salva la squadra e mette fuorigioco Black, venendo per\u00f2 ferito al petto da un proiettile di Erron."}
{"id": "1680950", "revid": "2138421", "url": "https://it.wikipedia.org/wiki?curid=1680950", "title": "Coppa delle Regioni UEFA", "text": "La Coppa delle Regioni UEFA (ing. \"UEFA Regions' Cup\") \u00e8 una competizione calcistica europea, organizzata dall'UEFA e riservata a selezioni regionali dilettanti.\nLa Coppa delle Regioni, creata nel 1996, \u00e8 stata organizzata per la prima volta nel biennio 1998-99 e, da allora, si disputa ogni due anni. La prima squadra vincitrice fu la selezione del Veneto, 1\u00aa classificata anche nell'edizione 2013; attuale campione in carica \u00e8 la Bassa Slesia della Polonia.\nOgni nazione membro dell'UEFA ha diritto di iscrivere una formazione dilettanti alla competizione: le formazioni, eccezion fatta per gli Stati pi\u00f9 piccoli, sono cos\u00ec costrette a disputare turni preliminari nazionali per assicurarsi la qualificazione.\nFormato.\nTutti i 55 Paesi europei affiliati alla UEFA hanno la possibilit\u00e0 di iscrivere una rappresentativa regionale al torneo e dunque la necessit\u00e0 di effettuare una fase di qualificazione nazionale per decidere quale squadra rappresenter\u00e0 la nazione. I piccoli stati possono invece iscrivere una rappresentativa nazionale.\nNella edizione inaugurale del 1999, e nelle due successive, parteciparono rappresentative di 32 Paesi. Dalla quarta edizione, 2005, l'aumento dell'interesse per la competizione, la fase di qualificazione fu allargata ed un'ulteriore fase preliminare venne aggiunta. Un piccolo numero di rappresentative vengono inserite in diversi gruppi, con le migliori classificate promosse per la fase intermedia.\nLe 32 squadre vengono inserite in otto gruppi di quattro squadre ciascuno, gironi all'italiana con gare di sola andata. Solo le vincitrici di ogni gruppo si qualificano alla fase finale, in cui vengono suddivise in due gruppi da quattro, le cui vincitrici si affrontano nella finale.\nUn aspetto della \"Regions' Cup\" nettamente diverso dalle altre competizioni internazionali \u00e8 la scelta del Paese ospite. Le prime due fasi, preliminare ed intermedia, prevedono solo gare di andata, rispetto alla pi\u00f9 comune formula con gare di andata e ritorno, quindi tutte le partite vengono disputate in una sola regione. L'ospite della fase finale invece viene scelta solo quando tutte le otto regioni sono qualificate e viene scelta tra una di esse."}
{"id": "1680952", "revid": "61146", "url": "https://it.wikipedia.org/wiki?curid=1680952", "title": "Coppa delle Regioni", "text": ""}
{"id": "1680963", "revid": "117048591", "url": "https://it.wikipedia.org/wiki?curid=1680963", "title": "Ti sento (Luciano Ligabue)", "text": "Ti sento \u00e8 un brano musicale scritto da Luciano Ligabue e quarto singolo estratto dall'album \"Fuori come va?\", pubblicato negli ultimi mesi del 2002 dopo il successo ottenuto dal cantautore al trentanovesimo Festivalbar con \"Tutti vogliono viaggiare in prima\" ed \"Eri bellissima\".\nIl brano.\n\u00c8 una delle canzoni d'amore dell'album.\nIl video musicale.\nDiretto da Paolo Monico, alterna sequenze del cantautore che esegue il brano ad altre di vari personaggi, fra i quali i pi\u00f9 ricorrenti sono una giovane coppia, lei bianca e lui di colore.\nIl videoclip \u00e8 stato inserito nei DVD \"Secondo tempo\" del 2008 e \"Videoclip Collection\" del 2012, quest'ultima distribuita solo nelle edicole."}
{"id": "1680966", "revid": "2121638", "url": "https://it.wikipedia.org/wiki?curid=1680966", "title": "Kabal (personaggio)", "text": "Kabal \u00e8 un personaggio immaginario della serie di videogiochi \"Mortal Kombat\".\nCaratteristiche.\nKabal \u00e8 una sorta di terrorista fanatico, a capo di un gruppo di estremisti conosciuto come \"Drago Nero\", organizzazione finalizzata al rovesciamento di ogni ordine imposto dalle societ\u00e0 dei diversi mondi.\nKabal appare come un uomo di mezza et\u00e0, con il corpo orribilmente deturpato; indossa una maschera che funge da respiratore integrale, conseguenza delle ferite riportate durante uno scontro con le truppe di sterminio del Mondo Esterno (Outworld) capeggiate da Motaro e Baraka, che gli hanno orribilmente sfigurato il volto.\nStoria.\nKabal \u00e8 un membro dell'organizzazione del Dragone Nero, di cui fanno parte anche Kano e Jarek. Durante l'invasione della Terra da parte di Shao Kahn, Kabal viene gravemente sfigurato, trovandosi quindi costretto a indossare una maschera con respiratore. Combatte al fianco delle forze terrestri contro gli invasori per vendicarsi.\nTempo dopo, Kabal incontra Mavado, capo del Dragone Rosso, che lo sconfigge e gli sottrae le spade uncinate, abbandonandolo in punto di morte; sopravvissuto allo scontro, Kabal incontra Havik, un chierico del caos del Chaosrealm.\nKabal, grazie agli insegnamenti di Havik, ritrova la fiducia in s\u00e9 stesso e uccide Mavado, riprendendosi le spade uncinate; ci\u00f2 fatto, rifonda il Dragone Nero con Kira, una trafficante d'armi proveniente dall'Afganistan, e il giovane Kobra, un violento ed esperto lottatore di karate, e con loro attacca la base del Re Dragone, al fine di uccidere sia i guerrieri della Terra, sia quelli degli altri reami.\nKabal viene affrontato da Taven, che si \u00e8 ritrovato nel covo del Drago Nero mentre \u00e8 alla ricerca della propria spada, e viene sconfitto;\npartecipa successivamente alla battaglia tra le Forze della Luce e quelle dell'Oscurit\u00e0 a Edenia, perdendo la vita nel tentativo di scalare la Piramide di Argus.\nSubito si scopre che Kabal, dopo aver lasciato il Dragone Nero, \u00e8 diventato un agente della SWAT, collega e amico di Striker. Durante l'invasione dal Mondo Esterno, Kabal viene attaccato da Kintaro, riportando gravi ustioni; si risveglia poi nella \"Fossa della Carne\" dopo essere stato salvato dalla magia di Shang Tsung e curato da Kano; le ferite riportate sono talmente gravi che Kabal rimane orrendamente sfigurato e, di conseguenza, deve avvalersi di una maschera e di un respiratore per sopravvivere. Inoltre Kabal rimane sorpreso nel costatare che Kano, anche lui ex membro del Drago Nero, ha deciso di lasciare la criminalit\u00e0 organizzata per utilizzare le proprie doti di combattente al servizio altrui.\nKabal, rifiuta l'offerta di unirsi alle forze di Shao Khan e sconfigge il suo ex-compagno Kano. Tornato sulla Terra, si allea con Raiden e gli altri guerrieri terrestri dopo aver sconfitto Cyber Sub-Zero; riunitosi ai compagni nella cattedrale, viene attaccato e ucciso da Sindel; la sua anima finisce in mano allo stregone Quan-Chi.\nNel finale, poco prima che Kabal uccida Shao Kahn, quest'ultimo gli danneggia gravemente il respiratore, ci\u00f2 che lo condurrebbe alla morte; qualche tempo dopo aver ucciso Shao Kahn, Kabal costringe Kano a rivelargli il nome dello scienziato che gli ha creato l'occhio bionico; lo scienziato, un uomo con il volto interamente composto di pezzi di metallo, pretende, in cambio dei propri servigi, che Kabal uccida tutti i nemici del Dragone Nero, essendo egli membro dell'organizzazione.\nIn Mortal Kombat X, Kabal \u00e8 uno dei guerrieri non morti (revenant) al servizio di Quan Chi; compare solo in alcune scene e non \u00e8 giocabile. In Mortal Kombat XI torna ad essere un personaggio giocabile e nella modalit\u00e0 storia compare in due versioni differenti. La prima \u00e8 la versione revenant del presente, al servizio della versione revenant di Liu Kang, la seconda \u00e8 quella del passato, portata nel presente dai poteri di Kronika. Quest'ultima versione vede Kabal ancora membro del Dragone Nero, Kano gli racconta del futuro che lo aspetta: ustionato, ucciso e infine trasformato in non morto, tuttavia gli mente, sostenendo sia stata Sonya Blade a ridurlo in tale stato. Il Kabal del passato cerca cos\u00ec di uccidere Sonya, durante un incontro nell'arena del Dragone Nero, ma viene sconfitto.\nNel suo finale, Kabal sconfigge Kronika e la convince a utilizzare il potere della clessidra per cambiare il proprio futuro. Ora Kabal \u00e8 ricchissimo e potente, sposato con Sareena (ex-servitrice di Quan Chi) e hanno due figli."}
{"id": "1680967", "revid": "14997882", "url": "https://it.wikipedia.org/wiki?curid=1680967", "title": "71 d.C.", "text": ""}
{"id": "1680969", "revid": "121601257", "url": "https://it.wikipedia.org/wiki?curid=1680969", "title": "BMW S70", "text": "Il BMW S70 \u00e8 una famiglia di motori a combustione interna a ciclo Otto, con un frazionamento 12 cilindri a V di 60\u00b0, prodotti dal 1990 al 2000 dalla Casa automobilistica tedesca BMW.\nCaratteristiche e versioni.\nSi tratta di una famiglia di quattro motori a benzina, tutti accomunati tra loro dal fatto di condividere come base il V12 M70B50 da 5 litri (incluso l'impiego della lega di alluminio per testate e monoblocco) e per il fatto di essere tutte e quattro versioni scaturite dalla grande esperienza della divisione sportiva BMW Motorsport nel campo dei motori ad alte prestazioni.\nSi tratta inoltre di motori destinati ad essere montati su vetture di punta della Casa tedesca e non solo. Come nel caso del V12 servito come base, anche questi motori mantengono un angolo di 60\u00b0 tra le bancate. Di seguito vengono descritte le caratteristiche di ognuno dei quattro motori della famiglia \"S70\".\nS70/1.\nSotto questa sigla si cela il primo motore in ordine cronologico tra quelli appartenenti alla famiglia \"S70\". Soprattutto, per\u00f2, si tratta del pi\u00f9 misterioso tra questi motori. Nel 1990, la BMW realizz\u00f2 questo motore per equipaggiare una versione spinta della Serie 8, che in realt\u00e0 non sarebbe stata mai commercializzata e che nei primi intenti della Casa avrebbe dovuto chiamarsi BMW M8.\nDi questo motore non si sa molto, le notizie pi\u00f9 attendibili parlano di un'architettura a 12 cilindri disposti a V a 60\u00b0 e di una cilindrata intorno ai 6 litri con una potenza massima di 558 CV.\nIl prototipo di BMW M8 su cui venne montato questo motore fu svelato ufficialmente soltanto nel 2010 ad un ristretto numero di giornalisti all\u2019interno del BMW Welt di Monaco.\nS70B56.\nQuesta versione, la seconda tra gli \"S70\" in ordine cronologico (fu ultimata alla fine del 1992), ebbe un destino commerciale pi\u00f9 felice, anche se limitato ad una ristretta cerchia di potenziali acquirenti.\nQuesta volta il 5 litri di base venne prima di tutto sottoposto a rialesatura e allungamento della corsa, aumentando le dimensioni di ogni cilindro da 84x75 ad 86x80 mm. La cilindrata complessiva arriv\u00f2 in questo modo a 5576 cm\u00b3. Oltre a ci\u00f2 fu aumentato il rapporto di compressione, che pass\u00f2 da 8.8:1 a 9.8:1. La centralina elettronica \u00e8 una Bosch Motronic, con sistema di accensione integrato che svolge anche la funzione di rilevamento dei battiti in testa. Invariata invece la distribuzione, ad un albero a camme in testa per bancata, con testate a due valvole per cilindro.\nLa potenza massima raggiunse i 381 CV a 5300 giri/min, mentre la coppia massima, disponibile a 4000 giri/min, fu di 550 N\u00b7m.\nTale motore fu montato esclusivamente sulla BMW 850 CSi (1993-96): bench\u00e9 questo modello non recasse il logo \"Motorsport\", fu a tutti gli effetti una creazione del reparto sportivo BMW.\nS70/2.\nQuesto motore all'epoca della sua produzione era per potenza al vertice della gamma motoristica BMW. La prima particolarit\u00e0 sta nel fatto che questo motore non fu mai montato su una BMW di serie, bens\u00ec sulla sportiva Gran Turismo McLaren F1. Questo motore, nato sempre sulla base del 5 litri \"M70\", \u00e8 stato oggetto di numerose modifiche.\nTestate.\nPrima di tutto, le testate sono state riviste per quanto riguarda lo schema di distribuzione, che stavolta ha visto l'adozione di due alberi a camme in testa per bancata, con testate a 4 valvole per cilindro. Inoltre, sempre a proposito della distribuzione, \u00e8 stato montato un sistema a fasatura variabile, simile (ma non uguale) al dispositivo VANOS che verr\u00e0 montato sulle BMW di serie a partire dal 1993. I supporti e gli alloggiamenti per gli alberi a camme sono stati realizzati in lega di magnesio.\nMonoblocco.\nLe misure di alesaggio e corsa sono state portate ad 86x87 mm, per una cilindrata totale di 6064 cm\u00b3. Inoltre, il rapporto di compressione \u00e8 stato innalzato a ben 11:1. Ogni pistone \u00e8 stato realizzato in lega di alluminio.\nAlimentazione e accensione.\nIl motore \"S70/2\" \u00e8 alimentato da una centralina elettronica sequenziale. Per ogni cilindro vi sono due iniettori, uno situato in prossimit\u00e0 delle valvole di aspirazione (che agisce a regimi bassi) e l'altro pi\u00f9 a monte, all'interno del collettore di aspirazione (che entra in funzione a regimi alti).\nL'accensione, integrata nella centralina, prevede una bobina per ogni cilindro e non svolge funzioni di rilevamento battiti in testa perch\u00e9 non \u00e8 stato ritenuto necessario dai tecnici BMW che hanno realizzato il motore.\nAspirazione.\nPer lo stesso motivo, il sistema d'aspirazione non utilizza un collettore a geometria variabile, bens\u00ec un collettore convenzionale. D'altro canto, per\u00f2, sono stati montati dodici corpi farfallati, uno per cilindro, governati dalla centralina elettronica.\nLubrificazione.\nCome su ogni auto del genere, la lubrificazione \u00e8 a carter secco. Il carter \u00e8 realizzato in lega di magnesio. Il sistema di lubrificazione fa uso di due pompe olio.\nPrestazioni.\nIl motore \"S70/2\" arriva ad erogare una potenza massima di 627 CV a 7500 giri/min, con un picco di coppia pari a 651 N\u00b7m a 5600 giri/min. La McLaren F1 LM \u00e8 spinta invece da un'evoluzione da 680 CV a 7800 giri/min e 705 N\u00b7m a 4500 giri/min\nApplicazioni.\nImpiegato sulla gi\u00e0 citata McLaren F1, prodotta dal 1993 al 1998 e sulla versione da corsa di questa, la \"McLaren F1 GTR\" dal 1995 al 1996, vettura vincitrice della 24 Ore di Le Mans 1995.\nS70/3.\nSi tratta di un'ulteriore variante del motore precedente, opportunamente rivista per un utilizzo nelle competizioni automobilistiche. Utilizzato a partire dalla stagione sportiva 1997 sulla \"McLaren F1 GTR longtail\" (l'ultima evoluzione da corsa della vettura inglese), la sua cilindrata \u00e8 stata ridotta a 5990 cm\u00b3 diminuendo la corsa dei cilindri ad un valore di 85,9\u00a0mm, questo per motivi inerenti esclusivamente al regolamento tecnico del Campionato FIA GT in cui gareggiava, tale accorgimento permise al V12 BMW di rientrare nella classe di cilindrata fino a 6 litri e poter quindi utilizzare delle flangiature meno restrittive rispetto alla classe precedente oltre i 6 litri.\nI valori di erogazione sono scesi leggermente per far fronte alle restrizioni dei regolamenti agonistici: la potenza massima \u00e8 limitata da flange poste sui collettori di aspirazione, \u00e8 infatti contenuta a 600 CV a 7500 giri/min, mentre la coppia massima \u00e8 di 651 N\u00b7m a 5600 giri/min.\nQuesto motore, ulteriormente evoluto nella versione da 5990,5 cc di cilindrata, da 600 CV di potenza massima e 678 N\u00b7m di coppia motrice, \u00e8 stato impiegato sulle vetture sport prototipo BMW V12 LM e BMW V12 LMR utilizzate nelle gare endurance tra il 1998 e il 2000, ottenendo come risultati sportivi pi\u00f9 prestigiosi la vittoria della 12 Ore di Sebring 1999 e della 24 Ore di Le Mans 1999."}
{"id": "1680972", "revid": "767487", "url": "https://it.wikipedia.org/wiki?curid=1680972", "title": "Chiese circolari", "text": ""}
{"id": "1680973", "revid": "1305772", "url": "https://it.wikipedia.org/wiki?curid=1680973", "title": "Stazione meteorologica di Piacenza", "text": ""}
{"id": "1680975", "revid": "287204", "url": "https://it.wikipedia.org/wiki?curid=1680975", "title": "Christopher Page", "text": "Studi\u00f2 inglese a Oxford e successivamente a York. Dal 1980 al 1985 fu lettore universitario di inglese al \"New College\" di Oxford e dal 1989 della \"Cambridge University\", dove nel 1997 fu nominato docente di letteratura medioevale e musica. Nel 1991 ricevette la \"Dent Medal\" e nello stesso anno fu cofondatore e successivamente divenne co-redattore del giornale \"Plainsong and Medieval Music\". \u00c8 stato inoltre presidente della \"Plainsong and Medieval Music Society\" ed \u00e8 attivo tuttora anche come liutista (ha a suo credito diverse esecuzioni e registrazioni realizzate con i \"Musica Reservata\", i \"Consert of Musicke\" e i \"Early Music Ensemble of London\"). Nel 1982 fond\u00f2 i \"Gothic Voices\", un gruppo musicale specializzato nell'esecuzione di musica medioevale, che a tutt'oggi dirige ancora."}
{"id": "1680977", "revid": "228587", "url": "https://it.wikipedia.org/wiki?curid=1680977", "title": "Micarta", "text": "La Micarta \u00e8 un materiale composto da carta o tessuti (in lino, canapa, cotone) e resine, usato come materiale tecnico. La micarta \u00e8 stata inventata da George Westinghouse verso il 1910 usando della resina fenolica (bachelite) creata dal Dr. Leo Baekeland.\nUtilizzi.\nPu\u00f2 essere usata come isolante elettrico, nell'industria aerospaziale, automobilistica e in utensili con uso gravoso e per fare manicature di coltelli sia custom che industriali-militari.\nOriginariamente usata in elettrotecnica e nell'arte decorativa.\nTra il 1935 e il 1945, ventilatori da tavolo Westinghouse usavano pale in Micarta.\nProduzione.\nI laminati Micarta industriali sono normalmente composti da resine fenoliche, resine epossidiche, resine siliconiche o resine melaminiche rinforzate con fibra di vetro, sughero, fibre tessili, carta, fibra di carbonio e altro. I fogli di Micarta sono duri, densi, ottenuti applicando pressione agli strati di Prepreg. Questi strati di laminati sono generalmente di pasta di cellulosa, cotone, fibre sintetiche, vetro. Mediante calore e pressione avviene la polimerizzazione trasformando il materiale in un termoindurente.\nMicarta \u00e8 un marchio registrato dalla Norplex-Micarta Industrial Composites."}
{"id": "1680981", "revid": "1522738", "url": "https://it.wikipedia.org/wiki?curid=1680981", "title": "Motaro", "text": ""}
{"id": "1680983", "revid": "80598", "url": "https://it.wikipedia.org/wiki?curid=1680983", "title": "Michele Pecora", "text": "Biografia.\nDagli anni 70 ad oggi.\nNato ad Agropoli, si trasferisce a Falconara Marittima con la famiglia nel 1970. Frequenta il conservatorio G. Rossini di Pesaro al corso di chitarra classica. Nel 1977 vince il Festival di Castrocaro con il brano \"La mia casa\", che descrive la sua casa ad Agropoli e con lo stesso brano esordisce nel mondo discografico dopo aver firmato un contratto con la Warner Bros. Records.\nNel 1979 incide \"Era lei\", canzone che ottiene un grande successo.\nNel 1980 \u00e8 la volta di \"Te ne vai\" (firmata dallo stesso Pecora e da Adelmo Fornaciari, futuro \"Zucchero\") con cui partecipa al Festivalbar, rinnovando il successo. Nello stesso periodo scrisse anche la canzone \"Dormirai, canterai, baller\u00f2\", con Franco Battiato e Giusto Pio.\nContinua poi ad incidere per tutto quel decennio e, dopo qualche brano passato inosservato, ottiene nuovamente un buon riscontro dopo il passaggio alla casa discografica CBS, con il singolo \"Me ne andr\u00f2\" del 1985, con il quale partecipa al \"Festivalbar\", mentre scrive con Bruno Tavernese \"Mare\" per Laura Luca.\nNegli anni '90 si dedica all'attivit\u00e0 di autore per altri interpreti, fra cui Barbara Cola e Lighea, pur continuando ad esibirsi.\nNel 1998 polemizza con Zucchero Fornaciari a causa di alcune somiglianze tra la canzone \"Blu\", contenuta in \"Bluesugar\", e la sua \"Era lei\".\nLa vicenda, finita in tribunale, si risolse con la completa assoluzione di Zucchero, Pasquale Panella (co-autore del testo del brano) e della casa discografica Universal Music Group. Anni pi\u00f9 tardi, Zucchero ha raccontato nel suo libro autobiografico \"Il suono della domenica - Il romanzo della mia vita\" che, nonostante l'assoluzione (\"dal punto di vista musicale l'accusa era ridicola, facendo una ricerca sulle scale discendenti e ascendenti il perito dimostr\u00f2 che ci sono almeno duemila canzoni che possono assomigliare a questa\"), nessuno si preoccup\u00f2 di commentare il grossolano errore.\nHa partecipato come autore e direttore d'orchestra al Festival di Sanremo 1995 con il brano \"Rivoglio la mia vita\", interpretato da Lighea.\nSuccessivamente, oltre all'attivit\u00e0 di cantante e autore, inizia a dirigere un'orchestra che ha accompagnato e collaborato con molti artisti tra cui Ron, Peppino Di Capri, Ivana Spagna, Riccardo Fogli. \u00c8 spesso ospite di alcuni programmi televisivi come \"I migliori anni\" e \"Quelli che il calcio\".\nSvolge anche un'intensa attivit\u00e0 di talent scout, che lo vede al fianco di Mara Maionchi ed altri colleghi in molte manifestazioni nazionali legate a concorsi canori.\nDa gennaio 2019 partecipa alla trasmissione \"Ora o mai pi\u00f9\", in onda su Rai 1, seguito dai coach Angela Brambati e Angelo Sotgiu dei Ricchi e Poveri. Durante l'ultima puntata ha presentato il nuovo singolo \"I poeti\"."}
{"id": "1680991", "revid": "122213036", "url": "https://it.wikipedia.org/wiki?curid=1680991", "title": "Sergio Pagni", "text": "Residente a Montecatini Terme, fa parte degli \"Arcieri Citt\u00e0 di Pescia\".\nCarriera.\nDopo un 2008 ricco di titoli, il 18 giugno 2008 ha raggiunto il primo posto nella classifica mondiale.\nSi qualifica per quattro volte consecutive alle Finalissime di Coppa del Mondo nel 2008\u00a02009\u00a02010 e 2011.\nHa detenuto il record Mondiale di numero di Tappe vinte con 4 ori (Croazia 2008, Turchia 2008, Croazia 2009 e Shanghai 2009).\n\u00c8 anche l'unico Atleta al Mondo ad aver vinto 2 Coppe del Mondo (2009 e 2010), e per di pi\u00f9 consecutivamente.\nDurante l'edizione 2011 conclude ad Istanbul con un bronzo e porta a 3 il numero di podi consecutivi in coppa del Mondo.\nSalta la finale nel 2012, ma nel 2013 vince il Bronzo a Parigi, sotto la Tour Eiffel, portando a 4 Medaglie (2 Ori 2 Bronzi) il medagliere del World Cup.\nViene nominato dalla FITARCO come Atleta dell'anno nel 2009 e nel 2010\nNel 2012 diventa l'unico atleta al mondo a vincere per la terza volta il Torneo Indoor di Nimes (nonch\u00e9 seconda tappa di World Cup Indoor).\nAssieme a Marcella Tonioli vince per due volte il Mondiale Targa nel Mixed Team, nel 2011 e 2013 e fa s\u00ec che le uniche medaglie di specialit\u00e0 siano state vinte dall'Italia (titolo introdotto proprio nel 2011).\nNel 2013 per la prima volta nella storia del Compound, la specialit\u00e0 targa sostituisce l'hunter field ai World Games (le Olimpiadi per gli sport non olimpici), e durante la qualifica Sergio si impone al primo posto, concludendo l'avventura con un Argento nel Mixed team assieme a Marcella Tonioli.\nA Wroclaw, in Polonia, durante la qualifica per la tappa di World Cup, Sergio stabilisce il nuovo Record Europeo di 714 punti su 720 a 50\u00a0m.\nNel 2014 vince una delle edizioni del Mondiale Indoor con il livello pi\u00f9 alto mai riscontrato come punteggi e aggiunge alla sua bacheca un Titolo Mondiale Individuale in una delle pi\u00f9 belle finali Indoor di sempre contro Reo Wilde.\nNel 2016 vince il Vegas Shoot, il torneo in assoluto pi\u00f9 prestigioso nel panorama mondiale. Vince come Lucky Dog, il primo nella storia del torneo a raggiungere questo risultato.\nSempre nel 2016 vince la tappa di Medellin (Colombia) della Coppa del Mondo, portando a 5 le vittorie di tappe nella carriera.\nNel 2017/2108 vince con le squadre nazionali 3 medaglie mondiali, due argenti tra mondiale all\u2019aperto ed al chiuso e un bronzo con la squadra mix all\u2019aperto.\nVince un Argento individuale al mondiale Indoor, portando a 4 medaglie mondiali in poco pi\u00f9 di 5 mesi.\nNel 2019 vince il Vegas Shoot per la seconda volta, questa volta con un 900 in qualifica, vincendo su altri 23 nel finale Shoot-off, battendo tutti senza mai sbagliare un tiro."}
{"id": "1680992", "revid": "712828", "url": "https://it.wikipedia.org/wiki?curid=1680992", "title": "Gundam - Origini", "text": " \u00e8 un manga, adattamento originale della serie televisiva anime \"Mobile Suit Gundam\", scritto e disegnato da Yoshikazu Yasuhiko, il character designer della serie TV, e da Kunio \u014ckawara, che anche qui si occupa del mecha design. Esso \u00e8 stato serializzato dalla Kadokawa Shoten sulla rivista \"Gundam Ace\" dal 1\u00ba ottobre 2004 al 24 maggio 2012 e in seguito raccolto in 23 volumi \"tank\u014dbon\". L'edizione italiana \u00e8 stata pubblicata da Star Comics tra il 2004 e il 2012.\n\"Gundam - Origini\" costituisce qualcosa di diverso rispetto a una semplice trasposizione a fumetti dell'anime originale, in quanto approfondisce gli antefatti e i retroscena degli avvenimenti e dei personaggi principali, modificando notevolmente diverse sottotrame e inventandone di nuove. Inoltre gli autori si sforzarono di conferire alla storia un ancora maggiore realismo, pur creando cos\u00ec molte discrepanze rispetto alla narrazione televisiva, sia nel rendere la tecnologia, che nel presentare gli eventi.\nNel 2015 la Sunrise ne ha tratto una trasposizione in un OAV di quattro episodi, distribuiti tra il 28 febbraio 2015 e il 19 novembre 2016. Una seconda stagione di due episodi \u00e8 iniziata il 2 settembre 2017 e si \u00e8 conclusa il 5 maggio 2018. L'anime \u00e8 edito in italiano da Dynit col titolo Mobile Suit Gundam: The Origin, oltre ad essere stata disponibile in tutto il mondo sulla piattaforma a pagamento Daisuki, fino alla chiusura della stessa, ed essere disponibile su Prime Video dall'autunno 2020.\nTrama.\nPer risolvere il problema del sovraffollamento e della carenza energetica sulla Terra, l'umanit\u00e0 ha iniziato a colonizzare lo spazio, creando un numero di insediamenti denominati Side, e dando cos\u00ec inizio all'epoca conosciuta come Universal Century. Nell'anno U.C. 79 la colonia di Side 3, Zeon, dichiara la sua indipendenza dalla Federazione Terrestre, segnando il debutto della guerra di un anno. Amuro Ray \u00e8 un ragazzo che vive a Side 7, una colonia fino a quel punto risparmiata dalla guerra, ma scelta dalla Federazione per svolgere un programma militare segreto. Quando le forze di Zeon vengono a sapere delle intenzioni dei federali, inviano una squadra di robot da combattimento mobile suit per intralciare i loro piani. Nei combattimenti che seguono su Side 7, Amuro scopre il prototipo di mobile suit terrestre RX-78 Gundam e riesce istintivamente a pilotarlo per distruggere gli attaccanti, mettendo in fuga perfino l'asso militare di Zeon, Char Aznable.\nIn seguito, Amuro entra nell'esercito tra le file dell'equipaggio della corazzata spaziale \"Base Bianca\", punta di diamante delle forze della Federazione e costante spina nel fianco di Zeon, e diviene un pilota esperto. Egli inoltre sviluppa delle abilit\u00e0 latenti da newtype, poteri psichici nati dall'evoluzione dell'uomo nello spazio.\nSviluppo.\nYoshikazu Yasuhiko era stato il character designer della serie televisiva anime \"Mobile Suit Gundam\". Lavorando sotto Yoshiyuki Tomino, l'artista si era trovato alcune volte in disaccordo con il regista, ma aveva dovuto modificare le sue idee per rispettare la volont\u00e0 di Tomino. Egli era inoltre insoddisfatto che molti fan dell'anime avessero travisato il messaggio originale dell'opera, non cogliendo le allusioni alla necessit\u00e0 di comunicare e di capirsi a vicenda ma interpretandola piuttosto come un'apologia della guerra. Quando l'amministratore delegato di Sunrise, Takayuki Yoshi, e il suo predecessore, Koji Yamaura, gli chiesero di dedicarsi a una riscrittura dell'anime originario in forma di manga, accett\u00f2 quindi di buon grado.\n\"Gundam - Origini\" ripercorre fedelmente gli eventi della serie televisiva, ma adottando il punto di vista di Yasuhiko, le cui modifiche sono tese a migliorare e completare la storia originaria. Egli si sforz\u00f2 di accostare alle scene di battaglia e di azione anche una dimensione pi\u00f9 introspettiva, presentando in modo dettagliato \u00abi rapporti tra i personaggi principali e i loro amici e familiari\u00bb, e introdusse delle modifiche rivolte soprattutto ad aggiornare alcuni elementi della storia per il pubblico principale al quale esso era destinato, ossia il pubblico americano :Amuro Ray non pilota il Gundam utilizzando il manuale di pronto impiego del robot, ma si affida al computer di bordo e ai dati che ha precedentemente hackerato dal PC del padre ingegnere militare, alcuni episodi avvengono in un ordine pi\u00f9 razionale, mentre viene suggerito da subito che lo stesso \"Progetto V\" per lo sviluppo dei mobile suit federali sia qualcosa di molto pi\u00f9 ampio che non i tre prototipi presenti su Side 7 visti nell'anime del 1979. Entrambe le fazioni in guerra, inoltre, possiedono mobile suit dall'inizio della storia, con Amuro che pilota il Gundam RX-78-2 e interviene a combattere i due Zaku II solo dopo che un pilota pi\u00f9 esperto a bordo del RX-78-1 viene sconfitto.\nNel manga, Yasuhiko inser\u00ec un lungo excursus sul background di alcuni dei personaggi principali e sugli eventi che portarono alla guerra di un anno. In particolare l'autore sentiva che il passato di Char Aznable e Sayla Mass era stato trascurato da Tomino e che, sebbene fossero diventati personaggi molto popolari, la mancata esposizione delle motivazioni che li spingevano aveva fatto s\u00ec che venissero equivocati dal pubblico. Questo arco narrativo, denominato dall'autore \"Cronache di Char e Sayla\", \u00e8 la parte a cui Yasuhiko si affezion\u00f2 di pi\u00f9 e che \u00e8 stata inizialmente scelta per essere adattata in anime.\nMedia.\nManga.\n\"Gundam Origin\" \u00e8 stato scritto e illustrato da Yoshikazu Yasuhiko, il character designer della serie originale, in collaborazione con Kunio \u014ckawara al mecha design. Il manga \u00e8 stato pubblicato in Giappone da aprile 2001 al 25 giugno 2011 sulla rivista mensile \"Gundam Ace\" della Kadokawa Shoten e in seguito raccolto in 23 volumi \"tank\u014dbon\", editi tra il 29 maggio 2002 e il 24 novembre 2011. Il 26 febbraio 2015 \u00e8 stato pubblicato un 24\u00ba volume, contenente dei capitoli spin-off incentrati su Char Aznable, Amuro Ray e Sayla Mass e disegnati dall'autore dopo la conclusione della storia principale. Il successo incontrato ha favorito una riedizione del manga in formato \"aiz\u014dban\"; la ristampa \u00e8 composta da 12 albi corrispondenti a due \"tank\u014dbon\" ciascuno, con copertine rigide e un centinaio di pagine a colori, invece delle canoniche cinque.\nL'edizione italiana, che riproduce l'edizione \"tank\u014dbon\" giapponese, \u00e8 stata curata dalla Star Comics, con la traduzione di Rie Zushi e l'adattamento di Guglielmo Signora. La pubblicazione \u00e8 iniziata il 1\u00ba ottobre 2004 con il primo volume e si \u00e8 conclusa con il 23\u00ba il 24 maggio 2012. L'edizione presenta, oltre alle pagine a colori degli albi originali, anche quelle apparse solo nella serializzazione su rivista. Negli Stati Uniti il manga era stato licenziato alla Viz Media, ma la pubblicazione \u00e8 stata interrotta dopo 12 uscite, corrispondenti ai primi sei \"tank\u014dbon\" giapponesi, a causa degli alti costi e delle basse vendite. In seguito Vertical ha curato un adattamento in lingua inglese, corrispondente alla versione \"aiz\u014dban\" giapponese e pubblicato tra il 26 marzo 2013 e il 17 dicembre 2015. L'opera \u00e8 pubblicata anche in francese da Pika \u00c9dition, in spagnolo da Norma Editorial e in cinese da Kadokawa Taiwan Corporation.\nAnime.\nLo studio di animazione Sunrise nel 2011 annunci\u00f2 un progetto per adattare il manga in anime. In particolare, fu pianificata l'animazione del passato di Casval e Artesia e degli antefatti alla Guerra di un anno contenuti nei volumi dal 9 al 12 del fumetto, riarrangiando i contenuti in una serie OAV di quattro episodi, con proiezioni in anteprima in un numero limitato di sale nipponiche. Il primo episodio, , \u00e8 stato proiettato dal 28 febbraio e commercializzato per il mercato home video dal 24 aprile 2015. Il secondo, , ha debuttato il 31 ottobre ed \u00e8 stato messo in commercio dal 26 novembre 2015. Il terzo, , \u00e8 stato reso disponibile al cinema e per lo streaming dal 21 maggio e in DVD e Blu-ray dal 10 giugno 2016. Il quarto e ultimo episodio, , ha debuttato il 19 novembre per poi essere distribuito in home video dal 9 dicembre 2016.\nL'anime \u00e8 edito in Italia da Dynit. Il primo episodio \u00e8 stato proiettato al cinema il 23 e 24 giugno 2015 e reso disponibile in DVD e Blu-ray dal 28 ottobre 2015 in edizione semplice e First Press; quest'ultima contenente anche i trailer, un quaderno con disegni preparatori per lo storyboard e un booklet con schede sui personaggi e approfondimenti. Il secondo episodio \u00e8 stato commercializzato dall'11 marzo 2016, il terzo dal 26 ottobre 2016 e il quarto dal 1\u00ba marzo 2017. La serie \u00e8 stata resa disponibile in tutto il mondo, eccetto Giappone e Cina, in simulcast sulla piattaforma a pagamento Daisuki, con doppiaggio giapponese e inglese e sottotitoli in inglese, francese, tedesco, coreano e cinese tradizionale e semplificato.\nUna seconda stagione di due episodi, incentrata sull'arco narrativo della battaglia di Loum, \u00e8 iniziata il 2 settembre 2017 e si \u00e8 conclusa il 5 maggio 2018. Yoshikazu Yasuhiko aveva affermato di essere intenzionato a continuare l'adattamento per trasporre anche la guerra di un anno, ma con l'uscita del sesto episodio lo staff ha annunciato la fine del progetto.\nI sei OAV sono stati in seguito risuddivisi in una serie televisiva di 13 episodi, intitolata e trasmessa in Giappone dal 29 aprile al 12 agosto 2019 su NHK.\nAccoglienza.\n\"Gundam - Origini\" \u00e8 stato molto apprezzato e ha goduto di un grande successo. Rebecca Silverman di Anime News Network ha ritenuto l'opera \u00abben scritta, gradevolmente illustrata e piena di personaggi interessanti\u00bb e ha apprezzato l'approccio usato nel trattare il tema di adolescenti che scendono in guerra, definendo realistiche le reazioni dei protagonisti, specialmente di Amuro: un ragazzo che \u00abcerca di gestire le responsabilit\u00e0 da adulto che gli vengono addossate\u00bb. Silverman ha inoltre affermato che la storia pu\u00f2 essere apprezzata sia dai fan di \"Gundam\" che da coloro che non hanno una conoscenza pregressa del franchise. Per Ollie Barder di \"Forbes\", Yasuhiko \u00e8 stato in grado di catturare nel manga lo spirito della serie anime originale e anche i molti cambiamenti effettuati danno l'impressione di essere il risultato di attenta ponderazione, profonda comprensione e sincero attaccamento per la storia. Questo, congiuntamente all'indiscusso talento di Yasuhiko come artista, l'ha portato a definire il prodotto finito come \u00abuno dei manga meglio illustrati e narrati degli ultimi tempi\u00bb. Joseph Luster di \"Otaku USA\" ha lodato le scene di azione e di battaglia per \u00abriuscire a rimanere chiare nonostante una quantit\u00e0 incredibile di dettagli\u00bb. Jason Thompson gli assegna quattro stelle su quattro, giudicandone i personaggi espressivi e convincenti, le scene di azione entusiasmanti e l'ambientazione fantascientifica pi\u00f9 convincente e dettagliata della serie anime originale. Il fumetto \u00e8 risultato vincitore del premio Seiun 2012 nella categoria per il miglior manga.\nL'anime ha venduto copie in Giappone nel 2015, stabilendosi al quarto posto nella lista annuale delle serie per numero di vendite in DVD e Blu-ray."}
{"id": "1680998", "revid": "1873017", "url": "https://it.wikipedia.org/wiki?curid=1680998", "title": "Campionati europei di karate 2005", "text": "La 40\u00aa edizione del campionato europeo di karate si \u00e8 svolta a San Crist\u00f3bal de La Laguna dal 13 al 15 maggio 2005."}
{"id": "1681001", "revid": "729019", "url": "https://it.wikipedia.org/wiki?curid=1681001", "title": "Tom Rees", "text": "Biografia.\nTom Rees inizi\u00f2 la pratica rugbistica a 12 anni durante la frequenza delle scuole medie, e un anno pi\u00f9 tardi entr\u00f2 nelle giovanili del Basingstoke.\nInizialmente terza linea centro, evolvette come flanker e in tale ruolo fu convocato nell'Inghilterra U-16 per la quale divenne giocatore dell'anno; il riconoscimento gli valse anche l'offerta di una borsa di studio da diverse scuole superiori che cercavano giocatori per le proprie selezioni, e Rees scelse quella di High Wycombe.\nDivenne poi prima scelta nel ruolo di flanker nell'U-18 e U-19, e nel 2002 entr\u00f2 nella scuola rugby dei London Wasps; due anni dopo fu ingaggiato dallo stesso club come professionista ed esord\u00ec in prima squadra.\nDisput\u00f2 successivamente (2005) il Sei Nazioni U-21 da capitano della nazionale inglese di categoria, ma salt\u00f2 nell'autunno successivo la convocazione nell' maggiore a causa di un infortunio al ginocchio occorsogli durante la semifinale di Premiership.\nQuello fu solo il primo di una serie di infortuni che costellarono tutta la stagione a venire, ma le sue prestazioni negli Wasps gli valsero comunque la fiducia di Brian Ashton, che il 3 febbraio 2007 lo fece esordire nel Sei Nazioni contro la , nella stessa partita di rientro di Jonny Wilkinson.\nNell'estate di quello stesso anno Rees fu chiamato per i \"test\" di avvicinamento alla Coppa del Mondo e, infine, inserito nella lista ufficiale dei 30 convocati per il torneo, nel quale disput\u00f2 tre incontri, e segnalandosi contro gli come il secondo pi\u00f9 giovane avanti inglese a marcare una meta internazionale dopo Nigel Redmond.\nFu anche in campo nel rovinoso 0-36 sub\u00ecto dal che rimase l'ultimo incontro di Rees in tutto il torneo in quanto impossibilitato a proseguire a causa di un infortunio alla coscia.\nIl suo ultimo incontro fu contro la nel novembre 2008.\nUn ennesimo infortunio al ginocchio lo costrinse al ritiro nel marzo 2012 a soli 27 anni, dopo che peraltro in stagione non era sceso in campo in neppure un incontro di campionato; nel settembre successivo fu nominato ambasciatore dei London Wasps insieme a John Hart, suo compagno di squadra che si ritir\u00f2 appena un mese dopo di lui, a 30 anni, per un infortunio alla spalla."}
{"id": "1681002", "revid": "599013", "url": "https://it.wikipedia.org/wiki?curid=1681002", "title": "Fr\u00e9d\u00e9ric N\u00e9e", "text": ""}
{"id": "1681008", "revid": "1718925", "url": "https://it.wikipedia.org/wiki?curid=1681008", "title": "ACE (bevanda)", "text": "LACE \u00e8 una bevanda analcolica composta prevalentemente da acqua, arancia, carota e limone.\nACE prende il nome delle tre principali vitamine che contiene: vitamina A, vitamina C, e vitamina E.\nSi presenta con un colore arancione molto intenso. Si trova in commercio sotto vari marchi commerciali ma \u00e8 facile da preparare in casa.\nNella bevanda in commercio, "}
{"id": "1681011", "revid": "2143966", "url": "https://it.wikipedia.org/wiki?curid=1681011", "title": "Stazione meteorologica di Piacenza Collegio &quot;Alberoni&quot;", "text": "La stazione meteorologica di Piacenza Collegio \"Alberoni\" \u00e8 la stazione meteorologica di riferimento relativa alla citt\u00e0 di Piacenza.\n\u00c8 controllata direttamente dalla Societ\u00e0 Meteorologica Italiana.\nStoria.\nL'osservatorio meteorologico venne istituito nel 1802 da Antonio Mantenga che all'epoca era insegnante presso il Collegio \"Alberoni\", il cui complesso architettonico risale al Settecento.\nDal 1870 l'osservatorio \u00e8 ubicato nella parte sommitale del complesso architettonico.\nNel corso della sua storia i dati registrati sono stati forniti a vari enti, tra i quali l'Ufficio Centrale di Meteorologia alla cui rete apparteneva inizialmente la stazione meteorologica, e il Servizio Idrografico Italiano: entrambi gli enti pubblicavano le osservazioni meteorologiche e le statistiche climatiche nei rispettivi annali.\nAlla fine degli anni quaranta del Novecento la stazione meteorologica \u00e8 stata presa come riferimento per la citt\u00e0 di Piacenza anche dal Servizio Meteorologico dell'Aeronautica Militare, prima che entrasse in funzione la stazione meteorologica di Piacenza San Damiano presso l'omonima area aeroportuale: il personale addetto all'osservatorio in quel periodo provvedeva all'emissione dei SYNOP a cadenza oraria per l'assistenza alla navigazione aerea.\nIn epoca pi\u00f9 recente, la stazione meteorologica \u00e8 entrata a far parte della rete del Servizio Idrometeorologico dell'ARPA Emilia-Romagna, con i dati giornalieri pubblicati nei corrispondenti annali idrologici a partire dal 1990. Gli stessi dati registrati dall'osservatorio vengono forniti anche al Consiglio Nazionale delle Ricerche per le analisi climatiche.\nOltre a quello meteorologico, sono presenti anche un osservatorio sismico ed un osservatorio astronomico (quest'ultimo attualmente inattivo in attesa di ristrutturazione).\nCaratteristiche.\nLa stazione meteorologica si trova nell'Italia nord-orientale, in Emilia-Romagna, nel comune di Piacenza, presso il Collegio \"Alberoni\" ad un'altitudine di 50 metri s.l.m. e alle coordinate geografiche .\nDati climatologici 1961-1990.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +0,7\u00a0\u00b0C; quella del mese pi\u00f9 caldo, luglio, \u00e8 di +23,3\u00a0\u00b0C.\nLe precipitazioni medie annue sono di poco superiori ai 700\u00a0mm, distribuite mediamente in 79 giorni, con minimi relativi in inverno ed estate, picco in autunno e massimo secondario in primavera .\nTemperature estreme mensili dal 1878 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1878 ad oggi, con il relativo anno in cui queste sono state registrate.\nLa temperatura massima assoluta del periodo esaminato di +40,4\u00a0\u00b0C risale al luglio 1983, mentre la temperatura minima assoluta di -21,0\u00a0\u00b0C \u00e8 stata registrata nel febbraio 1929 e nel gennaio 1985."}
{"id": "1681013", "revid": "212813", "url": "https://it.wikipedia.org/wiki?curid=1681013", "title": "Ape gigante dell' India", "text": ""}
{"id": "1681021", "revid": "827882", "url": "https://it.wikipedia.org/wiki?curid=1681021", "title": "Su e gi\u00f9 per le scale (serie televisiva)", "text": "Su e gi\u00f9 per le scale (\"Upstairs, Downstairs\") \u00e8 una serie televisiva britannica, trasmessa in Italia sui canali Rai a met\u00e0 degli anni settanta.\nAmbientata nell'Inghilterra edoardiana, narra le vicende parallele dei componenti di una famiglia nobile e dei loro domestici che vivono al piano terra.\nHa vinto il Premio Emmy come migliore serie televisiva drammatica nel 1974, 1975 e 1977 e il Golden Globe per la miglior serie drammatica nel 1975.\nFra i suoi interpreti figurano le attrici britanniche Jean Marsh e Celia Imrie.\nHa ispirato il film di Robert Altman, \"Gosford Park\" (2001), scritto da Julian Fellowes, che gli \u00e8 valso il premio Oscar per la migliore sceneggiatura originale."}
{"id": "1681022", "revid": "15756", "url": "https://it.wikipedia.org/wiki?curid=1681022", "title": "Mantovana (gastronomia)", "text": "Il baule mantovano, noto per antonomasia come mantovana, \u00e8 un pane tipico della provincia di Mantova, realizzato con farina di grano tenero, ma a pasta dura, ovvero mantenuta e lavorata con un grado molto basso di umidit\u00e0. La cottura deve essere breve e terminare prima della doratura.\nLa pezzatura \u00e8 tradizionalmente grande da circa 250 g, oppure molto piccola da circa 30 g, mantenendo un'identica forma parallelepipeda a panetto, detta \"a baule\", con la parte superiore incisa da uno o due tagli trasversali, in modo da formare una sorta di cresta.\nMantovana di Padova.\nNella provincia di Padova, \u00e8 molto diffuso un omonimo tipo di pane, in pezzature da 150 o da 500 g, formato con similare pasta dura, ma caratterizzato da maggiore cottura e da forma tondeggiante a pagnotta, con tagli superiori a croce."}
{"id": "1681026", "revid": "767487", "url": "https://it.wikipedia.org/wiki?curid=1681026", "title": "Zoumana Camara", "text": "Statistiche.\nPresenze e reti nei club.\n\"Statistiche aggiornate al 9 maggio 2015.\""}
{"id": "1681027", "revid": "289247", "url": "https://it.wikipedia.org/wiki?curid=1681027", "title": "Sant'Etelredo di Rievaulx", "text": ""}
{"id": "1681031", "revid": "22356", "url": "https://it.wikipedia.org/wiki?curid=1681031", "title": "Euparkeriidae", "text": ""}
{"id": "1681042", "revid": "486946", "url": "https://it.wikipedia.org/wiki?curid=1681042", "title": "Beda Littoria", "text": ""}
{"id": "1681044", "revid": "287204", "url": "https://it.wikipedia.org/wiki?curid=1681044", "title": "Aelredo di Rievaulx", "text": "Biografia.\nSuo padre, un prete sposato, pass\u00f2 molti anni presso la corte del re di Scozia Davide I. Aelredo era diventato Maestro di Palazzo quando lasci\u00f2 la corte per entrare come monaco cistercense nella Abbazia di Rievaulx (oggi non pi\u00f9 esistente) nello Yorkshire, verso il 1134. Nel 1141 fu inviato assieme ad altri dodici compagni nella nuova casa del suo Ordine religioso a Revesby in Lincolnshire, con la carica di abate, il primo della nuova abbazia, da poco fondata e dipendente da quella di Rievaulx. Pi\u00f9 tardi, nel 1147, divenne abate della stessa abbazia di Rievaulx, ove aveva iniziato il suo noviziato. \nQui pass\u00f2 tutto il resto della sua vita. Sotto la sua direzione l'abbazia giunse ad un organico di circa seicento monaci.\nEgli visit\u00f2 molte altre case dell'Ordine cistercense in Inghilterra ed in Scozia, in quanto tutte le abbazie inglesi e scozzesi di allora dipendevano da Rievaulx. Viaggi\u00f2 anche in Francia ove visit\u00f2 le abbazie di Citeaux e di Clairvaux.\nRifiut\u00f2 pi\u00f9 volte il vescovado. Nel 1164 part\u00ec in missione per convertire i Pitti del Galloway: la missione fu coronata da successo al punto che in quello stesso anno a Kirkcudbright il loro capo entr\u00f2 in monastero. Pass\u00f2 gli ultimi anni della sua vita afflitto da gotta e calcoli.\nScritti.\nEgli scrisse numerosi testi di spiritualit\u00e0 fra i quali \"Speculum charitatis\" (Lo specchio della Carit\u00e0, probabilmente dietro sollecitazione di San Bernardo di Chiaravalle), \"De spirituali amicitia liber\" (L'amicizia spirituale), dedicato alla scomparsa del giovane amico monaco Simone, e il trattato di mistica cisterciense \"De Jesu puero duodenni\" (Ges\u00f9 a dodici anni), nel quale d\u00e0 un'interpretazione inedita e sostanzialmente differente dalle classiche letture allegoriche dei tre giorni di Ges\u00f9 fanciullo a Gerusalemme narrati nel Vangelo di S.Luca.\nEgli scrisse anche sette libri storici, due dei quali indirizzati ad Enrico II, re d'Inghilterra, consigliandolo su come essere un buon sovrano e dichiarandolo il vero discendente dei re anglo-sassoni.\nPer le sue attivit\u00e0 di scrittore ed amministratore fu chiamato il \"San Bernardo di Chiaravalle del nord\". Egli fu descritto da David Knowles, uno storico del monachesimo inglese, come \u00ab\u2026 una figura singolarmente attraente \u2026. Nessun altro monaco inglese del dodicesimo secolo lascia un cos\u00ec duraturo ricordo nella memoria.\u00bb\nCanonizzato nel XIII secolo, il suo nome viene celebrato dalla Chiesa cattolica il 12 gennaio.\nSessualit\u00e0.\nDue storici, John Boswell e BP McGuire hanno sostenuto che Aelred era omosessuale. Tuttavia, come ha commentato Richard J. Evans, il lavoro di Boswell \u00e8 stato \"un tentativo sbagliato di dimostrare che le persone si sono esplicitamente identificate come omosessuali nella storia europea [eppure] Questo generalmente collassa di fronte a una letteratura storica molto pi\u00f9 convincente che ha localizzato l'emergere di identit\u00e0 omosessuali alla fine del diciannovesimo secolo.\" McGuire ha concluso che \"\u2026la sua identit\u00e0 sessuale rimane incerta\". Marsha L. Dutton (l'editore del \"Companion to Aelred of Rievaulx\", del 2017) ha riassunto l'intero dibattito come 'noioso' e 'inutile', dal momento in cui \"\u2026non c'\u00e8 modo di conoscere i dettagli della vita di Aelredo, tanto meno le sue esperienze sessuali o i suoi conflitti.\" Elizabeth Freeman ha commentato \"siamo testimoni di un inutile dibattito sulla sua presunta omosessualit\u00e0\", che si \u00e8 sbizzarrito sulla base del fraintendimento del linguaggio monastico e della confusione del suo interesse per l'amicizia cristiana per omosessualit\u00e0.\nHa confessato in \"De institutione inclusarum\" che per un po' si era arreso alla lussuria, \"\"una nuvola di desiderio sorse dalle pulsioni inferiori della carne e dalla sorgente zampillante dell'adolescenza\" e \"la dolcezza dell'amore e l'impurit\u00e0 della lussuria si sono unite per sfruttare l'inesperienza della mia giovinezza\".\" Tuttavia, come ha notato LeClercq, questo \u00e8 solo un esempio di \"esagerazione letteraria\". Aelredo si riferisce direttamente anche al rapporto tra Ges\u00f9 e Giovanni apostolo come un \"matrimonio\", immagine allineata con l'enfasi cistercense sul Cantico dei Cantici e sul simbolismo dell'amore tra uomo e Dio, espresso attraverso un topos prevalentemente virgiliano e ovidiano. Aelredo stesso, nelle sue stesse parole, definiva questo \"matrimonio\" un \"organo di esperienza\", senza nulla a che vedere con la realt\u00e0 romantica o sessuale che si riteneva fondamentalmente contraria alla vita monastica. Come spiegato da Julia Kristeva, tuttavia ci\u00f2 si riflette molto pi\u00f9 accuratamente nel concetto di \"immaginatio\" che di \"amor\" (amore romantico): \"Costituiva il legame intimo tra l'essere e il mondo, attraverso il quale la persona pu\u00f2 assimilare il mondo esterno definendo al contempo il s\u00e9 come soggetto\". L'unico riferimento diretto tra le sue opere alla lussuria personale di Aelredo \u00e8 in realt\u00e0 ad una \"impertinente ragazza della servit\u00f9\" che desiderava quando era un amministratore alla corte di Davide I.\nLe sue opere esortano alla castit\u00e0 tra i non sposati e le vedove, e alla fedelt\u00e0 all'interno del matrimonio \u2013 condannando le relazioni sessuali e l'attivit\u00e0 al di fuori del matrimonio come peccaminose.\nNonostante ci\u00f2, diverse organizzazioni gay-friendly hanno adottato Aelredo come santo patrono, tra cui Integrity USA nella Chiesa episcopale negli Stati Uniti d'America, la Chiesa anglicana cattolica nazionale negli Stati Uniti nord-orientali, e l'Ordine di Sant'Aelredo nelle Filippine."}
{"id": "1681050", "revid": "3115", "url": "https://it.wikipedia.org/wiki?curid=1681050", "title": "Fano a Corno", "text": "Fano a Corno \u00e8 una frazione di Isola del Gran Sasso d'Italia posta ad un'altitudine di 650\u00a0m circa. \nNella parte alta del paese si trova l'antico monastero di San Salvatore, risalente al XII secolo, un'antichissima fondazione benedettina edificata sulle rovine di un tempio dedicato ai Fauni.\nNaturalisticamente la zona \u00e8 di grande fascino: la frazione, infatti, \u00e8 posta alle pendici del Gran Sasso,si sviluppa tra due affluenti del Mavone ed \u00e8 racchiusa all'interno della catena montuosa del Gran Sasso che va dal Monte Brancastello al costone dell'Arapietra e di Cima Alta.\nDi fronte, la vista \u00e8 straordinaria poich\u00e9 si pu\u00f2 ammirare il paretone del Corno Grande in tutta la sua bellezza. Il territorio di Fano a Corno \u00e8 incluso nel Parco nazionale del Gran Sasso e Monti della Laga.\nStoria.\nDove oggi sorge il paese di Fano a Corno, decine di secoli fa, c'era un tempio pagano, nel quale i viaggiatori che, percorrendo la Via Ceciliana, attraversavano il Gran Sasso, ringraziavano ovvero si propiziavano la divinit\u00e0: il tempio era dedicato ai Fauni, le divinit\u00e0 che presiedevano ai boschi, dato che come noto, queste contrade anticamente erano coperte da foreste di querce e faggi secolari.\nSulle rovine di questo FANUM, nel secolo VIII i monaci di S. Benedetto furono invitati ad aprire un loro monastero, ed il tempio da loro eretto fu dedicato al SS. Salvatore. Il nuovo cenobio ebbe molto a languire, forse per la distanza dalla casa-madre di Montecassino, o per l'asperit\u00e0 della zona, o perch\u00e9 le comunicazioni si andavano rendendo sempre pi\u00f9 difficoltose.\nFatto si \u00e8 che nel 1045 troviamo il monastero cos\u00ec mal ridotto che, incontratisi a Roma l'Abate di Montecassino e San Pier Damiani, trattarono di questo monastero, e si stabil\u00ec che ci venissero gli Avellaniti, di cui il Damiani era Priore Generale. Cos\u00ec l'anno seguente, la nuova famiglia religiosa si stabiliva a Fano a Corno.\nNel 1049 San Pier Damiani, reduce da Milano, ove era stato inviato dal Papa, come angelo di pace, conduceva seco alcune tra le famiglie pi\u00f9 povere e faziose di quella citt\u00e0, e assegnava loro e dimora un luogo poco sotto il monastero, oltre il fiume, nel sito dove poi sorse la frazione detta S. Maria in Catarolo o Caldarolo.\nL'opera di pace e di costruzione materiale e morale iniziata dal Santo fu bene apprezzata dai signori del luogo, e nel 1055 due feudatari pennensi, Torello di Cresidio e Morello di Sansone, donavano al monastero dei terreni, pi\u00f9 la chiesa dei SS. Nicola, Biagio e Michele Arcangelo che sorgeva ad oltre mille metri di altezza, su per la costa del Corno Grande. Presso questa chiesa il Damiani costru\u00ec l'eremo che era destinato a prendere il titolo ed il comando di tutta la nuova fondazione e della zona intera; primo Priore fu Bampone o Bambone. Papa Innocenzo \u041f, nel 1129 menziona il priorato di \"S. Nicola del Corno\", come pure lo ricorda l'imperatore Federico \u041f (da documenti dell'archivio parrocchiale).\nSecondo gli annalisti Camaldolesi, da S. Nicola a Corno dipendevano le chiese SS. Salvatore, di S.Eusanio, di San Chierico (o Quirico), di S. Giambattista e S. Pietro, nella diocesi di Penne; pi\u00f9 le chiese di S. Giorgio di Casalnovo, di S. Biagio e S. Germano nella diocesi di Termoli, incamerate del Comune al tempo della invasione napoleonica. \nNel 1322 S. Nicola a Corno, per motivi di interesse, ebbe una lite con la badia di S. Maria di Calena, nella Diocesi di Siponto. I due monasteri fin dal 1283 si erano scambiati dei beni, ma il monastero di Fano a Corno non era stato risarcito a dovere. Della causa furono interessati i Vescovi di Perugia e di Aquila, mentre un canonico di Santa Maria di Ronzano rappresentava il Vescovo di Teramo. I giudici riconobbero il buon diritto del nostro Abate che fu compensato da quello di S. Maria di Calena con la cospicua somma di 50 once d'oro.\nIn seguito il monastero pass\u00f2 agli abati commendatari fino all'anno 1563, quando il Priore di fonte Avellana, per sottrarlo ad essi, vi rimand\u00f2 una famiglia di monaci composta di un Priore, quattro sudditi ed un domestico. In quel secolo anche l'autorit\u00e0 civile riconosceva la giurisdizione spirituale e temporale dei priori avellaniti su Fano a Corno e tutto il suo territorio. \u00c8 cos\u00ec che nel 1598 si rec\u00f2 al monastero di \"S. Nicola a Corno\" l'Abate di Fonte Avellana, D. Giulio Grossi, per mettere pace tra l'abate locale ed un certo Nicola Sforzati di Basciano.\nIl nostro monastero fu chiuso in seguito alla Costituzione Apostolica di Innocenzo X \"Instaurandae regularis disciplinae opus\" che sopprimeva tutti i \"piccoli conventi\", perch\u00e9, per la carenza di soggetti, i pochi religiosi che vi dimoravano conducevano un vita poco regolare. Tuttavia i due conventi di Fano a Corno e S. Nicola rimasero in possesso degli avellaniti che, nel 1669, erano costretti a vendere alcuni possedimenti monastici per soddisfare certi debiti che avevano con la S. Sede.\nNel 1780 vi troviamo \"il Rev. D. Teodosio Pani, Priore Camentolese attuale priore di Fano a Corno\" e Curato di S. Salvatore, che ebbe varie vertenze con l'Universit\u00e0 ossia Comune di Casale S. Nicola. Questo sacerdote, in data 16-10-1784, mandava ad un suo amico di Isola un sonetto che ci piace riportare, anche se non conosciamo l'occasione che ne diede motivo.\nSONETTO\nPer me, da questo mio Romito Monte\nMen noioso, e pi\u00f9 bel che 'l Vaticano\nScende, rigando un mio orticello, al piano\nMuor nel Ma\u00f4n, indi non lungi un fonte.\nQui dell'onore pianger soglio l'onte\nCh'ebbe gi\u00e0 l'uom dal Facitor Sovrano\nDi qual onor, che il mondo orbo, ed insano\nSpense, turbando la gelosa fronte.\nOra in memoria del mio pianto amaro\nDi lui che and\u00f2 a la Magion Beata\nSorge questo ruscel soave e chiaro.\nSaggio Signor l\u00ec che a la spoglia amata,\nDi ridar vita a noi gli Dei serbaro\nCol mantenermi la parola data.\nDon Teodosio dotava l'archivio del monastero di un documento che \u00e8 giunto fino a noi. Si tratta di un \"Libro in cui trovansi descritti tutti li beni del Ven/bli Chiese di S. Nicola e SS. Salvatore di Fano a Corno ricarcati da catasti nelle rispettive canne in cui trovansi situati... Formato colla maggiore diligenza possibile da me D. Teodosio Pani della citt\u00e0 di Faenza e parroco benedettino della Congregazione Camal/ese l'anno del Signore 1784\".\nMonastero ed eremo rimasero in possesso degli Avellaniti fino al tempo della soppressione Napoleonica. La chiesa del monastero divenne in seguito sede della parrocchia, ed ecclesiasticamente pass\u00f2 sotto la giurisdizione del Vescovo di Penne ed Atri. Quando poi, nel 1950, fu costituita la Diocesi di Penne-Pescara, ed Atri fu unita a Teramo, anche Fano a Corno pass\u00f2 a Teramo.\nOggi il paese di Fano a Corno conta circa 430 abitanti.\nDal 1\u00ba agosto 1961 in paese transita la corriera che unisce al capoluogo le frazioni del Comune di Isola; mentre in data 27 novembre 1961 fu inaugurato il nuovo Ufficio Postale, istituito per interessamento del Parroco D. Michele Di Pietro."}
{"id": "1681052", "revid": "123068161", "url": "https://it.wikipedia.org/wiki?curid=1681052", "title": "Sindel (Mortal Kombat)", "text": "Sindel \u00e8 un personaggio immaginario della serie di videogiochi \"Mortal Kombat\". In \"Mortal Kombat - Distruzione totale\", secondo capitolo della trasposizione cinematografica, Sindel \u00e8 interpretata dall'attrice sudafricana Musetta Vander.\nCaratteristiche.\nSindel \u00e8 una donna di oltre diecimila anni di et\u00e0, sovrana del mondo di Edenia, che governa insieme alla figlia Kitana; in seguito all'invasione del suo regno da parte di Shao Kahn, Sindel si suicida per la disperazione, ma viene riportata in vita dal nuovo regnante, diventando immortale. In Mortal Kombat 11 invece i fatti vengono cambiati. Secondo la storia del nuovo capitolo, Sindel ha ucciso Jerrod, sovrano di Edenia e suo consorte, perch\u00e9 ritenuto debole. Sposa volentieri Shao Kahn guidata dalla sua sete di potere. Viene poi uccisa dallo stregone Quan Chi.\nSindel appare come una donna di mezza et\u00e0 alquanto attraente dai capelli bicolore (neri con striature laterali bianche), vestita con indumenti viola e neri.\nLa mossa speciale di Sindel, il \"Banshee Scream\", fa riferimento alle Banshee, creature della mitologia celtica in grado di emettere urla assordanti; come tali creature, Sindel pu\u00f2 emettere urla in grado di disorientare temporaneamente l'avversario, e in certi casi ucciderlo.\nStoria.\nIn principio il regno di Sindel, da lei governato insieme con re Jerrod, il suo sposo e la loro figlia Kitana, era pacifico e democratico. Tuttavia, con l'arrivo del guerriero Shao Kahn, tale regno cade in disgrazia; Shao Kahn uccide il Re Jerrod e prende in sposa Sindel, la quale per il dolore si suicida. 10.000 anni dopo, Shao Kahn, sconfitto nel secondo torneo del \"Mortal Kombat\", si convince che l'unico modo per poter aprire i portali che permettono al Mondo Esterno (Outworld) di comunicare con la Terra \u00e8 quello di riportare in vita la regina Sindel nel Reame Terrestre (Earth Realm) indebolendone i sigilli; ordina quindi a Shang Tsung, suo arcistregone, di procedere alla resurrezione di Sindel.\nFatto ci\u00f2, i sigilli del portale si rompono e Shao Kahn riesce a irrompere nel Reame Terrestre consumando tutte le anime dei mortali, tranne quelle dei guerrieri prescelti. La mente di Sindel, influenzata dal potere di Shang Tsung, prende parte alla crociata di Shao Kahn come sua subalterna. Successivamente Kitana, venuta a conoscenza del fatto che sua madre \u00e8 di nuovo in vita e ha giurato fedelt\u00e0 all'Imperatore Oscuro, si mette in viaggio alla sua ricerca; dopo un lungo combattimento, Sindel torna in s\u00e9 e si ribella a Shao Kahn, permettendone la sconfitta per la seconda volta, e riprende il ruolo di sovrana di Edenia.\nCon la resurrezione del Re Dragone Onaga, Sindel cerca insieme con Jade di sconfiggere la creatura e di riportare alla ragione Kitana, morta e risorta per obbedire al Dragon King; con la morte di Onaga per mano del Cavaliere Edenian Shujinko, Kitana ritorna alla ragione e le tre rientrano a Edenia.\nSindel combatte la battaglia tra bene e male presso la Piramide di Argus, ma viene uccisa nel combattimento.\nCon uno salto temporale nel passato, Sindel si ritrova nuovamente a vivere gli eventi del terzo capitolo, resuscitata questa volta da Quan-Chi per volere di Shao Khan. Come narrato in precedenza, millenni prima la regina di Edenia si \u00e8 suicidata apponendo un sigillo sulla terra per impedire che Shao Khan vi entrasse. Una volta tornata in vita, corrotta dalla magia dello stregone, Sindel si affianca al suo antico sposo aprendo i sigilli della Terra. Dopo aver assorbito l'anima di Shang Tsung, la donna si reca nella Cattedrale, base dei guerrieri della Terra, insieme con il Lin Kuei; la furia di Sindel \u00e8 pari alla sua potenza: Kabal, Kurtis Stryker, Cyber Sub-Zero, Jax, Smoke e Jade vengono uccisi, e Kitana ferita mortalmente; dunque, per fermare Sindel diventa inevitabile eliminarla definitivamente, cosicch\u00e9 Nightwolf si sacrifica a tale proposito.\nIn questo capitolo Sindel serve Shinnok e Quan Chi come Revenant. Nella storia viene sfidata solo due volte, contro Jax nel capitolo 8 e contro Cassie Cage nel capitolo 12.\nSindel invece in questo capitolo appare come DLC sia con le sue skin da Revenant sia con le sue skin da umana. Nel finale della torre, Sindel racconta la verit\u00e0 sulla morte di suo marito re Jerrold. Non era stato Shao Khan ad ucciderlo ma era stata la stessa Sindel dicendo che Jerrold era un debole e che aveva deciso di tradirlo per sposare un uomo migliore."}
{"id": "1681059", "revid": "110157", "url": "https://it.wikipedia.org/wiki?curid=1681059", "title": "Microregione di Bragantina", "text": "La Microregione Bragantina \u00e8 una microregione dello Stato del Par\u00e1 in Brasile, appartenente alla mesoregione di Nordeste Paraense.\nComuni.\nComprende 13 comuni:"}
{"id": "1681060", "revid": "113757", "url": "https://it.wikipedia.org/wiki?curid=1681060", "title": "Rivolta senussita", "text": ""}
{"id": "1681062", "revid": "72811", "url": "https://it.wikipedia.org/wiki?curid=1681062", "title": "Missigno", "text": ""}
{"id": "1681063", "revid": "110157", "url": "https://it.wikipedia.org/wiki?curid=1681063", "title": "Microregione di Camet\u00e1", "text": "La Microregione di Camet\u00e1 \u00e8 una microregione dello Stato del Par\u00e1 in Brasile, appartenente alla mesoregione di Nordeste Paraense.\nComuni.\nComprende 7 comuni:"}
{"id": "1681064", "revid": "1904508", "url": "https://it.wikipedia.org/wiki?curid=1681064", "title": "Luciano I di Monaco", "text": "Biografia.\nInfanzia.\nLuciano era il terzo figlio di Lamberto (1420-1494), Signore di Monaco, e di Claudina (1451-1515). Suo fratello maggiore Luigi venne escluso dalla successione perch\u00e9 insano di mente e Luciano da quel momento pens\u00f2 a come ottenere il potere a Monaco.\nAscesa.\nAlla morte di suo padre nel 1494, il trono era infatti passato come da statuto a suo fratello maggiore Giovanni II che, nella notte tra il 10 e l'11 ottobre 1505, venne accoltellato da suo fratello Luciano durante una disputa. Il fatto, gravissimo, venne comunque riconosciuto dal Duca di Savoia (suo protettore) quale atto di legittima difesa e come tale, il 13 marzo 1506, fu egli il primo sovrano a riconoscere ufficialmente Luciano Grimaldi quale nuovo Signore di Monaco. A questo riconoscimento si oppose il re di Francia Luigi XII, il quale era stato il protettore di Giovanni II. Dato per\u00f2 lo stato delle cose, Luigi XII si risolse infine ad accettare l'accaduto ed a cercare piuttosto di accattivarsi i favori del successore Luciano, nominandolo nel 1506 suo ciambellano.\nMatrimonio.\nIl 25 settembre 1514, Luciano spos\u00f2 Jeanne de Pontev\u00e8s-Cabanes, dalla quale ebbe cinque figli.\nSignore di Monaco.\nSalito ufficialmente al trono, Luciano stava accogliendo molti rifugiati genovesi a Monaco, dopo che Genova si era liberata del predominio francese, il che spinger\u00e0 poi nel dicembre del 1506 14.000 uomini della Repubblica di Genova ad assediare Monaco ed il suo castello. L'asilo dato agli esuli genovesi era solo un pretesto per attaccare Monaco; infatti, come dichiar\u00f2 ufficialmente il doge Paolo di Novi, il vero obbiettivo era riprendere il possesso di Monaco ed annetterlo ai territori della Repubblica. Il blocco dur\u00f2 per cinque mesi, sin quando Luciano non fu in grado di battere definitivamente i propri nemici nella battaglia del 19 marzo 1507 quando, avvalendosi anche dell'appoggio di Francia e Spagna, riusc\u00ec ad espellere i 12.000 soldati genovesi con soli 600 uomini a sua disposizione. Il prezzo da pagare fu la quasi completa distruzione della fortezza di Monaco e la devastazione del porto.\nDopo lo scontro, Luigi XII con un pretesto tent\u00f2 di acquisire Monaco, facendo incarcerare Luciano e ponendo suo fratello Agostino Grimaldi, vescovo di Grasse, a direzione della signoria. Luigi XII aveva imposto un riscatto di 166.000 ducati per la liberazione di Luciano I, ma Agostino evit\u00f2 di scendere a compromessi col re di Francia, in quanto intuiva che questi avrebbe fatto di tutto per poter prendere il controllo del principato. Nel maggio del 1508 Luciano ottenne di essere liberato dal duca di Milano col pagamento di una cauzione di 4000 ducati. Dopo quest'ennesima sconfitta diplomatica, Luigi XII si rese conto che era per lui pi\u00f9 proficuo cercare di attirare alla propria causa Luciano Grimaldi e sottoscrisse con lui un'alleanza, oltre a concedergli una pensione annua di 500 ducati. Nel 1512, inoltre, fu il re di Francia a confermare l'indipendenza del principato da qualunque sovranit\u00e0 esterna.\nNel 1515 Luciano ottenne i diritti feudali sulla citt\u00e0 di Mentone, detenuti dalla famiglia di Anne de Lascaris, contessa di Villars, il che gli consent\u00ec di mantenerla e di trasmetterla per i propri eredi nei domini monegaschi sino alla Rivoluzione francese.\nLuciano fu inoltre responsabile dei numerosi lavori di restauro e di aggiunte che vennero applicate al Palazzo di Monaco, che aveva subito non pochi danni durante l'assedio genovese.\nPapa Adriano VI visit\u00f2 Monaco, durante il regno di Luciano, nel 1522.\nMorte.\nIl 22 agosto 1523 Luciano venne assassinato da suo nipote, Bartolomeo Doria di Dolceaqua, figlio della sorella di Luciano, Francesca Grimaldi in Doria, nel Palazzo di Monaco. Il suo corpo venne trascinato lungo le scale del palazzo e mostrato all'incredula folla, la quale inferocita cacci\u00f2 i Doria da Monaco.\nSi ritiene che Andrea Doria, il famoso ammiraglio e cugino di Bartolomeo, fosse stato messo a conoscenza dell'assassinio. La sua completa estraneit\u00e0 fu esito di speculazioni e falsificazioni, adducendo la scusa che egli si trovava quel giorno in porto con le proprie navi e che avesse ricevuto la notizia solo per mano di Bartolomeo.\nCommemorazione.\nMonaco dedic\u00f2 un francobollo in onore alla memoria di Luciano nel 1967 ed una moneta da 2 euro nel 2012.\nDiscendenza.\nLuciano e Jeanne de Pontev\u00e8s-Cabanes ebbero cinque figli"}
{"id": "1681065", "revid": "709565", "url": "https://it.wikipedia.org/wiki?curid=1681065", "title": "Stazione meteorologica di Bologna Centro", "text": "La stazione meteorologica di Bologna Centro \u00e8 la stazione meteorologica di riferimento relativa all'area urbana della citt\u00e0 di Bologna.\nCoordinate geografiche.\nLa stazione meteo si trova nell'Italia nord-orientale, in Emilia-Romagna, nel comune di Bologna, a 60 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +2,4\u00a0\u00b0C; quella del mese pi\u00f9 caldo, luglio, \u00e8 di +24,8\u00a0\u00b0C. Rispetto alla stazione meteorologica di Bologna Borgo Panigale, situata fuori citt\u00e0, \u00e8 evidente l'effetto isola di calore soprattutto sui valori delle temperature minime.\nLe precipitazioni medie annue si aggirano sui 650 mm, distribuite mediamente in 78 giorni, con minimi relativi in inverno ed estate e picchi moderati in primavera ed autunno.\nCollegamenti esterni.\nDati stazione meteo ultimi 10 giorni Sito Arpa Emilia-Romagna"}
{"id": "1681066", "revid": "126257", "url": "https://it.wikipedia.org/wiki?curid=1681066", "title": "Morby", "text": "Biografia.\nGli '80 ed i primi esordi con gli Airspeed.\nInizi\u00f2 a studiare canto ancora da bambino, mostrando ben presto una voce fuori dal comune. Verso la fine degli anni settanta si avvicin\u00f2 all'hard rock e all'heavy metal, fondando la sua prima band. Dopo svariate esperienze musicali, nel 1983, grazie all'amicizia con il bassista Andrea Castelli, si un\u00ec agli Airspeed, band heavy metal senese, con i quali ebbe, nello stesso anno, la sua prima esperienza di registrazione, pubblicando una demo. Il cantante inizi\u00f2 a farsi conoscere nel panorama del metal italiano, grazie alla sua voce graffiante ed acuta e al suo carisma. Questo fattore port\u00f2 gli Airspeed ad esibirsi, l'anno seguente, al festival di Gazoldo, uno dei primi festival della Penisola dedicato al metal. Alcune registrazioni di questo periodo furono poi ristampate nell'omonima raccolta degli Airspeed pubblicata dalla Jolly Roger Records nel 2012.\n1985-1994: Morby ed i Sabotage.\nTra gli incontri al festival di Gazoldo, Morby strinse i primi legami con i Sabotage, band heavy metal che allora componeva pezzi in italiano, il quale manager, colpito dalle doti del giovane frontman, gli propose di unirsi alla band. Morby, entusiasta della proposta, acconsent\u00ec senza indugi, abbandonando gli Airspeed e andando a sostituire l'allora cantante Giancarlo Fontani. I Sabotage, allora composti dai chitarristi Andy Fois e Leonardo Milani e dai fratelli Caroli, Henry e Dario Caroli, rispettivamente bassista e batterista, capirono che Morby era il cantante a loro necessario per un notevole salto di qualit\u00e0, ed iniziarono a comporre pezzi in inglese. Fu registrato quindi un primo demo che ottenne un buon riscontro, e ci\u00f2 spinse la band a registrare un primo album, intitolato \"Behind the Lines\" e pubblicato prima nel 1986 per l'etichetta Trans Euro U.S.A. di Los Angeles con un conseguente tour a supporto dei Saxon e dei Mot\u00f6rhead. Nel 1987 poi il disco usc\u00ec per il mercato italiano per la LM Records / Materiali Sonori. Proprio per la voce di Morby, l'album \u00e8 tutt'oggi considerato uno dei capisaldi del metal italiano, riscuotendo un enorme successo non solo in Italia, ma anche in Inghilterra. Il disco fu poi registrato nuovamente, prodotto e pubblicato nel 2003 grazie all'interessamento della My Graveyard Productions.\nNel 1987 furono poi pubblicati l'EP \"Heroes of the Grave\" e lo split con Paul Chain (ex-Death SS) \"Welcome/King of the Dream\". Nel 1988 Morby fu inoltre invitato a diventare membro dei Dark Lord, band veneziana del guitar hero Alex De Rosso, in sostituzione del deceduto cantante Emmanuell Jandee, ma la band si sciolse di l\u00ec a poco.\nIl 1989 vide l'uscita del secondo album per i Sabotage, intitolato \"Hoka Hey\". L'album, che riusc\u00ec a replicare il successo del precedente, fu la leva che port\u00f2 l'etichetta americana Metal Blade a proporre un contratto ai Sabotage. Tuttavia, il contratto sfoci\u00f2 a causa di una serie di disorganizzazioni all'interno della band, che nel 1990 fu abbandonata dal talentuoso chitarrista Andy Fois. Da l\u00ec in poi l'attivit\u00e0 della band inizi\u00f2 a diminuire, in primo luogo a causa di una serie di turbinosi avvicendamenti di musicisti nella formazione.\nNel 1991 Morby fu contattato da Steve Sylvester, leader e cantante dei Death SS, il quale, impressionato dalle abilit\u00e0 del giovane cantante, gli chiese di partecipare come corista alle registrazioni dell'album \"Heavy Demons\". L'anno successivo, Morby fu invitato dai fratelli Cappanera, membri degli Strana Officina, a diventare nuovo membro della loro band solista e a cantare sul loro secondo album. Morby inizi\u00f2 quindi a registrare il disco, ma esso non fu mai terminato a causa dell'improvvisa morte dei fratelli Cappanera nel luglio del 1993, in un incidente stradale. Nel 1994 Morby rientr\u00f2 in contatto con il bassista Andrea Castelli, gi\u00e0 suo compagno negli Airspeed. Essendo i Sabotage gi\u00e0 in crisi da tempo, Morby e Dario Caroli decisero di unirsi a Castelli nella sua nuova band, chiamata Rio Bravo, di genere hard rock/funk, nella quale gi\u00e0 militava il chitarrista Giacomo Castellano (che in seguito collabor\u00f2 con artisti come Vasco Rossi e Gianna Nannini). In seguito all'uscita di Morby e Dario, i Sabotage decisero di sciogliersi.\n1995-1997: Rio Bravo, Arthur Falcone, Time Machine.\nNel 1995 i Rio Bravo incisero una demo, che non ottenne molto successo; l'anno successivo decisero quindi di sciogliersi. Morby viene chiamato dalla hard rock band padovana La Rox con cui registra l'album \"Help me out\". Durante le date promozionali con i patavini ha modo suonare con il guitar hero Arthur Falcone chiamato a sostituire il solista Mauro Lentola. Con Arthur Falcone registra \"Stargazer\"che esce nel 1998. Sul finire dello stesso anno, poi, Morby si un\u00ec al gruppo power/progressive metal milanese Time Machine, con i quali registr\u00f2, l'anno successivo, l'EP \"Shades of Time\". Dopo le registrazioni, decise di abbandonare la band.\n1997-2005: I Domine.\nNel 1997, Morby fu invitato a diventare il nuovo cantante dei Domine, gruppo epic metal fiorentino guidato dai fratelli Paoli. Con la band registr\u00f2 nello stesso anno il primo album dal titolo \"Champion Eternal\", che ottenne un buon successo e port\u00f2 il gruppo ad esibirsi al Gods of Metal e come spalla ai tedeschi Grave Digger. Nel 1998 Morby divenne inoltre cantante dei Labyrinth, in sostituzione del loro cantante Roberto Tiranti. Con la band part\u00ec per un breve tour, dove si dimostr\u00f2 all'altezza del suo predecessore. Il gruppo inizi\u00f2 inoltre le registrazioni di un nuovo EP, ma nel mezzo di esse Tiranti decise di ritornare nella band. Nello stesso anno Morby partecip\u00f2 come corista all'album solista di Steve Sylvester \"Mad Messiah\", e fu pubblicato l'album solista di Falcone chiamato Stargazer sul quale Morby aveva cantato.\nIntanto nel 1998, i Sabotage si riunirono senza Morby e registrarono l'album \"Demon Ariser\", sciogliendosi tuttavia poco dopo, mentre Morby i pubblic\u00f2 assieme ai Domine il loro secondo album, \"Dragonlord\", nel 1999, primo album di una saga, aprendo poi i concerti degli Iron Maiden e ai Gamma Ray.\nNel 2001 fu pubblicato il terzo album dei Domine, \"Stormbringer Ruler\", e la band si esib\u00ec al Gods of Metal l'anno successivo in compagnia di Manowar e Blind Guardian. Il quarto album dei Domine, \"Emperor of the Black Runes\", fu pubblicato nel 2004, e la band accompagn\u00f2 i Judas Priest nel loro tour italiano e nello stesso anno, Morby appar\u00ec in veste di ospite sull'album Last Sunrise degli Shining Fury.\n2006-oggi: Reunion dei Sabotage, Pino Scotto, Rhapsody of Fire.\nNel 2006, i Sabotage decisero di riunirsi con la formazione storica, composta da Morby, Fois, Milani e dai fratelli Caroli. Morby accett\u00f2 la proposta e inizi\u00f2 una serie di concerti celebrativi, pur rimanendo membro dei Domine, con i quali pubblic\u00f2 nel 2007 l'album Ancient Spirit Rising, che riscosse un buon successo. Nello stesso anno Milani decise di abbandonare i Sabotage, venendo sostituito dal giovane Danilo Bacherini.\nNel 2008 Morby partecipa come ospite su una traccia dell'album \"Datevi fuoco (lo Scotto da pagare)\" di Pino Scotto. Nel 2009 i Sabotage decidono di ri-registrare il loro album di maggior successo in una nuova versione, e viene cos\u00ec pubblicato \"Behind the Lines 2009\". Nel 2010 Morby partecipa ad una canzone sull'album \"Make the Difference\" dei 5th Elementh. Nel 2011 ha inoltre partecipato ad una serie di concerti con Roberto Tiranti dei Labyrinth e Fabio Lione dei Rhapsody of Fire. Nello stesso anno, viene finalmente pubblicato l'album dei Cappanera che lo vede come cantante, \"Cuore Blues e Rock n' Roll\". \u00c8 tuttora membro dei Sabotage e dei Domine, e fa parte di un'associazione che promuove rock band emergenti."}
{"id": "1681068", "revid": "110157", "url": "https://it.wikipedia.org/wiki?curid=1681068", "title": "Microregione di Guam\u00e1", "text": "La Microregione di Guam\u00e1 \u00e8 una microregione dello Stato del Par\u00e1 in Brasile, appartenente alla mesoregione di Nordeste Paraense.\nComuni.\nComprende 13 comuni:"}
{"id": "1681075", "revid": "1652635", "url": "https://it.wikipedia.org/wiki?curid=1681075", "title": "Secrezione", "text": "La secrezione \u00e8 quel processo che le cellule o ghiandole compiono nell'elaborare e rilasciare sostanze chimiche sotto forma di prodotti denominati \"secreti\".\nLa secrezione pu\u00f2 avere diversi scopi come ad esempio l'eliminazione di sostanze nocive o l'immissione nell'apparato circolatorio dell'essere vivente (se ne \u00e8 dotato) di ormoni. A differenza dell'escrezione, le sostanze devono svolgere una determinata funzione piuttosto che essere prodotti di scarto.\nTra i secreti umani possono essere ricordati il muco, i succhi gastrici, la saliva, la bile, il latte e il sudore."}
{"id": "1681076", "revid": "110157", "url": "https://it.wikipedia.org/wiki?curid=1681076", "title": "Microregione di Salgado", "text": "La Microregione di Salgado \u00e8 una microregione dello Stato del Par\u00e1 in Brasile, appartenente alla mesoregione di Nordeste Paraense.\nComuni.\nComprende 11 comuni:"}
{"id": "1681079", "revid": "1100311", "url": "https://it.wikipedia.org/wiki?curid=1681079", "title": "Manuel Jim\u00e9nez Jim\u00e9nez", "text": "Carriera.\nGiocatore.\nRicopriva il ruolo di terzino, prevalentemente di fascia sinistra. Inizi\u00f2 la sua esperienza al Siviglia Atl\u00e9tico agli inizi degli anni ottanta e, nel 1983, pass\u00f2 al . Nel 1988 arriv\u00f2 il debutto con la nazionale spagnola; in seguito parteciper\u00e0 al . Con la maglia del Siviglia ha collezionato 354 presenze nella Primera Divisi\u00f3n, 44 in Copa del Rey e 9 in Coppa UEFA nel corso delle sue 14 stagioni di militanza in questa squadra (dal campionato 1983-84 al campionato 1996-97). Detiene il record di presenze nella Liga con la maglia del Siviglia, con le sue 354 presenze.\nTerminata dopo 14 stagioni la sua esperienza al Siviglia, decide di chiudere la sua carriera sportiva con la maglia del Real Ja\u00e9n, con cui colleziona 9 presenze senza gol.\nCon il Siviglia ha partecipato a due edizioni della Coppa UEFA, disputando 9 partite nella seconda competizione a livello continentale. Con la nazionale di calcio spagnola ha disputato in totale 15 partite, due delle quali ad Italia '90.\nAllenatore.\nSiviglia.\nUna volta ritiratosi, dopo due anni di lontananza dal mondo del calcio, nel 2000 diventa allenatore del Siviglia Atl\u00e9tico, la squadra che lo aveva lanciato come calciatore, provvedendo a varie promozioni della squadra. Poi, dopo sette anni, il 27 ottobre 2007, approda sulla panchina del , di cui l'Atl\u00e9tico \u00e8 la squadra satellite, in sostituzione del dimissionario Juande Ramos. Termina il campionato al quinto posto e viene confermato dalla societ\u00e0 anche per la stagione 2008-2009 in cui si qualifica direttamente alla Champions League arrivando al terzo posto in campionato, alle spalle del Barcellona e del Real Madrid. Viene esonerato nel corso della Liga 2009-2010 dopo un pareggio interno per 1-1 contro lo Xerez, ultima squadra in classifica. Allenati da Jim\u00e9nez, gli andalusi non vincevano da sette partite ed erano stati eliminati dalla Champions League dai russi del CSKA Mosca. Il suo successore Antonio \u00c1lvarez Gir\u00e1ldez vince la Coppa del Re 2009-2010.\nAEK Atene.\nL'8 ottobre 2010 si trasferisce in Grecia, per allenare l'. Firma un contratto biennale e prende il posto di Du\u0161an Bajevi\u0107 che si era dimesso dopo una sconfitta per 3-1 rimediata in campionato contro l'Athl\u012btikos Syllogos Olympiakos Volou 1937 il 26 settembre. Con la squadra della capitale greca nella stagione 2010-2011 arriva al terzo posto in campionato e vince il suo primo titolo da allenatore, battendo in finale di Coppa di Grecia l'Atromitos per 3-0. L'AEK non vinceva questo trofeo dal 2002.\nA ottobre trova un accordo con la societ\u00e0 greca e rescinde suo il contratto. Viene sostituito dall'ex calciatore Nikos K\u014dstenoglou.\nReal Saragozza.\nIl 31 dicembre 2011 prende il posto del messicano Javier Aguirre sulla panchina del , squadra della Primera Divisi\u00f3n spagnola.\nStatistiche.\nAllenatore.\nClub.\n\"Statistiche aggiornate al 20 ottobre 2018.\"\nIn grassetto le competizioni vinte"}
{"id": "1681088", "revid": "110157", "url": "https://it.wikipedia.org/wiki?curid=1681088", "title": "Microregione di Tom\u00e9-A\u00e7u", "text": "La Microregione di Tom\u00e9-A\u00e7u \u00e8 una microregione dello Stato del Par\u00e1 in Brasile, appartenente alla mesoregione di Nordeste Paraense.\nComuni.\nComprende 5 comuni:"}
{"id": "1681092", "revid": "22356", "url": "https://it.wikipedia.org/wiki?curid=1681092", "title": "Arctodus simus", "text": "Lorso gigante dal muso corto (\"Arctodus simus\", Cope 1879), noto anche come orso gigante americano oppure orso corridore, \u00e8 una specie estinta di orso del genere \"Arctodus\". Visse nell'America del Nord preistorica all'incirca tra gli ed i anni fa.\nSottofamiglia.\nGli orsi dal muso corto appartenevano al gruppo di orsi noto come orsi tremarctini od orsi corridori, che ebbe origine nel Nuovo Mondo. Il membro pi\u00f9 antico dei Tremarctinae fu \"Plionarctos\", che visse in Texas durante il Pliocene (5-2 milioni di anni fa). Si pensa che questo genere fosse l'antenato di \"Arctodus\", cos\u00ec come del moderno orso dagli occhiali (\"Tremarctos ornatus\") e di altri orsi sudamericani estinti quali l\"Arctotherium\" ed il \"Pararctotherium\". Nonostante la storia pi\u00f9 antica di \"Arctodus\" sia scarsamente conosciuta, si ritiene che si diffuse in Nordamerica a partire dal kansaniano (circa anni fa).\nFisiologia.\nSulle quattro zampe \"Arctodus simus\" raggiungeva un'altezza al garrese di 1,8 m. Ritto in piedi, quest'animale superava i 3,5 m. \u00c8 stato stimato che pesasse fino a 900 chilogrammi, pi\u00f9 dell'orso grizzly e dell'orso polare dei giorni nostri. Gli esemplari pi\u00f9 grandi sono stati trovati in Alaska e nello Yukon. I maschi erano pi\u00f9 grossi delle femmine del 20%. In America del Nord fu il pi\u00f9 grande predatore terrestre dell'era glaciale. Il cranio era insolito a causa della mancanza di una fronte ben definita e della presenza di un muso largo e corto, che ricorda pi\u00f9 quello di \"Panthera\" che quello di ogni altro orso moderno. I muscoli che passavano attraverso l'osso zigomatico per dare potenza alla mascella inferiore erano estremamente ben sviluppati e si ritiene che fossero atti a frantumare le ossa allo scopo di estrarre il ricco midollo. La mascella inferiore di un \"Arctodus simus\" si pu\u00f2 distinguere da quella dei membri del genere \"Ursus\" per una cresta obliqua che divideva le zone di legame dei muscoli. Piuttosto che avere un'andatura trotterellante come le specie di orso moderne, \"Arctodus simus\" teneva le dita distese in avanti ed era presumibilmente in grado di muoverle con grande facilit\u00e0. Inoltre, diversamente da \"Ursus\", \"Arctodus simus\" aveva sulla porzione interna inferiore dell'omero un passaggio in cui correva un fascio di muscoli (forame entepicondilare). Le zampe anteriori avevano la stessa lunghezza di quelle posteriori e probabilmente poteva correre a 70\u00a0km/h.\nIl muso di \"Arctodus\" era largo e molto corto ed il cranio aveva un'area olfattiva di dimensione doppia rispetto a quella dell'orso grizzly, la quale permetteva a quest'animale di identificare una carcassa da una distanza di 10\u00a0km. La posizione dell'osso mascellare era pi\u00f9 arretrata che negli orsi moderni e questo consentiva ad \"Arctodus\" di rompere e mangiare facilmente ossa e midollo.\nFinora ne sono state riconosciute due sottospecie; i grossi esemplari di Alaska, Yukon, Nebraska, California (Irvington) e, forse, dello Utah, sono noti come \"Arctodus simus yukonensis\", mentre i pi\u00f9 piccoli esemplari di Rancho La Brea appartengono ad \"Arctodus simus simus\".\nQuesto animale si differenzia dal suo cugino e probabile antenato \"Arctodus pristinus\" per i denti pi\u00f9 grandi, pi\u00f9 larghi e muniti di pi\u00f9 cuspidi, per il muso pi\u00f9 corto e per gli arti relativamente pi\u00f9 lunghi.\nL'analisi delle ossa di \"Arctodus simus\" ha mostrato che soffriva occasionalmente di malattie come l'osteomielite, cos\u00ec come di infezioni simili alla tubercolosi ed alla sifilide.\nAreale.\n\"Arctodus simus\" era originario del Nordamerica, dove abitava nelle pianure centrosettentrionali, dall'Alaska e dal Canada fino al Messico, alla California ed alla Virginia. Era il pi\u00f9 comune tra gli antichi orsi nordamericani ed era particolarmente abbondante in California.\nBiologia alimentare.\nL'analisi degli isotopi stabili nelle ossa di \"Arctodus simus\" ha mostrato alte concentrazioni di azoto-15, un isotopo dell'azoto accumulato dai divoratori di carne, con nessuna prova di ingestione di vegetali. \"Arctodus simus\" era prettamente carnivoro ed un adulto, per sopravvivere, doveva consumare giornalmente 16\u00a0kg di carne.\nUna teoria sul comportamento predatorio di \"Arctodus simus\" lo ritiene un predatore brutale che dominava sui grossi mammiferi pleistocenici grazie alla sua grande forza fisica. Quest'ipotesi, per\u00f2, viene ritenuta problematica, dal momento che \"Arctodus simus\", sebbene fosse molto grosso, era di costituzione molto fragile. Per uccidere i membri della megafauna, \"Arctodus simus\" dovrebbe essere stato una creatura pi\u00f9 robusta con una struttura ossea pi\u00f9 possente. Altri esperti ritengono che \"Arctodus\", grazie ai suoi lunghi arti, fosse stato in grado di inseguire gli erbivori pleistocenici pi\u00f9 piccoli, come i cavalli della steppa e le antilopi saiga, un po' come fa il ghepardo. Comunque, in questo caso, l'enorme massa fisica di quest'orso avrebbe costituito un handicap. La struttura scheletrica di \"Arctodus simus\" non \u00e8 articolata in maniera da permettere a quest'animale di cambiare direzione rapidamente, un'abilit\u00e0 richiesta ad ogni predatore che sopravvive uccidendo prede agili. Paul Matheus, professore dell'universit\u00e0 dell'Alaska di Fairbanks, ha ipotizzato che \"Arctodus simus\" si muovesse all'ambio, in modo simile al cammello, andatura che avrebbe permesso a questo animale di essere un corridore resistente, piuttosto che veloce. \"Arctodus simus\" era male equipaggiato per essere un predatore attivo, caratteristica che ha portato certi scienziati a concludere che fosse un cleptoparassita che usava le sue enormi dimensioni per scacciare dalle prede uccise i predatori pi\u00f9 piccoli, come il lupo terribile, lo \"Smilodon\" ed il leone americano.\nSebbene \"Arctodus simus\" venga da alcuni ritenuto un divoratore di carogne, secondo Greg McDonald, un paleontologo del National Park Service, avrebbe potuto attaccare animali dai movimenti lenti, come \"Megatherium\". La battaglia tra i due animali poteva andare a favore di entrambi, a seconda di quanto veniva sfruttato l'effetto sorpresa. Nonostante fosse un erbivoro, \"Megatherium\" potrebbe anche essere stato un divoratore di carcasse, il che ha permesso a certi esperti di ipotizzare che fosse stato un competitore di \"Arctodus\".\nRecentemente, il problema \u00e8 stato sottoposto a riesame, ipotizzando tra l'altro che l'analisi degli isotopi presi solo ad esemplari dell'Alaska fosse metodologicamente limitata, poich\u00e9 in natura tutti gli orsi pi\u00f9 vivono a nord pi\u00f9 tendono a far affidamento sulle proteine animali per sopravvivere.\nAnalizzando anche esemplari messicani la dieta tipo parrebbe pi\u00f9 varia e onnivora, gli orsi bruni ad esempio si cibano al 60% di vegetali, e per il resto di pesce, miele, animali (carcasse, caccia, insetti ecc.), mentre l'Actodus si sarebbe cibato al 60% di proteine e al 40% di vegetali. Pi\u00f9 che un orso carnivoro in senso stretto, potrebbe essere stato un orso normale, con una maggiore propensione per la caccia attiva.\nEstinzione.\nL'orso dal muso corto si estinse circa anni fa, forse un po' a causa dell'estinzione delle sue prede e un po' a causa della competizione con i pi\u00f9 piccoli ed erbivori orsi bruni, che raggiunsero il Nordamerica dall'Eurasia. Questa estinzione coincise con l'introduzione in Nordamerica da parte dell'uomo della tecnologia Clovis e di altre tecniche di caccia pi\u00f9 evolute che avrebbero contribuito all'estinzione di questo animale, sia direttamente che attraverso la diminuzione di altri grossi mammiferi da cui dipendeva per l'alimentazione."}
{"id": "1681097", "revid": "986213", "url": "https://it.wikipedia.org/wiki?curid=1681097", "title": "Giovanni II di Monaco", "text": "Biografia.\nInfanzia.\nEra il figlio maggiore di Lamberto Grimaldi (1420-1494) e di Claudina (1451-1515). All'et\u00e0 di 26 anni, nel 1494, succedette al padre come signore di Monaco.\nSignore di Monaco.\nDurante i suoi 11 anni di regno, egli prosegu\u00ec la politica iniziata dal padre. Egli divenne luogotenente della Riviera e ciambellano per conto di re Carlo VIII di Francia. L'importanza di Monaco in questo progetto derivava dalla sua posizione geografica.\nFu protettore e mecenate di diversi artisti, in particolare nelle sue roccaforti di Monaco e Mentone. Uno degli artisti che patrocin\u00f2 direttamente fu il pittore Ludovico Brea.\nMalgrado questa sua attenzione ad un mondo raffinato e di cultura, soffriva di frequenti sbalzi d'umore che lo resero inviso a molti: a Ventimiglia scamp\u00f2 ad un attentato e venne imprigionato ad Aix-en-Provence per aver riscosso indebitamente una tassa sul trasporto via nave di grano e sale; tent\u00f2 di sottrarsi a questa giurisdizione in quanto sovrano di uno stato indipendente e richiese l'intervento del Santo Padre, l'unico che avrebbe potuto giudicare in maniera \"super partes\" la questione. Riusc\u00ec infine ad essere assolto dall'accusa.\nMatrimonio.\nGiovanni spos\u00f2 Antonia di Savoia, figlia illegittima del Duca Filippo II di Savoia e della sua amante, Libera Portoneri, nel 1486. Nacque una figlia, Maria, che spos\u00f2 nel 1515 Girolamo Della Rovere, signore di Vinovo.\nMorte.\nNella notte tra le 10 e le 11 ottobre 1505, Giovanni venne accoltellato nel Palazzo di Monaco dal fratello minore Luciano, pare per legittima difesa, nel corso di una lite. Luciano divenne signore di Monaco al suo posto.\nDiscendenza.\nDal matrimonio tra Giovanni e Antonia di Savoia nacque una sola figlia:"}
{"id": "1681102", "revid": "287204", "url": "https://it.wikipedia.org/wiki?curid=1681102", "title": "Arctodus", "text": "Arctodus \u00e8 un genere estinto della famiglia Ursidae endemico del Nord America. Sono conosciuti con il nome di orsi dal muso corto, vissero tra gli ed i anni fa e si estinsero durante il Pleistocene.\nSi \u00e8 ipotizzato che fosse carnivoro, anche se come gli orsi odierni, probabilmente era un animale onnivoro. Le sue ossa erano lunghe e sottili e si \u00e8 pensato che sarebbe stato in grado di correre velocemente solo per brevi tratti rispetto agli orsi dei giorni nostri. Era una bestia di notevoli dimensioni e probabilmente il predatore pi\u00f9 temuto all'epoca. Era lungo 4,5\u00a0m con un'altezza di 3,6\u00a0m in piedi e 1,80\u00a0m al garrese e un peso di \u00a0kg.\nDescrizione.\n\"Arctodus\" era un orso dalle proporzioni mostruose: quando camminava a quattro zampe era alto in media 1,5 m, mentre alcuni esemplari raggiungevano l'impressionante altezza di 1,8\u00a0m al garrese (misura dell'altezza alla spalla dei quadrupedi). La lunghezza di questo animale era ancora pi\u00f9 impressionante: questi orsi giganti potevano raggiungere i 4,5\u00a0m di lunghezza: pi\u00f9 di un fuoristrada. Anche la sua mole non era da meno, pesava pi\u00f9 di -\u00a0kg, pi\u00f9 di cinque volte il peso di un'orsa polare; a dispetto del suo peso, per\u00f2, era straordinariamente agile, soprattutto sulle lunghe distanze. \nTali proporzioni gigantesche favoriscono l'ipotesi che questo orso gigante fosse il pi\u00f9 grande mammifero predatore mai comparso sulla Terra; grazie alle sue dimensioni, probabilmente era capace non solo di dare la caccia e uccidere le sue prede, ma anche di rubarle agli altri predatori: quando si alzava sulle zampe posteriori, arrivava all'altezza di 3,65\u00a0m; era perci\u00f2 pi\u00f9 grosso e pi\u00f9 pesante di ogni altro predatore mammifero mai scoperto.\nHabitat.\nL\"Arctodus\" aveva un territorio di caccia che andava dall'Alaska al Messico e da costa a costa nel continente nordamericano; si ipotizza che abitasse anche il nord del Sud America. Aveva un territorio cos\u00ec ampio che per estinguersi, questa specie vi ha impiegato molti millenni, e la causa \u00e8 un passaggio di temperatura tra i \u221210\u00a0\u00b0C (o addirittura meno) ed i 32\u00a0\u00b0C.\nAlimentazione.\n\"Arctodus\" era con ogni probabilit\u00e0 il T-rex dell'era pleistocenica, con i suoi possenti muscoli della mascella ed i robusti denti, seghettati come coltelli, poteva attaccare ogni tipo di preda sul suo territorio: dai veloci equini, che inseguiva senza difficolt\u00e0; ai grandi bisonti, che abbatteva con i suoi artigli di 20,3\u00a0cm con i quali poteva staccare la testa ad un uomo. Era anche uno dei pochi della sua epoca che era in grado di vedersela con grandi erbivori come il \"Megatherium\", in scontri simili probabilmente avrebbe dovuto ingaggiare un combattimenti simile ad un incontro di pugilato, fin quando non riusciva ad avvicinare le fauci e ad abbattere la preda con un morso. Vi sono anche ipotesi secondo le quali \"Arctodus\" potesse attaccare ed uccidere i grandi mammut, infatti in un sito del Dakota del Sud \u00e8 stato rinvenuto un mammut con segni di morsi molto profondi, ed accanto a lui un orso dal muso corto, tuttavia pu\u00f2 darsi che l\"Arctodus\" avesse trovato un mammut caduto, e pensando fosse morto ha iniziato a banchettare, ma il mammut, dopo essersi svegliato, lo ha colpito a morte.\nNemici.\nL'orso dal muso corto non era di certo l'unico predatore d'America: per poter ottenere un pasto doveva vedersela con alcuni degli animali pi\u00f9 letali dell'epoca. I principali concorrenti erano i lupi: i \"C. dirus\" erano ovunque e cacciavano in branco, per ottenere la vittoria contro un nemico cos\u00ec l\"Arctodus\" doveva sfoggiare tutta la sua grandezza, ma una volta in piedi avrebbe potuto colpire con le zampe i canidi e indurli a scappare. Un'altra sfida erano i felini: i grandi leoni americani erano grossi predatori da 300\u00a0kg, muniti di canini affilati e di una ventina di artigli in totale, ma con un morso da e arti da un metro e mezzo, l'orso era capace di fare a pezzi anche questo nemico; infine vi erano i felini dai denti a sciabola, gli smilodonti, ma pure questi ultimi erano scoraggiati dall'incredibile forza e dimensioni dell'orso dal muso corto. Anche con tale concorrenza l\"Arctodus\" era il predatore dominante d'America.\nTassonomia.\nIl genere \"Arctodus\" comprende due specie:"}
{"id": "1681103", "revid": "1543377", "url": "https://it.wikipedia.org/wiki?curid=1681103", "title": "Frederick C. Bock", "text": "\u00c8 diventato famoso per essere stato il pilota del The Great Artiste durante il bombardamento atomico di Nagasaki il 9 agosto 1945. Solitamente pilotava il BOCKSCAR che ai comandi del maggiore Charles W. Sweeney sganci\u00f2 Fat Man sulla citt\u00e0 ma quel giorno gli equipaggi dei due aerei si scambiarono di posto.\nCollegamenti esterni.\nIn memoria di Frederick C. Bock\nBockscar"}
{"id": "1681104", "revid": "217830", "url": "https://it.wikipedia.org/wiki?curid=1681104", "title": "Gran Premio motociclistico della Malesia", "text": "Il Gran Premio motociclistico della Malesia \u00e8 una delle prove che compongono il motomondiale e si svolge dal 1991. Fino al 1997 si svolse sul circuito di Shah Alam, nel 1998 sul circuito di Johor e dal 1999 a Sepang.\nStoria.\nLa prima edizione di questo GP era stata inserita come prova conclusiva del motomondiale del 1991 il 29 settembre; a quel punto i titoli delle varie classi erano per\u00f2 gi\u00e0 stati matematicamente assegnati e, forse anche per questo motivo, oltre che per l'assenza di vari piloti infortunati, si registr\u00f2 un numero piuttosto ridotto di partecipanti rispetto ai gran premi precedenti della stessa stagione.\nNelle edizioni successive la data del gran premio venne invece portata a fine marzo-inizio aprile e faceva parte delle prime gare della stagione.\nI piloti con il maggior numero di vittorie sono: Valentino Rossi con 7, seguito da Max Biaggi, Mick Doohan e Dani Pedrosa con 5. Tra le case costruttrici il record di vittorie \u00e8 appannaggio della Honda con 33 successi.\nNell'edizione 2011 perde la vita, in un incidente durante il secondo giro, il pilota italiano Marco Simoncelli. Proprio il decesso di Simoncelli spinse gli organizzatori ad annullare la gara della classe MotoGP.\nL'edizione 2020 \u00e8 stata cancellata a causa della pandemia di COVID-19."}
{"id": "1681106", "revid": "110157", "url": "https://it.wikipedia.org/wiki?curid=1681106", "title": "Microregione di Concei\u00e7\u00e3o do Araguaia", "text": "La Microregione di Concei\u00e7\u00e3o do Araguaia \u00e8 una microregione dello Stato del Par\u00e1 in Brasile, appartenente alla mesoregione di Sudeste Paraense.\nComuni.\nComprende 4 comuni:"}
{"id": "1681110", "revid": "110157", "url": "https://it.wikipedia.org/wiki?curid=1681110", "title": "Microregione di Marab\u00e1", "text": "La Microregione di Marab\u00e1 \u00e8 una microregione dello Stato del Par\u00e1 in Brasile, appartenente alla mesoregione di Sudeste Paraense.\nComuni.\nComprende 5 comuni:"}
{"id": "1681113", "revid": "196390", "url": "https://it.wikipedia.org/wiki?curid=1681113", "title": "Chiese rotonde", "text": ""}
{"id": "1681114", "revid": "122150315", "url": "https://it.wikipedia.org/wiki?curid=1681114", "title": "Differenziazione cellulare", "text": "La differenziazione cellulare o differenziamento cellulare, in biologia, indica la maturazione di una cellula o di un tessuto da una forma primitiva o indifferenziata a una forma matura o differenziata, con funzioni specializzate, processo che le cellule di un organismo pluricellulare complesso subiscono per ripartirsi i compiti.\nIl processo di differenziazione cellulare avviene gi\u00e0 nello stato embrionale e i diversi tipi di tessuto che le cellule andranno a formare sono determinati dalle sostanze secrete dalle cellule stesse e dalla conseguente disattivazione di alcune zone del DNA.\nAnimali.\nVi sono quattro tipi principali di tessuti in cui le cellule animali si differenziano:\ntessuto epiteliale, tessuto connettivo, tessuto muscolare e tessuto nervoso.\nSecondo la classificazione stabilita da Giulio Bizzozero, le cellule si distinguono in tre tipi:\nSignificato biologico di differenziamento cellulare.\nIl differenziamento cellulare prevede la trascrizione da parte della cellula di determinati mRNA necessari per la sintesi proteica di proteine strutturali.\nA seconda del tipo di tessuto che le cellule andranno a formare, vengono sintetizzate differenti proteine strutturali peculiari di quel tessuto. \nIl differenziamento pu\u00f2 anche essere definito come proporzionale alla perdita di capacit\u00e0 proliferativa da parte di una cellula. La cellula indifferenziata, che viene comunemente definita cellula staminale, pu\u00f2 potenzialmente proliferare all'infinito generando altre cellule indifferenziate. Nel momento in cui la cellula inizia invece il differenziamento, cio\u00e8 nel momento in cui la cellula rientra nel ciclo cellulare, passando da una fase G0 a una fase G1, inizia un processo irreversibile che porter\u00e0 inevitabilmente la cellula alla morte dopo un certo numero di divisioni tramite il processo della mitosi. \n\u00c8 tuttavia dimostrato che alcune cellule differenziate sono in grado di perdere il loro fenotipo differenziato tornando a uno stato indifferenziato tramite un processo detto di dedifferenziamento cellulare."}
{"id": "1681115", "revid": "104557215", "url": "https://it.wikipedia.org/wiki?curid=1681115", "title": "Stazione meteorologica di Anzola dell'Emilia", "text": "La stazione meteorologica di Anzola dell'Emilia \u00e8 la stazione meteorologica di riferimento relativa alla localit\u00e0 di Anzola dell'Emilia.\nCoordinate geografiche.\nLa stazione meteo si trova nell'Italia nord-orientale, in Emilia-Romagna, in provincia di Bologna, nel comune di Anzola dell'Emilia, a 40 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,1\u00a0\u00b0C; quella del mese pi\u00f9 caldo, luglio, \u00e8 di +22,7\u00a0\u00b0C.\nLe precipitazioni medie annue si aggirano sui 600\u00a0mm, distribuite mediamente in 76 giorni, con minimi relativi in inverno ed estate e picchi moderati in primavera ed autunno . Anzola \u00e8 attualmente l'unica citt\u00e0 italiana a raggiungere una temperatura di -26.2 \u00b0C, valore mai pi\u00f9 raggiunto in tutto il XX secolo, eccezionalmente nel 1956 durante la storica ondata di freddo di febbraio."}
{"id": "1681117", "revid": "110157", "url": "https://it.wikipedia.org/wiki?curid=1681117", "title": "Microregione di Paragominas", "text": "La Microregione di Paragominas \u00e8 una microregione dello Stato del Par\u00e1 in Brasile, appartenente alla mesoregione di Sudeste Paraense.\nComuni.\nComprende 7 comuni:"}
{"id": "1681121", "revid": "110157", "url": "https://it.wikipedia.org/wiki?curid=1681121", "title": "Microregione di Altamira", "text": "La Microregione di Altamira \u00e8 una microregione dello Stato del Par\u00e1 in Brasile, appartenente alla mesoregione di Sudoeste Paraense.\nComuni.\nComprende 8 comuni:"}
{"id": "1681122", "revid": "1488558", "url": "https://it.wikipedia.org/wiki?curid=1681122", "title": "Microregione di Parauapebas", "text": "La Microregione di Parauapebas \u00e8 una microregione dello Stato del Par\u00e1 in Brasile, appartenente alla mesoregione di Sudeste Paraense.\nComuni.\nComprende 5 comuni:"}
{"id": "1681124", "revid": "110157", "url": "https://it.wikipedia.org/wiki?curid=1681124", "title": "Microregione di Itaituba", "text": "La Microregione di Itaituba \u00e8 una microregione dello Stato del Par\u00e1 in Brasile, appartenente alla mesoregione di Sudoeste Paraense.\nComuni.\nComprende 6 comuni:"}
{"id": "1681129", "revid": "357738", "url": "https://it.wikipedia.org/wiki?curid=1681129", "title": "Sostanze nutritive", "text": ""}
{"id": "1681130", "revid": "297306", "url": "https://it.wikipedia.org/wiki?curid=1681130", "title": "Gong fu cha", "text": "Il Gong fu cha () scritto anche () \u00e8 una procedura di preparazione del t\u00e8 della tradizione cinese, nata e sviluppata nelle province cinesi del Fujian e del Guangdong. &lt;br&gt; Oggi la sua pratica \u00e8 divenuta estremamente diffusa in tutta la Cina e ha assunto le connotazioni di preparazione cerimoniale.&lt;br&gt;\nL\u2019espressione gongfucha pu\u00f2 essere tradotta approssimativamente con 't\u00e8 preparato con cura ed attenzione'. Essa \u00e8 composta dalla parola 'cha' che indica il t\u00e8 e dall\u2019espressione 'gongfu' che ha numerosi significati tra i quali: tempo e impegno necessario per compiere un lavoro, risultati e abilit\u00e0 conseguiti attraverso un lavoro che richiede tempo e impegno.\nMateriali.\nUn antico detto cinese recita: \"L'acqua \u00e8 la madre del t\u00e8, la teiera suo padre ed il fuoco il suo maestro\".\nLa scelta dei materiali nella preparazione del t\u00e8 \u00e8, ovviamente, fondamentale. Moltissime sono le regole empiriche sulla scelta delle componenti che venivano tramandate di maestro in discepolo e che non hanno mai subito una formalizzazione precisa. Ad esempio, molti maestri sostenevano che l'acqua da utilizzare per preparare il t\u00e8 non dovesse mai toccare il metallo.\nIl t\u00e8 gong fu viene, tipicamente, preparato utilizzando t\u00e8 Wulong, una famiglia di t\u00e8 semiossidati prodotti principalmente nelle province cinesi del Fujian e Guangdong e sull'isola di Taiwan.\nPer quello che riguarda la teiera, la manifattura tradizionale \u00e8 detta Yixing dall'omonima localit\u00e0 della Cina in cui erano e sono tutt'oggi localizzate le principali manifatture di queste ceramiche. Caratteristica peculiare delle ceramiche Yixing \u00e8 quella di essere porose ed assorbire gli aromi del t\u00e8 che vi vengono infusi.\nIl tipico set da t\u00e8, per il gong fu cha, \u00e8 composto da:\nPreparazione del t\u00e8.\nIn breve, la procedura \u00e8 la seguente:"}
{"id": "1681132", "revid": "110157", "url": "https://it.wikipedia.org/wiki?curid=1681132", "title": "Microregione di Reden\u00e7\u00e3o", "text": "La Microregione di Reden\u00e7\u00e3o \u00e8 una microregione dello Stato del Par\u00e1 in Brasile, appartenente alla mesoregione di Sudeste Paraense.\nComuni.\nComprende 7 comuni:"}
{"id": "1681133", "revid": "39692", "url": "https://it.wikipedia.org/wiki?curid=1681133", "title": "Leiopelmatidae", "text": ""}
{"id": "1681143", "revid": "110157", "url": "https://it.wikipedia.org/wiki?curid=1681143", "title": "Microregione di S\u00e3o F\u00e9lix do Xingu", "text": "La Microregione di S\u00e3o F\u00e9lix do Xingu \u00e8 una microregione dello Stato del Par\u00e1 in Brasile, appartenente alla mesoregione di Sudeste Paraense.\nComuni.\nComprende 5 comuni:"}
{"id": "1681147", "revid": "110157", "url": "https://it.wikipedia.org/wiki?curid=1681147", "title": "Museo didattico della fotografia", "text": "Il Museo didattico della Fotografia o Mudif di Nocera Inferiore ospita riproduzioni storiche del comprensorio dell'Agro nocerino-sarnese.\nL'esposizione.\nL'archivio del Mudif \u00e8 gestito dall\"'Associazione Culturale Il Didrammo\".\nIl museo conserva circa ottantamila fototipi che vanno dalla met\u00e0 dell'Ottocento fino ai giorni nostri. Si tratta di testimonianze che documentano la storia civile, economica e industriale, i mutamenti civili e rurali e le trasformazioni sociali del territorio.\nIl museo \u00e8 stato realizzato in collaborazione con il Centro Mediterraneo di Storia e Cultura della Fotografia, in collaborazione con la Soprintendenza Archivistica per la Campania, il Comune di Nocera Inferiore e la Provincia di Salerno.\nInsieme all'Archivio Storico Fotografico, la struttura ospita una Biblioteca specializzata (curata dall'\"Associazione Culturale Il Didrammo\"); diversi laboratori (di restauro e conservazione; di fotografia digitale e di sviluppo e stampa); servizi educativi e didattici."}
{"id": "1681148", "revid": "1904508", "url": "https://it.wikipedia.org/wiki?curid=1681148", "title": "Lamberto Grimaldi", "text": "Biografia.\nMatrimonio.\nLamberto spos\u00f2 la giovanissima cugina erede al trono Claudina Grimaldi nel 1465 al fine di assicurare alla dinastia regnante l'eredit\u00e0 di Monaco che secondo la costituzione poteva passare solo per eredi diretti maschi. Lamberto apparteneva al ramo dei Grimaldi stabilitisi ad Antibes mentre Claudia faceva parte della pi\u00f9 potente famiglia di Monaco. Per questo la loro unione legittim\u00f2 il controllo dei Grimaldi su Monaco.\nSignore di Monaco.\nLamberto assunse le redini del governo in un periodo complesso, in cui Monaco era estremamente debole. Lamberto si batt\u00e9 per preservare l'indipendenza di Monaco, e di lui si dice che impugnasse la spada e la diplomazia con egual destrezza. Egli adott\u00f2 per primo il motto della famiglia Grimaldi: \"Deo iuvante (Con l'aiuto di Dio)\".\nDiscendenza.\nLamberto e Claudina di Monaco ebbero quattro figli e sei figlie: "}
{"id": "1681150", "revid": "96379250", "url": "https://it.wikipedia.org/wiki?curid=1681150", "title": "Lex Ogulnia", "text": "La Lex Ogulnia, promulgata nel 300 a.C., \u00e8 uno degli esiti della lunga lotta di classe che oppose patrizi e plebei nell'et\u00e0 repubblicana dell'antica Roma. Si ricordi per\u00f2 che gi\u00e0 prima del 367 a.C. i plebei erano stati ammessi nel collegio sacerdotale dei \"decemviri sacris faciundis\".\nCon questa legge, il pontificato massimo e i vari collegi sacerdotali vennero resi accessibili ai plebei, aumentando il numero dei pontefici da cinque a otto e quello degli organi sacerdotali da cinque a nove.\nLa lunga gestazione di questo provvedimento mostra il rilievo politico e ideologico che era attribuito a tali figure sacerdotali.\nIl primo pontefice massimo plebeo - che dunque ne benefici\u00f2 - fu Tiberio Coruncanio nel 254 a.C.; il suo atto pi\u00f9 significativo fu quello di rendere pubbliche le sedute del collegio pontificio, favorendo la 'laicizzazione' della figura del giurista."}
{"id": "1681153", "revid": "27723", "url": "https://it.wikipedia.org/wiki?curid=1681153", "title": "Ferrovia Castelbolognese-Ravenna", "text": "La ferrovia Castelbolognese-Ravenna \u00e8 una linea ferroviaria statale che collega Castel Bolognese a Ravenna. La gestione dell'infrastruttura e degli impianti ferroviari \u00e8 affidata a RFI, societ\u00e0 del gruppo Ferrovie dello Stato Italiane, che qualifica la linea come complementare.\nIl servizio passeggeri regionale \u00e8 espletato da Trenitalia lungo la direttrice Bologna Centrale-Castelbolognese-Ravenna.\nStoria.\nLa ferrovia nacque dall'esigenza di collegare Bologna a Ravenna utilizzando la linea aperta nel 1861 che univa la citt\u00e0 felsinea con Rimini: l'attuale Bologna-Ancona. Oggetto di controversia fu l'individuazione del punto in cui la nuova ferrovia si congiungeva con la linea Bologna-Ancona. Furono avanzate diverse proposte: Imola, Castel Bolognese, Faenza. La citt\u00e0 manfreda avrebbe escluso Lugo, con il suo importante mercato cittadino. Imola avrebbe incluso Lugo ma avrebbe comportato la realizzazione di due ponti sul fiume Santerno. La soluzione ottimale parve quindi Castel Bolognese.\n. Nell'atto, si accennava una possibile prosecuzione verso Porto Corsini, tuttavia il consiglio comunale ravennate impose che lo scalo terminale della linea fosse posto nei pressi della Darsena. Il restante progetto fu abrogato per via della situazione idrogeologica della Valle del Senio, per cui si dovettero studiare nuovi percorsi allo scopo di valicare gli Appennini.\nLa linea ferroviaria fu inaugurata il 23 agosto 1863 e fu aperta all'esercizio il giorno successivo. Nel corso del 1864, in virt\u00f9 di quanto stabilito dalla Convenzione del 22 giugno, l'esercizio della linea pass\u00f2 alla Societ\u00e0 Italiana per le Strade Ferrate Meridionali.\nSolo al completamento della ferrovia Faentina, nel 1893, si concretizz\u00f2 il collegamento tramite strada ferrata fra il ravennate e la Toscana: i treni che da Ravenna erano diretti a Firenze, o dal capoluogo toscano alla citt\u00e0 adriatica, erano instradati sulla Castelbolognese-Ravenna e, dopo una doppia operazione di regresso presso Castelbolognese e a Faenza, sulla Faentina. Il doppio regresso fu il motivo principale che spinse a costruire la Faenza-Russi, i cui lavori cominciarono nel 1912 e che fu aperta all'esercizio il 28 agosto 1921.\nLa linea sub\u00ec pesanti distruzioni durante la Seconda guerra mondiale, soprattutto presso le stazioni di Castelbolognese e di Ravenna. Nel dopoguerra, la linea fu ristrutturata, rinnovando i binari e ricostruendo o restaurando i fabbricati viaggiatori danneggiati dai combattimenti.\nNel 1948 fu aperta la fermata di Barbiano, mentre nel 1960 si procedette all'elettrificazione della linea.\nIl 30 dicembre 2001 fu inaugurato il secondo binario di raddoppio tra Russi e Ravenna che ha permesso di liberare la linea dal traffico della Faenza-Ravenna gravitante sul tronco in comune.. Nei primi mesi del 2021 \u00e8 iniziata la sostituzione di tutta l'infrastruttura TE comprendente palificazione, mensole (plinti compresi) e Linea aerea di contatto.\nCaratteristiche.\nLa linea \u00e8 interamente a binario singolo, anche nel tratto Russi-Ravenna, sebbene in questo caso esso risulti affiancato da quello della ferrovia Faenza-Ravenna. Lo scartamento ferroviario \u00e8 ordinario a . L'elettrificazione \u00e8 a corrente continua a .\nLa circolazione \u00e8 regolata dal Dirigente Centrale Operativo con sede a Bologna Centrale. \u00c8 in corso il rinnovo completo della linea di contatto e relativa palificazione.\nPercorso.\nLa ferrovia si distacca dalla Bologna-Ancona dopo la stazione di Castelbolognese-Riolo Terme e prosegue quasi rettamente in direzione di Lugo: nei pressi di questa stazione si dirama la linea per Lavezzola.\nDopo la stazione di Lugo, la ferrovia si dirige verso Russi effettuando una piega per avvicinarsi al centro abitato di Bagnacavallo.\nA Russi avviene l'incrocio con la Faenza-Ravenna, dopodich\u00e9 la ferrovia prosegue rettamente verso l'abitato settentrionale del capoluogo di provincia romagnolo per congiungersi alla Ferrara-Rimini.\nIl tratto di linea Russi-Ravenna si svolge in affiancamento con il corrispondente tratto della linea Faenza-Ravenna, non si tratta quindi di doppio binario. Pur essendoci i due binari affiancati, la circolazione dei treni non avviene con la specializzazione dei sensi di marcia (a sinistra per i treni con numerazione dispari, nella fattispecie, provenienti da Castelbolognese e diretti a Ravenna, e a destra per quelli pari diretti a Castelbolognese); essi infatti essendo appartenenti a due linee diverse, entrambe funzionanti a singolo binario, hanno specifiche e distinte prescrizioni normative e distinte fiancate-orario.\nTraffico.\nLa linea \u00e8 percorsa da treni regionali a cadenza oraria in servizio tra Bologna Centrale e Rimini. Negli orari di punta si effettuano alcune corse limitate alla tratta Castelbolognese-Ravenna. Si utilizzano prevalentemente composizioni di E.464 con carrozze tipo MDVC/MDVE o, pi\u00f9 raramente, Vivalto, ma si impiegano anche elettromotrici tipo ALe 582 e 642. In passato la linea ha visto anche un frequente uso di TAF e Minuetti elettrici. Questi mezzi sono poi stati tutti ceduti ad altre regioni. Dal 2021 quasi tutti i treni sono effettuati con materiale rotabile ETR.103/104 \"Pop\".\nA causa del notevole traffico viaggiatori, gran parte dei treni merci sono instradati via Faenza."}
{"id": "1681154", "revid": "1305772", "url": "https://it.wikipedia.org/wiki?curid=1681154", "title": "Palio del drappo verde", "text": "Palio del drappo verde, conosciuto anche come palio di Verona, \u00e8 un palio che si svolge a Verona. Istituito circa 800 anni fa, nel 1208, rappresenta la corsa organizzata pi\u00f9 antica del mondo. Nel 1796, per via dell'inizio della dominazione francese, vi fu l'ultimo palio, sino alla ripresa nel 2008 in occasione dei festeggiamenti per l'anniversario dagli 800 anni dalla sua nascita, e che rappresenta la 591\u00aa edizione.\nCaratteri generali.\nInizialmente non si trattava di una manifestazione sportiva nel senso moderno del termine, ma piuttosto di un evento che coinvolgeva tutta la popolazione. Si tenevano due gare di velocit\u00e0: il palio dei cavalli e quello dei corridori. Il drappo verde, di 12 metri, che d\u00e0 il nome alla corsa, era il premio riservato al vincitore tra i corridori a piedi, i quali inizialmente correvano nudi, mentre il drappo rosso (scarlatto) di 12 metri, era il trofeo per il miglior cavaliere.\nIl regolamento di gara, nonostante le modifiche agli statuti cittadini, ai quali esso era vincolato, ha sempre previsto un premio non solo per il vincitore, ma anche per l'ultimo arrivato: l'ultimo cavaliere riceveva una coscia di maiale, mentre l'ultimo corridore una gallina. Essi erano costretti da regolamento a girare per la citt\u00e0 facendo mostra del \"premio\". Ed il cavaliere perdente doveva attraversare la citt\u00e0 con la coscia di maiale appesa al collo del cavallo, e chiunque poteva tagliarne un pezzo e portarsela a casa.\nDurante la dominazione viscontea le corse aumentarono a tre: si aggiunse la corsa a piedi delle donne, per la quale il nuovo statuto recitava: \"Correranno donne oneste, anche se ce ne fosse una sola, se invece non ci sar\u00e0 alcuna donna onesta che corra, allora in sostituzione verranno accettate anche le prostitute\".\nSotto la dominazione veneziana, lo statuto cittadino fu infine nuovamente modificato, in una forma che si mantenne inalterata fino alla caduta della repubblica. In questa versione alle tre corse ne venne aggiunta un'altra, il palio degli asini, con un drappo bianco per il vincitore.\nIl popolare palio veronese non veniva indetto solo in caso di guerre, calamit\u00e0 naturali e pestilenze, e solo l'arrivo dei francesi nel 1796 caus\u00f2 la fine della corsa. Successivamente vi fu una riedizione della celebre corsa il 26 marzo 1816, per festeggiare l'arrivo dell'imperatore austriaco Francesco II.\nPercorso.\nIl palio venne istituito nel 1208 per festeggiare una vittoria del Comune contro Azzo VI d'Este e i Sambonifacio, antica famiglia guelfa veronese, ed \u00e8 conosciuto anche il percorso, che poteva comunque subire piccole variazioni. Solitamente esso si svolgeva su un circuito che variava dai 7 km ai 10 km, e toccava i pi\u00f9 importanti punti della citt\u00e0: tra questi la chiesa di Santa Anastasia, l'Arena, la Porta del Palio (costruita da Michele Sanmicheli nel Cinquecento e da cui prese il nome), l'Arco dei Gavi, la chiesa di San Fermo, Piazza delle Erbe...\nIl tracciato prendeva il via dal sobborgo di Tomba, e pi\u00f9 tardi da quello di Santa Lucia, e si snodava lungo le mura di Verona e per la spianata a sud della citt\u00e0. Il tracciato rientrava in citt\u00e0 sotto l'Arco dei Gavi (successivamente dalla porta del Palio), percorrendo il Corso Vecchio fino alla piazza dove successivamente fu costruita la chiesa di Santa Anastasia, dove era posizionato l'arrivo del palio. Il percorso del palio a cavallo si snodava sullo stesso tracciato ed era della medesima lunghezza di quello a piedi.\nIl \"nuovo\" palio, la cui edizione \u00e8 ripresa nel 2008, si rif\u00e0 a quello originale, e segue un circuito cittadino di una lunghezza di 10 km.\nIl palio nella Divina Commedia.\nDante Alighieri trov\u00f2 a Verona il primo suo rifugio sicuro dopo l'esilio da Firenze. Durante il soggiorno nella citt\u00e0 ebbe evidentemente modo di conoscere gli usi e costumi locali, compreso il palio, che ha poi citato nella sua opera maggiore, la Divina Commedia:\nBibliografia.\n vol. XVIII, p. 105.\n vol. XVII, par. I, p. 145.\n p. 220."}
{"id": "1681155", "revid": "1437331", "url": "https://it.wikipedia.org/wiki?curid=1681155", "title": "Stiava", "text": "Stiava \u00e8 una frazione di abitanti del comune di Massarosa, in provincia di Lucca.\nGeografia fisica.\nTerritorio.\nStiava si trova in una conca circondata da colline ricoperte di oliveti e boschi, all'incirca a met\u00e0 strada tra Viareggio e Massarosa. Il paese \u00e8 raggiungibile dalla pianura attraverso due strade: una, proveniente da Montramito, costeggia il monte detto \"la Gulfa\"; l'altra, pi\u00f9 breve, collega Stiava con Piano di Conca. Una terza strada giunge in paese scendendo dal Monte Pitoro.\nMonumenti e altro.\nNella piazza principale sorgono la Chiesa di Santa Maria Assunta, di cui si hanno notizie gi\u00e0 nel 1162, il monumento ai caduti, la vecchia sede della misericordia e l'oratorio del paese.\nSui colli sono sparse varie ville signorili, la pi\u00f9 nota \u00e8 quella appartenuta al Duca di Lucca, Carlo Ludovico di Borbone. Essa risale al XVII secolo e si presenta come un edificio imponente, situato in posizione pi\u00f9 elevata rispetto alla chiesa.\nAll'ingresso, sotto un alto platano, spicca un pozzo di marmo del Nottolini, opera di pregevole fattura. Piccolo capolavoro di scultura ottocentesca \"adornato di sobrie linee architettoniche classicheggianti e da marmi lavorati e disposti con disegno di fine gusto\".\nDa segnalare anche Villa Gori, centro civico e sede di esposizioni temporanee, mentre fuori del paese sorge un ponte romano.\nAl momento, Villa Gori, ospita la biblioteca comunale, inaugurata sabato 2 aprile 2012\nSport.\nCalcio.\nLa principale squadra di calcio della citt\u00e0 \u00e8 l\"'U.S.D. Stiava 1964\" che milita nel girone A toscano di 2\u00aa Categoria.\n\u00c8 nata nel 1964.\nInoltre la societ\u00e0 organizza l'attivit\u00e0 del settore agonistico e della scuola calcio.\nCuriosit\u00e0.\n\u00c8 stato a lungo il centro abitato pi\u00f9 popoloso del Comune di Massarosa, superato nei primi anni '70 dal capoluogo."}
{"id": "1681156", "revid": "110157", "url": "https://it.wikipedia.org/wiki?curid=1681156", "title": "Microregione di Tucuru\u00ed", "text": "La Microregione di Tucuru\u00ed \u00e8 una microregione dello Stato del Par\u00e1 in Brasile, appartenente alla mesoregione di Sudeste Paraense.\nComuni.\nComprende 6 comuni:"}
{"id": "1681158", "revid": "984922", "url": "https://it.wikipedia.org/wiki?curid=1681158", "title": "Stazione meteorologica di Imola", "text": "La stazione meteorologica di Imola \u00e8 la stazione meteorologica di riferimento relativa alla citt\u00e0 di Imola.\nCoordinate geografiche.\nLa stazione meteo si trova nell'Italia nord-orientale, in Emilia-Romagna, in provincia di Bologna, nel comune di Imola, a 47 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +2,6\u00a0\u00b0C; quella del mese pi\u00f9 caldo, luglio, \u00e8 di +23,7\u00a0\u00b0C.\nLe precipitazioni medie annue si aggirano sui 750\u00a0mm, distribuite mediamente in 81 giorni, con minimi relativi in inverno ed estate e picchi moderati in primavera ed autunno ."}
{"id": "1681159", "revid": "177966", "url": "https://it.wikipedia.org/wiki?curid=1681159", "title": "Palio di Verona", "text": ""}
{"id": "1681160", "revid": "287204", "url": "https://it.wikipedia.org/wiki?curid=1681160", "title": "Sapucaia", "text": ""}
{"id": "1681161", "revid": "857138", "url": "https://it.wikipedia.org/wiki?curid=1681161", "title": "Reden\u00e7\u00e3o", "text": ""}
{"id": "1681162", "revid": "81784911", "url": "https://it.wikipedia.org/wiki?curid=1681162", "title": "Luciano di Monaco", "text": ""}
{"id": "1681163", "revid": "15000243", "url": "https://it.wikipedia.org/wiki?curid=1681163", "title": "Jaques Derrida", "text": ""}
{"id": "1681164", "revid": "177966", "url": "https://it.wikipedia.org/wiki?curid=1681164", "title": "Corsa del palio di Verona", "text": ""}
{"id": "1681166", "revid": "767487", "url": "https://it.wikipedia.org/wiki?curid=1681166", "title": "Wilf Copping", "text": ""}
{"id": "1681175", "revid": "5983", "url": "https://it.wikipedia.org/wiki?curid=1681175", "title": "Pietro Andrea Matthioli", "text": ""}
{"id": "1681176", "revid": "101175", "url": "https://it.wikipedia.org/wiki?curid=1681176", "title": "Circuito di Shah Alam", "text": "Il circuito di Shah Alam \u00e8 stato un autodromo situato a Shah Alam, nello stato di Selangor, in Malaysia.\nStoria.\nInaugurato in una prima versione da 3.380 m di lunghezza nel 1968, venne chiuso nel 1977 e modificato con l'aggiunta di una nuova curva nel 1985, raggiungendo una lunghezza complessiva di 3.505 m. Sul circuito si svolsero corse automobilistiche valide come Gran Premio della Malesia dal 1968 al 1995, mentre per quanto riguarda il motociclismo l'impianto ospit\u00f2 le gare del campionato mondiale Superbike nel 1990 e nel 1991 e il Gran Premio motociclistico della Malesia dal 1991 al 1997.\nIl tracciato \u00e8 stato chiuso nel 2003 e l'area sulla quale sorgeva \u00e8 stata destinata alla costruzione di un complesso residenziale."}
{"id": "1681177", "revid": "2136255", "url": "https://it.wikipedia.org/wiki?curid=1681177", "title": "Isuzu D-Max", "text": "Il D-Max \u00e8 un Pick-Up prodotto dalla casa automobilistica giapponese Isuzu dal 2002.\nDati i rapporti della casa giapponese con il gruppo General Motors, viene venduto sul mercato australiano con il marchio Holden (dapprima come Holden Rodeo e dal 2008 come Holden Colorado), in America del Nord come Chevrolet Colorado e GMC Canyon e in America meridionale come Chevrolet Colorado e Chevrolet D-MAX Diesel (Cile).\nLa seconda generazione risale al 2012. Nel 2016 \u00e8 stato presentato un restyling per l'Asia, con nuovi motori diesel 1.9 e 3.0, il primo disponibile in Europa dal 2017.\nNel 2019 in Thailandia \u00e8 stata presentata la terza generazione costruita in collaborazione con Mazda.\nPrima generazione (2002-2011).\nIl D-Max \u00e8 stato progettato in collaborazione con la General Motors; lo sviluppo parti alla fine degni anni novanta in quanto entrambi i costruttori volevano rafforzare la propria alleanza proponendo una nuova famiglia di veicoli di tipo pick-up e fuoristrada nei mercati emergenti. Per ridurre i costi si opt\u00f2 per l'adozione di un'unica piattaforma di base da poter far adottare sia all'erede dell'Isuzu Faster, sia dai pick-up americani Chevrolet S10 e Colorado. Nel 2002 viene svelato in Thailandia il nuovo D-Max destinato ad essere venduto globalmente anche col marchio Chevrolet. La presentazione in Tailandia \u00e8 dovuta alla presenza dello stabilimento produttivo che Isuzu e General Motors hanno scelto per via dei minor costi di manodopera e per i vantaggi fiscali per l'esportazione del modello. In Europa il D-Max sbarca nel maggio 2003 e le vendite partono da settembre andando a sostituire il vecchio Isuzu TF Pick-Up (che era venduto anche come Opel Campo).\nPur essendo un veicolo concepito essenzialmente per il lavoro, non \u00e8 spartano, ma presenta comunque un abitacolo abbastanza spazioso e curato. Disponibile con o senza la trazione 4x4 (la 4x2 \u00e8 a trazione posteriore) e in diversi allestimenti (cabina singola, allungata o doppia). La gamma motori era composta da due propulsori turbodiesel quattro cilindri: il 2.5 TD omologato Euro 3 erogante 101 cavalli e il pi\u00f9 grande 3.0 TD Euro 3 erogante 131 cavalli.\nNel 2004 viene presentata in Thailandia una versione \u201cchiusa\u201d station wagon a sette posti denominata Isuzu MU-7 equipaggiata con gli stessi motori del D-Max.\nNel 2007 il modello ha subito un lieve restyling concentrato nel frontale (fari e mascherina sono stati ritoccati) e si \u00e8 intervenuti anche sulla potenza dei due motori Diesel con il 2.5 TD potenziato a 136 cavalli e il 3.0 TD potenziato a 163 cavalli con benefici nell'uso, visto la grande mole di questo veicolo. Entrambi sono stati riomologati Euro 4.\nNel 2008 il D-Max \u00e8 stato sottoposto insieme ad altri due suoi concorrenti (Nissan Navara e Mitsubishi L200) ad un crash test dell'Euro NCAP per valutare la sicurezza dei veicoli con il cassone con risultati deludenti (solo una stella e mezzo su cinque).\nAllestimenti.\nIl D-Max, come molti altri pick-up in vendita, \u00e8 proposto in tre diversi allestimenti a seconda della dimensione della cabina e del cassone posteriore:\nCon il modello 2012 sono disponibili 4 livelli di equipaggiamento, combinabili alle varie tipologie di cabina:\nSeconda generazione (dal 2011).\nNel fine 2011 debutta in Asia la seconda generazione frutto di un progetto congiunto con General Motors che ha visto nascere anche la nuova serie di Chevrolet Colorado S10. Nello specifico la nuova D-Max porta al debutto il nuovo telaio Isuzu a longheroni \"i-GRIP\" (acronimo di \"Isuzu Gravity Responsive Intelligent Platform\") che rende il veicolo il 42% pi\u00f9 rigido rispetto al predecessore, migliorando la guida e la maneggevolezza. Il telaio include un rinforzo trasversale nella parte posteriore, che migliora la stabilit\u00e0 a pieno carico e durante il traino. Il passo raggiunge la lunghezza di 3095 mm, 45 mm pi\u00f9 lungo rispetto alla prima serie, \u00e8 ora standard su tutti e tre corpi carrozzeria (Single Cab a due posti e due porte, Space Cab a quattro posti e quattro porte con le posteriori controvento e Crew Cab a cinque posti e quattro porte classiche).\nLa gamma motori si compone del nuovo propulsore Isuzu's \"iTEQ\" da 2,5 litri (4JK1) quattro cilindri common rail disponibile nelle versioni da 118 cavalli (87 kW) e 280 Nm di coppia massima e 138 cavalli (101) kW con turbina a geometria variabile e 320 Nm di coppia. Il motore top di gamma \u00e8 il 3.0 diesel (4JJ1-TC) iTEQ erogante 132 kW e 380 Nm di coppia massima. Per il mercato europeo l\u2019unico motore disponibile era il 2.5 biturbo diesel erogante 163 cavalli (120 kW) e 400 Nm di coppia massima con filtro antiparticolato omologato Euro 5 e successivamente Euro 6.\nLa seconda generazione debutta in Europa nel 2012 e oltre ad essere stata rinnovata completamente nel design esterno ed interno, presenta infatti dotazioni di sicurezza attiva e passiva paragonabili ad una normale automobile: sono disponibili, di serie, 6 airbag (compresi quelli laterali per la protezione di testa e torace), ABS con assistenza alla frenata e controllo elettronico di stabilit\u00e0 (ESP).\nRestyling 2016.\nCon il restyling disponibile dal 2016 il 2.5 biturbo viene sostituito da un nuovo 1.9 litri di cilindrata di pari potenza e con 360 Nm di coppia. Con il restyling il peso viene ridotto di 60 kg. Esteticamente viene introdotta la nuova calandra e nuovi fari dal design pi\u00f9 spigoloso con luci diurne a LED, nuovi paraurti anteriori e posteriori mentre nell'abitacolo viene introdotto un nuovo impianto multimediale touchscreen da 8 pollici con navigatore satellitare, bluetooth e autoradio e viene ridisegnata la plancia dei comandi clima.\nAl salone di Parigi 2018 viene presentata la gamma 2019 che introduce nuovi dispositivi di sicurezza come il radar anticollisione Mobileye, che rivela l'ostacolo frontale, monitora la distanza di sicurezza (HMW), avvisa in caso di superamento corsia di limiti di velocit\u00e0, legge i cartelli stradali (SLI) e segnala in caso di attraversamento pedoni o ciclisti. L'impianto multimediale viene aggiornato con la compatibilit\u00e0 per Android Auto e Apple CarPlay.\nNell'agosto 2012 viene sottoposto al crash test EuroNCAP ottenendo la valutazione di 4 su 5 stelle e dell'83% di protezione per adulti.\nVersione cinese.\nIl D-Max seconda serie viene prodotto in Cina dalla joint venture Jiangxi Isuzu (con il costruttore cinese Jiangling Motors) nello stabilimento di Nanchang dall\u2019ottobre 2014 e viene posto in vendita dalla primavera del 2015. La gamma motori cinese \u00e8 composta dal 2.5 turbodiesel da 133 cavalli e dal 3.0 turbodiesel da 163 cavalli con trazione posteriore o integrale.\nDall\u2019autunno 2015 viene venduto in Cina anche rimarchiato JMCG Ruimai dalla rete di vendita della Jiangling Motors. Nell\u2019ottobre 2017 il marchio JMCG viene cambiato in JIM (acronimo di Jiangxi Isuzu Motors, l\u2019azienda produttrice) e il veicolo viene ribattezzato JIM Ruimai per sottolineare che il veicolo \u00e8 un progetto Isuzu.\nNel 2019 viene introdotto il restyling del D-Max cinese dove viene adottato lo stesso frontale del modello globale 2016 ma con interno specifico, lo stesso del fuoristrada Isuzu MU-X con un sistema multimediale stile tablet, un tunnel centrale pi\u00f9 largo e un nuovo volante. La versione a marchio JIM invece riceve un paraurti frontali specifico e nuovi interni con una plancia inedita.\nTerza generazione (dal 2019).\nLa terza generazione viene presentata nell'ottobre 2019 in Thailandia e a differenza dei precedenti non viene pi\u00f9 realizzato con GM ma con Mazda in seguito ad un accordo firmato nel 2018. Dal nuovo D-Max \u00e8 stato realizzato anche il nuovo Mazda BT-50.\nIl telaio di base a longheroni e traverse \u00e8 tutto nuovo ed \u00e8 abbinato ad una carrozzeria che utilizza acciai alto resistenziali da 980 MPa abbinati ad acciai ad alta resistenza da 390 MPa utilizzati nel 46% della struttura. Le sospensioni utilizzano all\u2019anteriore un sistema a quadrilatero deformabile e al posteriore un ponte rigido sui modelli base e una sospensione Multilink a ruote indipendenti sui modelli di punta. Il servosterzo \u00e8 elettrico. La trazione \u00e8 posteriore o integrale inseribile, con marce ridotte.\nTra i dispositivi di sicurezza sono disponibili nove airbag tra cui l\u2019airbag centrale e quello per le ginocchia di guidatore e passeggero.\nTre sono i tipi di cabina: singola Regular Cab a due posti, allungata Space Cab con due posti e due strapuntini posteriori e porte posteriori apribili controvento e cabina doppia Crew Cab a quatto porte e cinque posti.\nLa gamma motori \u00e8 composta dal nuovo turbo diesel 3.0 4JJ3-TCX quattro cilindri con filtro antiparticolato e AdBlue erogante 190 cavalli e 450 Nm di coppia massima. \u00c8 omologato Euro 5.\nPer il mercato europeo \u00e8 disponibile il 1.9 turbo diesel RZ4E da 164 cavalli e 350 Nm di coppia con Filtro DPF e AdBlue omologato Euro 6.\nLe prime vendite in Europa partono nell\u2019estate del 2020."}
{"id": "1681178", "revid": "5983", "url": "https://it.wikipedia.org/wiki?curid=1681178", "title": "Pier Andrea Mattioli", "text": ""}
{"id": "1681180", "revid": "1652635", "url": "https://it.wikipedia.org/wiki?curid=1681180", "title": "Informatica", "text": "L'informatica \u00e8 la scienza che si occupa del trattamento dell'informazione mediante procedure automatizzate, avendo in particolare per oggetto lo studio dei fondamenti teorici dell'informazione, della sua computazione a livello logico e delle tecniche pratiche per la sua implementazione e applicazione in sistemi elettronici automatizzati detti quindi sistemi informatici; come tale \u00e8 una disciplina fortemente connessa con la logica matematica, l'automatica, l'elettronica e anche l'elettromeccanica.\nSi accompagna e si integra o \u00e8 di supporto a tutte le discipline scientifiche, e come tecnologia pervade pressoch\u00e9 qualunque \"mezzo\" o \"strumento\" di utilizzo comune e quotidiano, tanto che (quasi) tutti siamo in qualche modo utenti di servizi informatici. La valenza dell'informatica in termini socio-economici ha scalato in pochi anni la piramide di Anthony, passando da operativa (in sostituzione o a supporto di compiti semplici e ripetitivi), a tattica (a supporto della pianificazione o gestione di breve termine), a strategica. In tale ambito l'informatica \u00e8 diventata talmente strategica nello sviluppo economico e sociale delle popolazioni che il non poterla sfruttare, uno status ribattezzato con l'espressione divario digitale, \u00e8 un problema di interesse planetario.\nAssieme all'elettronica e alle telecomunicazioni unificate insieme sotto la denominazione Tecnologie dell'informazione e della comunicazione (TIC), rappresenta quella disciplina e allo stesso tempo quel settore economico che ha dato vita e sviluppo alla terza rivoluzione industriale attraverso quella che \u00e8 comunemente nota come rivoluzione digitale.\nL'informatica si evolve soprattutto nel campo della telefonia.\nEtimologia e significato.\nIl termine italiano \"informatica\" deriva da quello francese \"informatique\", contrazione di \"informat(ion) (automat)ique\", coniato da Philippe Dreyfus nel 1962. Il primo utilizzo italiano risale al 1968.\nNei paesi anglofoni, \"informatica\" si dice \"computer science\", espressione che appare per la prima volta in un articolo del 1959 in \"Communications of the ACM\", nel quale Louis Fein discute la creazione di una \"Graduate School in Computer Sciences\" analoga alla Harvard Business School, giustificando il nome dicendo che, come la \"management science\", la \"computer science\" \u00e8 per sua natura una materia di studio applicata e interdisciplinare, avendo allo stesso tempo le caratteristiche tipiche di una disciplina accademica. I suoi sforzi, e quelli di altri come l'analista numerico George Forsythe, saranno ricompensati: le universit\u00e0 istituiranno tali corsi, a partire da Purdue nel 1962. In Gran Bretagna \u00e8 utilizzato anche il termine \"informatics\".\nIl calcolatore, lo strumento base dell'informatica, \u00e8 diventato insostituibile nei campi pi\u00f9 disparati della vita e della scienza, grazie alla velocit\u00e0 di calcolo e alla notevole flessibilit\u00e0 della sua architettura-tipo, il modello di Von Neumann. \u00c8 importante anche notare il differente significato di origine tra queste tre lingue nel denominare il computer:\nIl principio fondamentale dell'informatica, che \u00e8 anche il significato della parola stessa, \u00e8 che attraverso un calcolatore l'utente ottiene delle informazioni a partire da dati, per mezzo di una elaborazione automatica (mediante una procedura stabilita in precedenza, cio\u00e8 il programma). Il programmatore organizza e scrive le istruzioni del programma (attraverso specifici linguaggi di programmazione), il programma viene installato su un calcolatore e infine quest'ultimo ne esegue le istruzioni programmate, rispondendo agli input dell'utente. Un input \u00e8 una immissione, inserimento, ingresso di dati, a cui segue l'elaborazione, che si conclude con l'output, ovvero un'uscita di informazioni organizzate in modo tale da trarne conoscenza. Dunque, l'attivit\u00e0 di un calcolatore \u00e8 essenzialmente l'esecuzione di calcoli logico-aritmetici, che vengono svolti eseguendo istruzioni precedentemente impartitegli da un programmatore.\nIl calcolatore non \u00e8 dotato di una qualche forma di autocoscienza, poich\u00e9 possiede una forma di intelligenza \"sui generis\" che prescinde dalla consapevolezza. Secondo Yuval Noah Harari non occorre, per portare a termine un compito che richiede l'elaborazione di dati, che un dispositivo di calcolo restituisca un risultato valutando anche esperienze soggettive. Egli scrive che \u00aboggi stiamo sviluppando nuovi tipi di intelligenza non cosciente che possono portare a termine tali compiti [giocare a scacchi, guidare automobili, ecc.] in modo assai pi\u00f9 efficace degli umani, poich\u00e9 tutti questi compiti sono basati sul riconoscimento di pattern\u00bb, e che \u00able esperienze soggettive di un tassista in carne e ossa sono infinitamente pi\u00f9 ricche di quelle di un'auto a guida autonoma, che non prova assolutamente nulla. [...] Ma il sistema non ha bisogno di niente di tutto questo da un tassista. Tutto quello che vuole davvero \u00e8 che i passeggeri siano portati dal punto A al punto B nel modo pi\u00f9 veloce, sicuro ed economico possibile. E l'auto a guida autonoma sar\u00e0 presto in grado di fare meglio di un conducente umano, anche se non pu\u00f2 godere della musica o rimanere impressionata dalla magia dell'esistenza\u00bb.\nUna branca specifica dell'informatica, l'intelligenza artificiale (IA), si occupa di creare tecniche, algoritmi e programmi atti a simulare processi di pensiero e ragionamento. Queste tecniche non sono meno algoritmiche e deterministiche nei loro esiti di quelle usate in altri settori dell'informatica, tuttavia hanno il potenziale di catturare conoscenza e farne uso per fornire risposte spesso di qualit\u00e0 superiore a quella ottenibile mediante l'uso di esperti umani. Secondo i filosofi, l'intelligenza artificiale delle macchine non \u00e8 vera e propria intelligenza, in quanto a esse mancano la coscienza di essere-nel-mondo e un rapporto concreto con l'ambiente circostante, caratteristiche tipiche dell'essere umano. Di recente lo studio dell'informatica ha anche assunto rilevanza multidisciplinare nel cercare di chiarire o giustificare processi e sistemi complessi del mondo reale, quali ad esempio la capacit\u00e0 del cervello umano di generare pensieri a partire da interazioni molecolari (studi facenti capo alla bioinformatica).\nStoria.\nLa storia dell'informatica in realt\u00e0 comincia ben prima dell'invenzione del computer moderno. Infatti, gi\u00e0 l'abaco (anch'esso un dispositivo digitale, ma ovviamente di minima complessit\u00e0) veniva utilizzato nell'antichit\u00e0 per fare le semplici quattro operazioni. Si riscontrano anche altri dispositivi automatici come le macchine di Erone, gli automi di alcuni ingegneri arabi nel Medioevo, l'automa cavaliere di Leonardo da Vinci. \u00c8 stato proprio un matematico arabo, Mu\u1e25ammad ibn M\u016bs\u0101 al-Khw\u0101rizm\u012b, a sistematizzare l'algebra (non ancora binaria); dal suo nome sar\u00e0 coniato il termine \"algoritmo\", che sta a indicare una sequenza finita di operazioni. \nL'orologio calcolatore di Schickhard (1592-1635), la Pascalina di Pascal (1623-1662), la Stepped Reckoner di Leibniz (1646-1716), sono stati i primi calcolatori analogici utilizzati come strumenti ausiliari per i calcoli matematici. Babbage (1791-1871) ide\u00f2 una macchina per il calcolo automatico di grande complessit\u00e0, la macchina differenziale, che riusc\u00ec a realizzare tra mille difficolt\u00e0, anche per i limiti della meccanica del tempo. Grazie a un metodo detto delle differenze, particolarmente adatto a essere espresso in termini meccanici, Babbage cre\u00f2 un sistema per l'esecuzione automatica dei calcoli necessari per la compilazione delle tavole matematiche. Ide\u00f2 poi, partendo dalle schede perforate del francese Jacquard, una nuova macchina, la macchina analitica: per essa, identific\u00f2 un'unit\u00e0 di calcolo numerico (noi diremmo un processore), una unit\u00e0 di controllo dell'esecuzione, una memoria per conservare i risultati intermedi e un dispositivo di uscita per visualizzare il risultato del calcolo. \nI padri dell'informatica moderna sono John von Neumann (1903-1957) e Alan Turing (1912-1954). Al primo si deve l'organizzazione concettuale del moderno calcolatore, oggi nota come architettura di von Neumann; al secondo invece dobbiamo studi sulla crittografia (disciplina gi\u00e0 avviata nei secoli precedenti) e la formalizzazione della Macchina di Turing, il modello di \"macchina\" fondamento teorico di ogni moderno sistema programmabile.\nSi vedano le voci: \"Cronologia dei computer dal 1950 al 1979\", \"Cronologia dei computer dal 1980 al 1989\", \"Cronologia dei computer dal 1990 al 1999\", \"Cronologia dei computer dal 2000 al 2009\", \"Cronologia dei computer dal 2010 al 2019\".\nCaratteristiche.\nDescrizione.\nEsistono frange di persone che confondono l'informatica con aree professionali che tipicamente riguardano l'utilizzo dei programmi per l'ufficio (come Microsoft Office), la navigazione sul web o il gaming. In realt\u00e0, l'informatica vera e propria (che si distingue in teorica e applicata) \u00e8 lo studio di procedure, algoritmi e linguaggi capaci di permettere a una macchina di eseguire operazioni in modo automatico, e perci\u00f2 richiede notevoli conoscenze e competenze in materie di studio come la matematica, logica, linguistica, psicologia, nonch\u00e9 elettronica, automatica, telematica, e altre. Mentre occorrono notevoli conoscenze tecniche per appartenere alla categoria degli informatici di professione, per appartenere a quella degli utenti finali ne occorrono decisamente di meno\u00a0\u2013 talvolta solo il minimo indispensabile\u00a0\u2013 e questo grazie al lavoro dei primi, costantemente orientato a rendere sempre pi\u00f9 semplice l\u2019uso del computer per tutti. Un informatico dovrebbe sempre avere un interesse genuino per i fondamenti teorici dell'informatica; che poi, per professione o per passione, spesso faccia lo sviluppatore di software \u00e8 possibile ma, potendo sfruttare le proprie capacit\u00e0 di problem solving (soluzione di problemi) in diversi ambiti, non \u00e8 scontato. In ogni caso l'informatica, almeno nella sua parte applicativa, \u00e8 una disciplina fortemente orientata al problem solving.\nL'informatica, oggi autonoma disciplina di studio, nasce dal convergere di differenti campi disciplinari che, per vie diverse, si sono posti il problema di come automatizzare il calcolo, cio\u00e8 la manipolazione di simboli attraverso determinate regole, rendendolo eseguibile da una macchina. Ma i fondamenti teorici della disciplina discendono direttamente dalla matematica (matematica discreta), a cui l'informatica \u00e8 strettamente legata. L'informatica vera e propria spazia tra diversi campi pi\u00f9 ristretti: lo studio dei linguaggi formali e degli automi, che riguarda anche i compilatori; lo studio della complessit\u00e0 computazionale, in particolar modo per la minimizzazione del numero di istruzioni da eseguire per la risoluzione di un problema e per la ricerca di algoritmi approssimati per risolvere problemi NP-difficili; la crittologia, la scienza che studia i metodi per rendere un messaggio incomprensibile a chi non sia in possesso di una chiave di lettura del messaggio stesso; la teoria dei codici, utilizzata, ad esempio, per la compressione dati o per cercare di garantire l'integrit\u00e0 dei dati; la ricerca operativa, per fornire strumenti matematici di supporto alle attivit\u00e0 decisionali; la computer grafica, suddivisa a sua volta in grafica bitmap e grafica vettoriale; citando solo alcuni sottocampi. Un caso particolare o sottoinsieme di informatica d'uso \u00e8 l'informatica aziendale.\nTerminologia di base.\nData l'ampiezza del trattare l'informatica \u00e8 quindi necessario definire, sia pure a grandi linee un quadro generale entro il quale comprendere la materia. Pertanto questa sezione cerca di essere un glossario introduttivo dell'intera disciplina.\nAree tematiche.\nIn qualit\u00e0 di disciplina, l'informatica spazia dagli studi teorici sugli algoritmi e i limiti della computazione ai problemi pratici dell'implementazione dei sistemi informatici di hardware e software. La CSAB, chiamata formalmente \"Computing Sciences Accreditation Board\" \u2013 che \u00e8 costituita dai rappresentanti dell'ACM e dell'IEEE Computer Society \u2013 identifica quattro aree che considera cruciali per la disciplina dell'informatica: \"teoria della computazione\", \"algoritmi e strutture dati\", \"metodologia e linguaggi della programmazione\", e \"architettura ed elementi del computer\". In pi\u00f9, la CSAB identifica anche campi come l'ingegneria del software, intelligenza artificiale, comunicazione e le reti di computer, sistemi di basi di dati, calcolo parallelo, calcolo distribuito, interazione uomo-macchina, computer grafica, sistemi operativi e calcolo simbolico e numerico, come aree importanti dell'informatica.\nInformatica teorica.\nL'informatica teorica \u00e8 essenzialmente astratta e matematica, ma deriva la propria ragion d'essere dai calcoli pratici e quotidiani. Il suo scopo \u00e8 di capire la natura della computazione e, come conseguenza di questa comprensione, fornire metodologie sempre pi\u00f9 efficienti.\nTeoria dei codici e dell'informazione.\nLa teoria dell'informazione \u00e8 relativa alla quantificazione dell'informazione. Fu sviluppata da Claude Shannon per trovare i limiti fondamentali delle operazioni di elaborazione dei segnali, come la compressione dati e l'archiviazione e la comunicazione affidabile degli stessi. La teoria dei codici \u00e8 lo studio delle propriet\u00e0 dei codici (sistemi per convertire l'informazione da una forma all'altra) e la loro adattabilit\u00e0 per una specifica applicazione. I codici sono usati per la compressione dati, crittografia, rilevazione e correzione d'errore, e pi\u00f9 recentemente anche per la codificazione delle reti. I codici sono studiati in modo da progettare metodi di trasmissione dati affidabili ed efficienti.\nTeoria della computazione.\nSecondo Peter Denning, la domanda fondamentale che soggiace l'informatica \u00e8 \u00abcosa pu\u00f2 essere (efficientemente) automatizzato?\u00bb. La teoria della computazione cerca di rispondere alle domande fondamentali che riguardano che cosa pu\u00f2 essere calcolato e la quantit\u00e0 di risorse necessarie per eseguire i calcoli. La teoria della computabilit\u00e0 si sforza di rispondere alla prima domanda, esaminando quali problemi computazionali sono risolvibili attraverso vari modelli teorici di computazione. Alla seconda domanda invece cerca di rispondere la teoria della complessit\u00e0 computazionale, che studia i costi in termini di spazio e tempo associati ad approcci differenti per risolvere una moltitudine di problemi computazionali.\nIl famoso problema P = NP?, uno dei Problemi per il millennio, \u00e8 un problema ancora aperto nella teoria della computazione.\nAlgoritmi e strutture dati.\nQuesto campo studia i metodi di calcolo comunemente usati e la loro efficienza computazionale.\nTeoria dei linguaggi di programmazione.\nLa teoria dei linguaggi di programmazione \u00e8 una branca dell'informatica che ha a che fare con la progettazione, implementazione, analisi, caratterizzazione, e classificazione dei linguaggi di programmazione e delle loro particolari caratteristiche. Rientra nella disciplina dell'informatica e allo stesso tempo dipende e influenza matematica, ingegneria del software e linguistica. \u00c8 un'area di ricerca attiva, con numerosi giornali accademici dedicati.\nMetodi formali.\nQuesto \u00e8 un tipo particolare di tecnica basata sulla matematica per la specificazione, sviluppo e verifica di sistemi hardware e software. L'utilizzo dei metodi formali per la progettazione di hardware e software \u00e8 motivata dall'aspettativa che, come nelle altre discipline ingegneristiche, eseguire analisi matematiche appropriate possa contribuire all'affidabilit\u00e0 e alla robustezza di un progetto. I metodi formali formano un importante pilastro dell'ingegneria del software, specialmente dove \u00e8 coinvolta la sicurezza e rappresentano un utile aggiunta al collaudo del software poich\u00e9 aiutano a evitare errori e possono anche fornire un framework per il collaudo stesso.\nI metodi formali sono meglio descritti come l'applicazione di una sufficientemente ampia variet\u00e0 di fondamenti dell'informatica teorica, in particolare calcolo logico, linguaggi formali, teoria degli automi, e semantica, ma anche sistemi dei tipi, tipi di dati algebrici, riguardo problemi nella specificazione e verifica dell'hardware e del software.\nInformatica applicata.\nL'informatica applicata punta a identificare specifici concetti informatici che possono essere utilizzati direttamente per risolvere problemi del mondo reale.\nArchitettura dei calcolatori e ingegneria informatica.\nL'architettura dei calcolatori, o organizzazione dei calcolatori digitali, \u00e8 il design concettuale e la struttura operativa fondamentale di un sistema computerizzato. Si focalizza ampiamente sul modo in cui la CPU svolge le operazioni internamente e accede agli indirizzi in memoria. Il campo spesso coinvolge discipline dell'ingegneria informatica e dell'ingegneria elettrica, selezionando e interconnettendo i componenti hardware per costruire computer che vengano incontro a obiettivi funzionali, prestazionali ed economici.\nAnalisi della performance dei calcolatori.\nLa computer performance \u00e8 lo studio del lavoro svolto dai computer, che ha per obiettivi generali il miglioramento del throughput di dati, il controllo del tempo di risposta, l'uso efficiente delle risorse, l'eliminazione dei colli di bottiglia, e la predizione della performance sotto carichi di punta anticipati.\nProgrammazione e sistemi.\nIn generale i due campi applicativi principali dell'informatica aziendale sono l'ambito di programmazione ovvero lo sviluppo software da parte di team di programmatori e l'ambito sistemistico ovvero la progettazione, realizzazione e gestione dell'infrastruttura IT a supporto delle decisioni di business e operative aziendali in tutte le sue componenti per opera di sistemisti.\nReti di calcolatori.\nUna rete di computer \u00e8 un insieme di dispositivi hardware e software collegati l'uno con l'altro da appositi canali di comunicazione, che permette il passaggio da un utente all'altro di risorse, informazioni e dati in grado di essere pubblicati e condivisi.\nBasi di dati.\nUna base di dati (database) \u00e8 un sistema inteso per organizzare, memorizzare, e recuperare grandi quantit\u00e0 di dati facilmente. Una base di dati digitale \u00e8 gestita utilizzando sistemi di gestione per memorizzare, creare, mantenere, e cercare dati, attraverso modelli e linguaggi di interrogazione.\nMonitoraggio.\nIl monitoraggio informatico (\"monitoring\") \u00e8 l'area che si occupa di realizzare sistemi atti a sorvegliare l'andamento di funzioni e di prestazioni di risorse, applicazioni e infrastrutture. L'impiego di sensori software o strumenti hardware \u00e8 alla base del monitoraggio.\nSistemi concorrenti, paralleli e distribuiti.\nLa concorrenza \u00e8 una propriet\u00e0 dei sistemi in cui vengono eseguite svariate computazioni simultaneamente, e che potenzialmente interagiscono le une con le altre. Sono stati sviluppati diversi modelli per la generale computazione concorrente, fra cui la rete di Petri, process calculi, PRAM. Un sistema distribuito estende l'idea della concorrenza a pi\u00f9 computer connessi attraverso una rete. Computer all'interno dello stesso sistema distribuito hanno una propria memoria, e l'informazione \u00e8 spesso scambiata tra di essi per conseguire un obiettivo comune.\nSicurezza informatica e crittografia.\nLa sicurezza informatica \u00e8 una branca delle tecnologie dell'informazione, che ha per oggetto la protezione dell'informazione da accessi non autorizzati, interruzioni, o modifiche, pur mantenendo l'accessibilit\u00e0 e l'usabilit\u00e0 del sistema per gli utenti a cui \u00e8 destinato. La crittografia \u00e8 la pratica e lo studio dell'occultamento (criptaggio) e della decifrazione (decriptaggio) dell'informazione. La crittografia moderna \u00e8 ampiamente connessa all'informatica, poich\u00e9 molti algoritmi di criptaggio e decriptaggio sono basati sulla loro complessit\u00e0 computazionale.\nScienza computazionale.\nLa scienza computazionale \u00e8 il campo di studio che concerne la costruzione di modelli matematici e tecniche di analisi quantitativa tali da utilizzare il computer per analizzare e risolvere problemi scientifici. Nella pratica, tipicamente consiste nell'applicazione della simulazione al computer e altre forme di computazione a problemi in varie discipline scientifiche. \nComputer grafica.\nLa computer grafica \u00e8 lo studio dei contenuti visuali digitali, e coinvolge la sintesi e manipolazione di dati immagine. Lo studio \u00e8 connesso a molti altri campi dell'informatica, includendo la visione artificiale, l'elaborazione digitale delle immagini, la geometria computazionale, ed \u00e8 pesantemente applicata nei campi degli effetti speciali e videogiochi.\nIngegneria del software.\nL'ingegneria del software \u00e8 lo studio della progettazione, implementazione, e modifica del software, in maniera tale da garantire alta qualit\u00e0, affidabilit\u00e0, sostenibilit\u00e0, e velocit\u00e0 nella costruzione. \u00c8 un approccio sistematico al software design, che consiste nell'applicazione di pratiche ingegneristiche al software. L'ingegneria del software ha a che fare l'organizzazione e l'analisi del software, e non solo con la sua creazione e produzione, ma anche con la sua manutenzione interna e sistemazione.\nInterazione uomo-macchina.\nL'interazione uomo-macchina \u00e8 campo di ricerca che sviluppa teorie, principi, e linee guida per i progettisti delle interfacce utente, in modo che possano creare esperienze utente soddisfacenti con dispositivi desktop, laptop e mobile (vedi usabilit\u00e0).\nIntelligenza artificiale.\nL'intelligenza artificiale (\"IA\") punta o \u00e8 richiesta per la sintesi di processi orientati agli obiettivi come per esempio problem solving, decision making, adattamento all'ambiente, apprendimento e comunicazione, riscontrabili in umani e animali. Fin dalle sue origini all'interno della cibernetica e nella Conferenza di Dartmouth (1956), la ricerca sull'intelligenza artificiale \u00e8 stata necessariamente interdisciplinare, ricorrendo ad aree specialistiche come la matematica applicata, logica simbolica, semiotica, ingegneria elettrica, filosofia della mente, neurofisiologia e intelligenza sociale. L'IA \u00e8 associata, secondo il pensiero comune, allo sviluppo dei robot, ma il campo principale in cui vi \u00e8 un'applicazione pratica \u00e8 lo sviluppo di software, che richiede una comprensione computazionale. Il punto di partenza \u00e8 stato il quesito di Alan Turing \u00abCan computers think?\u00bb dei tardi anni quaranta del XX secolo, che rimane effettivamente senza risposta, sebbene il Test di Turing sia ancora usato per valutare l'output del computer sulla scala dell'intelligenza umana. L'automazione delle attivit\u00e0 di valutazione e predizione ha conosciuto crescenti successi nel sostituire il monitoraggio e l'intervento umano in campi dell'informatica applicata che coinvolgono dati del mondo reale di una certa complessit\u00e0.\nInsegnamento, titoli di studio e certificazioni.\nL'insegnamento dell'informatica avviene in diversi modi e a diversi livelli. Nelle scuole secondarie di secondo grado esiste la specializzazione di perito informatico.\nL'informatica \u00e8 entrata nel panorama dell'insegnamento universitario italiano negli anni settanta. Oggi vi sono corsi di Informatica in praticamente tutte le Universit\u00e0 che abbiano dipartimenti a carattere scientifico. Solitamente il corso di informatica appartiene alla facolt\u00e0 di scienze matematiche, fisiche e naturali, anche se di fatto esiste anche un corso di laurea in ingegneria informatica presso la facolt\u00e0 di ingegneria con elementi misti di informatica pura e sistemi hardware elettronici. L'attuale corso di studi \u00e8 suddiviso in una laurea triennale, una laurea magistrale e il dottorato in informatica offrendo una formazione teorica di base e avanzata sull'informatica stessa. La laurea in Informatica permette inoltre di sostenere l'Esame di Stato per l'abilitazione alla professione di Ingegnere dell'Informazione.\nIn Italia si hanno inoltre varie certificazioni che attestano il possesso di abilit\u00e0 informatiche o di competenze professionali:\nEsistono poi numerose altre certificazioni professionali in ambito programmazione (es. Microsoft .Net e Java della Sun Microsystems) e sistemistico (es. Linux System Administration, Windows certification, application server certification, Vmware/Citrix virtualization certification, Oracle DBA certification, IBM DB2 certification, SAP certification, Cisco e Juniper networking certification), tutte altamente spendibili in ambito lavorativo nel mercato informatico aziendale, detto anche terziario avanzato, fortemente espanso a partire dai primi anni 2000 con la diffusione di Internet."}
{"id": "1681181", "revid": "5983", "url": "https://it.wikipedia.org/wiki?curid=1681181", "title": "Pier Andrea Matthioli", "text": ""}
{"id": "1681199", "revid": "913245", "url": "https://it.wikipedia.org/wiki?curid=1681199", "title": "Elena Slesarenko", "text": "Biografia.\nSconosciuta ai pi\u00f9 prima del 2004, inizi\u00f2 l'anno saltando 2,04 metri e vincendo cos\u00ec i Mondiali indoor 2004. Pochi mesi dopo vinse l'oro ai Giochi olimpici di sorprendendo tutti, stabilendo il nuovo record nazionale russo a 2,06 metri, record che resisteva dal 1984 e che apparteneva a Tamara Bykova. Concluse la stagione vincendo la World Athletics Final.\nVari infortuni la tennero lontano dalle competizioni nel corso del 2005, incluso il Mondiale di Helsinki. Nel 2006 vinse per\u00f2 i Mondiali indoor con la misura di 2,02 metri.\nAi campionati europei del 2006 si piazz\u00f2 solo in quinta posizione, non riuscendo ad andare oltre i 2 metri."}
{"id": "1681201", "revid": "984922", "url": "https://it.wikipedia.org/wiki?curid=1681201", "title": "Stazione meteorologica di Porretta Terme", "text": "La stazione meteorologica di Porretta Terme \u00e8 la stazione meteorologica di riferimento relativa alla localit\u00e0 di Porretta Terme.\nCoordinate geografiche.\nLa stazione meteo si trova nell'Italia nord-orientale, in Emilia-Romagna, in provincia di Bologna, nel comune di Porretta Terme, a 363 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,8\u00a0\u00b0C; quella del mese pi\u00f9 caldo, luglio, \u00e8 di +20,2\u00a0\u00b0C.\nLe precipitazioni medie annue si aggirano sui 1.500\u00a0mm, distribuite mediamente in 106 giorni, con minimo relativo in estate e massimi nelle altre stagioni."}
{"id": "1681208", "revid": "339392", "url": "https://it.wikipedia.org/wiki?curid=1681208", "title": "Yelena Slesarenko", "text": ""}
{"id": "1681209", "revid": "66974755", "url": "https://it.wikipedia.org/wiki?curid=1681209", "title": "Motore a molla", "text": "Il motore a molla \u00e8 una tipologia motoristica detta \"a energia potenziale\" studiata e sviluppata fin dal XV secolo (Leonardo da Vinci). La macchina in questione sfrutta una energia \"accumulata\" convertendola in altra forma di energia sfruttabile dall'utenza finale del motore. \nAltri esempi di motori ad energia potenziale sono:\nNel motore a molla l'organo deputato all'accumulo di energia \u00e8, appunto, una molla. Tale organo pu\u00f2 essere di diverse forme (si pensi alla differenza tra la molla a spirale del motore di un orologio a carica manuale e la molla elicoidale presente in una normalissima penna a scatto) e di diversi materiali (metallo, gomma - elastico, come nei vecchi aeroplanini ai quali si caricava l'elica a mano, corda - come nelle pistole a balestra, ecc)."}
{"id": "1681213", "revid": "709565", "url": "https://it.wikipedia.org/wiki?curid=1681213", "title": "Can\u00e7\u00e3o do amor demais", "text": "Can\u00e7\u00e3o do amor demais \u00e8 un album della cantante brasiliana Elizeth Cardoso, pubblicato dalla Festa nel 1958 (Festa LDV 6002).\nIl disco.\nLa storia.\n\"Can\u00e7\u00e3o do amor demais\" \u00e8 convenzionalmente considerato il disco che segn\u00f2 l'inizio della bossa nova, il genere musicale che si svilupp\u00f2 in Brasile a partire dalla fine degli anni cinquanta.\nIn realt\u00e0 si tratta di una raccolta di canzoni in stile \"samba-can\u00e7\u00e3o\" affidati alla voce di una delle pi\u00f9 celebri cantanti del genere. L'importanza del disco \u00e8 attribuita al fatto che, per la prima volta, si riunirono in un unico progetto coloro che sono considerati i padri della bossa nova: il musicista e compositore Ant\u00f4nio Carlos Jobim, il poeta e paroliere Vin\u00edcius de Moraes e il cantante e chitarrista Jo\u00e3o Gilberto. In particolare, \"Can\u00e7\u00e3o do amor demais\" \u00e8 ricordato per la presenza di due brani, \"Outra vez\" e \"Chega de saudade\", nei quali \u00e8 ascoltabile per la prima volta la famosa \"batida\" di Jo\u00e3o Gilberto, cio\u00e8 il suo modo rivoluzionario di suonare la chitarra che influenz\u00f2 in modo determinante la musica brasiliana negli anni successivi.\nLa Festa, di propriet\u00e0 del giornalista Irineu Garcia, era una piccola casa discografico di Rio de Janeiro, specializzata nella pubblicazione, in piccola tiratura, di dischi di poesie recitate dagli autori o da attori professionisti. Sembr\u00f2 quindi una buona idea quella di realizzare un disco con le poesie del gi\u00e0 celebre poeta Vin\u00edcius de Moraes. Sembr\u00f2 un'altrettanto buona idea quella di realizzarlo in forma musicale, con l'ausilio di Antonio Carlos \"Tom\" Jobim, compositore gi\u00e0 abbastanza affermato, che aveva gi\u00e0 collaborato con de Moraes alla realizzazione della \"pi\u00e9ce\" teatrale \"Orfeu da Concei\u00e7\u00e3o\" nel 1956.\nPoich\u00e9 Garcia era in rapporti con il ministero degli esteri brasiliano, per il quale tra l'altro de Moraes lavorava come diplomatico, sarebbe stato troppo frivolo attribuire al poeta/diplomatico la paternit\u00e0 delle \"letras\" (dei testi). Si trattava nelle intenzioni di un'operazione culturale, non sarebbe stato elegante mescolarla alle \"canzonette\", alla musica popolare. Per tenersi buono il ministero, sulla copertina del long playing fu cos\u00ec scritto \u00abPoesia - Vinicius de Moraes\u00bb e \u00abM\u00fasica - Ant\u00f4nio Carlos Jobim\u00bb.\nPer la scelta dell'interprete si pens\u00f2 prima a Dolores Duran, cantante molto di moda all'epoca, ma poi, pare per motivi economici e per accontentare Vinicius, si opt\u00f2 per Elizete Cardoso (come si faceva chiamare in quel periodo). La casa discografica Copacabana, per la quale Elizete era sotto contratto, accetto di \"prestare\" la cantante a condizione che il suo nome apparisse sulla copertina. Jobim, responsabile degli arrangiamenti, inizi\u00f2 a scegliere i musicisti. Nelle sue intenzioni, per rendere pi\u00f9 sofisticata l'operazione, l'orchestra doveva assomigliare a una formazione di musica da camera, con una ridotta sezione d'archi.\nIl disco fu registrato nel gennaio del 1958 alla Odeon, poich\u00e9 la Festa non disponeva di uno studio di registrazione, e fu lanciato nell'aprile-maggio dello stesso anno. La Odeon cur\u00f2 anche la distribuzione del disco (per il quale era prevista una tiratura superiore alle circa 2.000 copie dei tipici dischi della Festa). Vinicius voleva intitolarlo \"Eu n\u00e3o existo sem voc\u00ea\", Tom preferiva \"Chega de saudade\": alla fine decise il produttore Irineu Garcia. Il titolo del disco, e dell'ultima canzone, derivava direttamente da quello di un grande successo di Elizeth Cardoso dei primi anni cinquanta, \"Can\u00e7\u00e3o do amor\", con l'aggiunta di \"demais\", cio\u00e8 una sorta di \"ritorno\", di \"seconda puntata\": \"Un'altra canzone d'amore\".\nIn quel periodo Jobim, che lavorava anche per la Odeon, stava cercando di far incidere qualcosa al chitarrista Jo\u00e3o Gilberto, semisconosciuto dal pubblico, ma gi\u00e0 un punto di riferimento dei giovani musicisti (Roberto Menescal e gli amici che si ritrovavano a casa di Nara Le\u00e3o) che di l\u00ec a poco sarebbero diventati la \"turma da bossa nova\". Alla fine Jo\u00e3o Gilberto suon\u00f2, con un po' di rammarico e senza essere accreditato nelle note, in soli due pezzi e partecip\u00f2 ai cori di una di queste. Ma questo bast\u00f2, come poi fu pi\u00f9 volte detto e scritto, a cambiare la musica brasiliana.\nIl suo caratteristico tocco e il ritmo incalzante della sua \"batida\" sono ben presenti in \"Chega de saudade\", canzone che anche come caratteristiche armoniche e ritmiche, e come testo, era un passo avanti rispetto alle altre, pur molto belle, canzoni del disco.\nFu la sua prima apparizione in sala d'incisione dopo gli anni bui in cui aveva abbandonato Rio de Janeiro. Dopo \"Can\u00e7\u00e3o do amor demais\", Jo\u00e3o Gilberto riusc\u00ec, grazie a Tom Jobim, a incidere la sua celebre versione di \"Chega de saudade\" che divent\u00f2 il primo esempio compiuto di bossa nova. Aveva tentato di insegnare a Elizeth Cardoso come, secondo lui, la canzone andava cantata, ma \"a Divina\", come la defin\u00ec Vinicius, non prest\u00f2 molta attenzione ai consigli dell'impertinente bahiano. Gilberto pens\u00f2 bene di inciderla lui, alla sua maniera: la lezione fu imparata molto bene da quasi tutti i musicisti e cantanti brasiliani che iniziarono a copiare la sua voce, il suo ritmo e la sua \"batida\". Elizeth comunque si fece accompagnare dalla chitarra di Gilberto nel film \"Pista de Grama\", realizzato poco dopo l'incisione di \"Can\u00e7\u00e3o do amor demais\", nel brano \"Eu n\u00e3o existo sem voc\u00ea\" (da cui \u00e8 tratto). Gilberto suon\u00f2 anche in un successivo disco della cantante, \"Naturalmente\" del 1959.\nElizeth Cardoso, senza volerlo, contribu\u00ec ancora in maniera significativa all'esplosione della bossa nova. Sempre nel 1958 partecip\u00f2 all'incisione della colonna sonora del film \"Orfeu negro\" che vinse la Palma d'oro a Cannes e l'Oscar come miglior film straniero nel 1959 e che lanci\u00f2 nel mondo le canzoni di Vinicius, Jobim e Luiz Bonf\u00e1. Non si parlava ancora di bossa nova (l'espressione inizi\u00f2 a diffondersi massicciamente mesi dopo), Elizete Cardoso e Agostinho dos Santos (l'interprete maschile che fu preferito a Jo\u00e3o Gilberto) erano ben lontani dall'essere cantanti di bossa nova, ma le canzoni fecero il giro del mondo e furono il trampolino di lancio per tutti i futuri grandi nomi del genere.\nNelle sue note manoscritte della contro-copertina di \"Can\u00e7\u00e3o do amor demais\", Vin\u00edcius de Moraes scrisse un elogio alla sua amicizia con Irineu Garcia e con Elizete e alla sua \"parceria\" con Tom Jobim.\nAnni dopo, Vin\u00edcius de Moraes scrisse, con Toquinho, una canzone omaggio alla sua \"parceria\" con Jobim e nel testo ricord\u00f2 la realizzazione di \"Can\u00e7\u00e3o do amor demais\" e le prove a casa del compositore, in Rua Nascimento Silva 107, a Ipanema.\n\"Can\u00e7\u00e3o do amor demais\", oltre a essere una sorta di spartiacque tra la vecchia musica e la bossa nova, fu anche uno dei primi \"songbook\" della storia discografica brasiliana: in un unico LP erano presenti canzoni composte da un'unica coppia di autori, cantate da un'unica interprete, in gran parte inedite (solo \"Outra vez\", era gi\u00e0 stata incisa in precedenza, da Dick Farney nel 1954) e non come raccolta di canzoni gi\u00e0 pubblicate su 78 giri.\nLa musica.\nL'album contiene canzoni scritte da Ant\u00f4nio Carlos Jobim e Vin\u00edcius de Moraes insieme e alcune da soli. Si tratta prevalentemente di brani romantici, vicini al \"samba-can\u00e7\u00e3o\", nei quali l'arrangiamento di Jobim spazia dalla tradizione brasiliana con un occhio di riguardo alla canzone statunitense e alla sua amata musica classica. La scelta musicale fu quella di ridurre al minimo la pesantezza dell'orchestra e gi\u00e0 questo fu una decisa novit\u00e0. In \"Estrada branca\", Elizete fu accompagnata solo dal pianoforte di Jobim, in \n\"Medo de amar\" solo dal contrabbasso, in \"Chega de Saudade\", a parte l'introduzione lasciata al trombone di Maciel, e in \"Outra vez\", l'orchestra \u00e8 sostituita, di fatto, dalla chitarra di Jo\u00e3o Gilberto.\nNei testi di Vinicius \u00e8 ancora presente a tratti l'atmosfera melodrammatica e tragica tipica della canzone brasiliana dell'epoca (\"Serenata do adeus\"), peraltro congeniale a Elizeth Cardoso che ne era una delle massime interpreti. Si inizia per\u00f2 a respirare un'aria nuova nei versi e nella musica, armonicamente audace, di \"Chega de saudade\". La \"saudade\" inizia a perdere i suoi connotati tragici e si trasforma in qualche modo in speranza per il futuro. La canzone \u00e8 la sintesi dell'opinione di Jobim secondo cui tristezza e felicit\u00e0 condividono la stessa bellezza.\nIl samba (tutto era samba per Vinicius) e la bossa nova si affacciano, oltrech\u00e9 in \"Chega de saudade\", anche in \"Outra vez\", grazie alla chitarra di Jo\u00e3o Gilberto, e in \"Vida bela\", la canzone pi\u00f9 \"nordestina\" del disco. Il jazz \u00e8 accennato nelle note di pianoforte di \"Estrada branca\".\nIn \"Chega de saudade\" i cori sono di Jobim stesso e di Jo\u00e3o Gilberto e di un suo vecchio amico d'infanzia ai tempi di Juazeiro, con cui fond\u00f2 nel 1946 il gruppo vocale Enamorados do Ritmo, Walter Santos, che diventer\u00e0 in seguito un noto autore di canzoni con la moglie Teresa Sousa e la cui figlia, Luciana Souza, diventer\u00e0 un'apprezzata cantante."}
{"id": "1681215", "revid": "94218543", "url": "https://it.wikipedia.org/wiki?curid=1681215", "title": "Marcatura degli acidi nucleici", "text": "La marcatura degli acidi nucleici \u00e8 una tecnica per ritrovare determinati frammenti di catene di acidi nucleici (DNA o RNA).\nLa marcatura si utilizza in processi la creazione di organismi transgenici.\nGeneralmente questa tecnica sfrutta la radioattivit\u00e0 degli isotopi di alcuni atomi che compongono gli acidi nucleici come il fosforo (gruppo fosfato)."}
{"id": "1681220", "revid": "31886", "url": "https://it.wikipedia.org/wiki?curid=1681220", "title": "Specie di Cyrtaucheniidae", "text": "Di seguito sono elencate le 102 specie della famiglia di ragni Cyrtaucheniidae note al dicembre 2012 .\nAcontius.\n\"Acontius\" \nAncylotrypa.\n\"Ancylotrypa\" \nAnemesia.\n\"Anemesia\" \nAngka.\n\"Angka\" \nBolostromoides.\n\"Bolostromoides\" \nBolostromus.\n\"Bolostromus\" \nCyrtauchenius.\n\"Cyrtauchenius\" \nFufius.\n\"Fufius\" \nHomostola.\n\"Homostola\" \nRhytidicolus.\n\"Rhytidicolus\" "}
{"id": "1681221", "revid": "1605525", "url": "https://it.wikipedia.org/wiki?curid=1681221", "title": "La mano sinistra di Dio (Lindsay)", "text": "La mano sinistra di Dio (titolo originale: \"Darkly Dreaming Dexter\") \u00e8 un romanzo di Jeff Lindsay. \u00c8 alla base della serie televisiva \"Dexter\" della Showtime.\nTrama.\nIl protagonista, Dexter Morgan, lavora per il dipartimento di polizia di Miami. Il suo impiego consiste nell'analizzare le macchie di sangue sulla scena del crimine al fine di ricostruire la posizione del killer e della vittima e la dinamica del delitto. Nel tempo libero, Dexter si trasforma in un serial killer. Uccide persone, solitamente assassini, che ritiene non siano state punite dalla legge.\nDexter possiede inoltre una voce interna alla quale si riferisce chiamandola \"Passeggero Oscuro\" che lo incita ad uccidere. Dopo aver eseguito, la voce \u00e8 saziata per un certo tempo e rimane in silenzio fino a quando non sentir\u00e0 il bisogno di esortare nuovamente all'assassinio.\nDa bambino, Dexter e suo fratello maggiore Brian, furono rinchiusi in un container nel Porto di Miami per due giorni circondati dai cadaveri, affamati e seduti nel sangue delle vittime. Uno dei cadaveri era quello della madre dei due bambini. Un trafficante di droga aveva ucciso lei e altre persone con una sega elettrica e i due bambini avevano assistito a tutta la scena. Traumatizzato, Dexter divenne incapace di empatia o rimorso. Suo padre, Harry Morgan, si era reso conto della natura di Dexter, capendo che il bambino avrebbe iniziato a sentire il bisogno di uccidere. Gli insegn\u00f2 quindi a controllare l'impulso e ad uccidere solo coloro che \"meritavano\" di essere uccisi. Gli insegn\u00f2 anche come integrarsi nel mondo che lo circondava, nascondendo il suo vero io dietro una facciata.\nDexter riesce a gestire la sua doppia vita per anni, ma \u00e8 impreparato quando un serial killer con uno stile artistico e burlone inizia a terrorizzare le prostitute di Miami. Mentre il killer si scatena nella citt\u00e0, inizia a mandare messaggi a Dexter, il quale trova la serie di crimini interessante ed affascinante. Nel frattempo, Deborah, la sorella di Dexter, vede gli omicidi come un buon modo per poter entrare nel Dipartimento Omicidi della polizia di Miami. Dexter \u00e8 combattuto tra l'ammirare il lavoro del killer e l'aiutare la sorella a catturarlo.\nStile narrativo.\nLa vicenda \u00e8 narrata in prima persona da quello che \u00e8 allo stesso tempo killer e poliziotto. A volte Dexter afferma di essere quasi un sub-umano, ma altre si ritiene leggermente superuomo. Dice di non possedere emozioni a causa del suo status di mostro, ma getta al contempo alcuni dubbi su tutto questo. Come narratore, Dexter cerca di mantenere un approccio spiritoso nel raccontare la storia, anche quando questa si fa cupa.\nSerie televisiva.\nDa questo romanzo \u00e8 stata tratta la serie televisiva \"Dexter\", trasmessa da Showtime negli Stati Uniti d'America e da Fox Crime in Italia. Mentre la prima stagione segue largamente la trama di \"La mano sinistra di Dio\", dalla seconda stagione la serie si distacca totalmente dai romanzi di Jeff Lindsay, seguendo una propria continuity."}
{"id": "1681222", "revid": "196390", "url": "https://it.wikipedia.org/wiki?curid=1681222", "title": "Big Smoke", "text": ""}
{"id": "1681236", "revid": "287204", "url": "https://it.wikipedia.org/wiki?curid=1681236", "title": "Hajn\u00f3wka (comune rurale)", "text": "Hajn\u00f3wka (in bielorusso \"\u0413\u0430\u0439\u043d\u0430\u045e\u043a\u0430\", trasl. \"Hajna\u016dka\") \u00e8 un comune rurale polacco del distretto di Hajn\u00f3wka, nel voivodato della Podlachia.&lt;br&gt;Ricopre una superficie di 293,15 km\u00b2 e nel 2006 contava 4.273 abitanti.\nIl bielorusso \u00e8 riconosciuto e tutelato nel comune come lingua della minoranza."}
{"id": "1681241", "revid": "2143966", "url": "https://it.wikipedia.org/wiki?curid=1681241", "title": "Stazione meteorologica di Ferrara San Luca", "text": "La stazione meteorologica di Ferrara San Luca \u00e8 la stazione meteorologica di riferimento per l'Organizzazione meteorologica mondiale e per il servizio meteorologico dell'Aeronautica Militare, relativa alla localit\u00e0 di Ferrara.\nCoordinate geografiche.\nLa stazione meteo si trova nell'Italia nord-orientale, in Emilia-Romagna, nel comune di Ferrara, a 10 metri s.l.m. e alle coordinate geografiche .\nMedie climatiche ufficiali.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e definita Climate Normal (CLINO), la temperatura media del mese pi\u00f9 freddo, gennaio, si attesta a +1,6\u00a0\u00b0C; quella del mese pi\u00f9 caldo, luglio, \u00e8 di +24,0\u00a0\u00b0C.\nLa nuvolosit\u00e0 media annua si attesta a 4,2 okta, con minimo di 2,7 okta a luglio e massimo di 5,6 okta a novembre.\nLe precipitazioni medie annue si aggirano sui 650\u00a0mm, distribuite mediamente in 82 giorni, con minimo relativo in inverno e picchi molto moderati in primavera ed autunno.\nIl vento presenta una velocit\u00e0 media annua di 3,4\u00a0m/s, con minimi di 3,1\u00a0m/s ad agosto e a settembre e massimo di 3,6\u00a0m/s ad aprile; le direzioni prevalenti sono di ponente a gennaio, a novembre e a dicembre, di grecale tra febbraio ed ottobre.\nValori estremi.\nTemperature estreme mensili dal 1948 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1948 ad oggi, con il relativo anno in cui queste sono state registrate. La massima assoluta del periodo esaminato di +41,4\u00a0\u00b0C \u00e8 dell'agosto 2017, mentre la minima assoluta di -19,4\u00a0\u00b0C risale al gennaio 1985."}
{"id": "1681243", "revid": "17204", "url": "https://it.wikipedia.org/wiki?curid=1681243", "title": "Emissario del Subspazio", "text": ""}
{"id": "1681250", "revid": "15001583", "url": "https://it.wikipedia.org/wiki?curid=1681250", "title": "Euronext.liffe", "text": ""}
{"id": "1681263", "revid": "21880", "url": "https://it.wikipedia.org/wiki?curid=1681263", "title": "Ascaphidae", "text": ""}
{"id": "1681264", "revid": "287204", "url": "https://it.wikipedia.org/wiki?curid=1681264", "title": "Takuma Aoki", "text": "In seguito ad un incidente, in cui ha riportato gravi lesioni, \u00e8 costretto alla sedia a rotelle.\nCarriera.\nPer quanto riguarda le competizioni del motomondiale, ha gareggiato in qualit\u00e0 di wild card nel 1993 e 1994 nella classe 250 nonch\u00e9 nel 1995 e 1996 nella classe 500 sempre in occasione del Gran Premio motociclistico del Giappone. Gi\u00e0 alla sua terza partecipazione assoluta \u00e8 riuscito ad arrivare sul podio nel 1995.\nDal 1994 al 1996 ha anche partecipato ad alcune gare del campionato mondiale Superbike, raccogliendo una vittoria e due giri pi\u00f9 veloci in gara.\nNel motomondiale 1997 ha disputato invece la stagione completa, in classe 500 e guidando una Honda NSR 500 V2 del team Repsol Honda, giungendo al 5\u00ba posto assoluto in classifica e conquistando altri tre risultati sul podio.\nLa sua carriera nel motociclismo ha avuto uno stop a causa di un grave incidente nel 1998; l'inabilit\u00e0 non gli ha impedito di voler competere nelle gare automobilistiche, partecipando al Rally Dakar del 2009."}
{"id": "1681265", "revid": "486946", "url": "https://it.wikipedia.org/wiki?curid=1681265", "title": "Palazzi dei Rolli", "text": ""}
{"id": "1681266", "revid": "298055", "url": "https://it.wikipedia.org/wiki?curid=1681266", "title": "Topolino e il bel gag\u00e0", "text": "Topolino e il bel gag\u00e0 (\"Mr. Slicker and the Egg Robbers\") \u00e8 una storia a fumetti della Walt Disney realizzata da Floyd Gottfredson, Earl Duvall e Hardie Gramatky, pubblicata in strisce giornaliere sui quotidiani statunitensi dal 22 settembre al 26 dicembre 1930. In Italia \u00e8 apparsa per la prima volta sui numeri 23 e 25 dell'albo \"Nel regno di Topolino\", datati 1\u00ba settembre e 1\u00ba ottobre 1936.\nTrama.\nNell'avventura, la terza di Mickey Mouse pubblicata sui quotidiani, Topolino si ritrova proprietario di un minigolf e a contendere l'amore della sua amata, Minni, con un personaggio molto particolare: Felice il bel gag\u00e0 (in originale Mr. Slicker).\nProprio a causa di questa sfida amorosa, nella quale sembra prevalere il rivale di Topolino, quest'ultimo tenta pi\u00f9 volte il suicidio, salvandosi o tirandosi indietro sempre all'ultimo minuto. Ma per puro caso si scoprir\u00e0 che, sotto l'apparenza \"dandy\", Felice in realt\u00e0 \u00e8 un ladro capo di una banda responsabile dei furti di denaro alla banca di Topolinia e di uova nel pollaio del signor Tognone, padre di Minni, il quale, vedendosi rovinato, \u00e8 costretto ad acconsentire alle nozze della figlia con Felice che \u00e8 riuscito ad accusare dei furti lo stesso Topolino. Ma per fortuna questi, resosi \"latitante\" ed alleatosi di nascosto con la stessa banda di Felice, riesce a smascherarlo sull'altare e a farlo imprigionare."}
{"id": "1681267", "revid": "287204", "url": "https://it.wikipedia.org/wiki?curid=1681267", "title": "Kolno (Podlachia)", "text": "Kolno \u00e8 un comune urbano polacco del distretto di Kolno, nel voivodato della Podlachia.&lt;br&gt;Ricopre una superficie di 25,08 km\u00b2 e nel 2006 contava 10.751 abitanti."}
{"id": "1681271", "revid": "110157", "url": "https://it.wikipedia.org/wiki?curid=1681271", "title": "Whoops! There Goes the Neighbourhood", "text": "Whoops! There Goes the Neighbourhood \u00e8 il quarto album del gruppo pop rock / new wave britannico dei Blow Monkeys, in cui la band continua a mettere a punto la lenta, ma costante svolta dance, che potr\u00e0 dirsi compiuta con l'uscita del successivo long playing, \"Springtime for the World\", il loro quinto ed ultimo lavoro, prima del momentaneo scioglimento, avvenuto l'anno dopo, nel 1990.\nLa svolta dance.\nPubblicato nel 1989, il quarto 33 giri segue \"She Was Only a Grocer's Daughter\", grande successo discografico, dato alle stampe due anni prima, nel 1987, unico LP di inediti di studio della band ad essere entrato in classifica. Come accennato, l'album rappresenta un ulteriore passo verso l'inserimento di cellule ritmiche e un sound pi\u00f9 spiccatamente dance, iniziato con il terzo lavoro del 1987, soprattutto nella mega-hit funky \"It Doesn't Have to Be This Way\", la quale, raggiungendo il Numero 5, costituisce il loro singolo piazzatosi pi\u00f9 in alto nella hit parade britannica.\nI singoli.\nIl primo estratto, \"This Is Your Life '88\", pur non discostandosi ancora dalle tipiche sonorit\u00e0 pop rock / new wave che caratterizzano il secondo periodo del gruppo scozzese, quello in cui i quattro arrivano al grande successo internazionale, non va oltre un pi\u00f9 che deludente Numero 70. All'inizio dell'anno successivo, a conclusione del periodo promozionale del 33 giri, viene per\u00f2 realizzato un remix della canzone, la quale, trasformata in un episodio dance propriamente detto ed estratta come quarto ed ultimo singolo, raggiunge stavolta il Numero 32 in Gran Bretagna. Dopo l'inaspettato flop del secondo 45 giri (fino ad allora, soltanto il quarto singolo del secondo album, \"Don't Be Scared of Me\" da \"Animal Magic\", non era riuscito a piazzarsi nelle charts - esclusi, ovviamente, i quattro singoli tratti dal primo LP, \"Limping for a Generation\"), \"It Pays to Belong\", che non entra neanche tra i primi 75, a causa dei suoi chiari orientamenti politici (il testo segue la consolidata tradizione del leader Dr. Robert di criticare la realt\u00e0 politica inglese), l'album trova un'altra mega-hit in \"Wait\", un pezzo dei Blow Monkeys a tutti gli effetti (vedi \u00abCollegamenti esterni\u00bb), ma di fatto accreditato soltanto al cantante (col suo nome di battesimo, Dr. Robert) e alla diva del soul e della house di Chicago, Kym Mazelle: il duetto sale in classifica fino al Numero 7, diventando cos\u00ec il secondo singolo pi\u00f9 di successo della band, dopo la citata \"It Doesn't Have to Be This Way\" (arrivata due posizioni pi\u00f9 in alto, nel mese di gennaio del 1987).\nIl disco.\nIl long playing, con le sue 10 tracce nell'edizione in vinile (la cassetta ne contiene invece 12), pu\u00f2 essere idealmente diviso in due parti, che corrispondondo, in linea di massima, alle due facciate: la prima (che si estende fino alle prime due tracce del Lato 2) presenta brani che rientrano nel pi\u00f9 tradizionale genere pop rock, di una durata approssimativamente compresa tra i 3 e i 5 minuti; la seconda comprende invece canzoni maggiormente orientate verso la new wave degli inizi, molto pi\u00f9 lunghe nella durata (tra i 6 e gli 8 minuti) e molto pi\u00f9 cupe nelle atmosfere. In perfetto accordo con l'abitudine del gruppo di descrivere la vita sociale della propria patria, gran parte dei testi trattano argomenti impegnati, anche se non c'\u00e8 qui un unico tema conduttore, un Leitmotiv che unifichi il tutto, come nel disco precedente, un vero e proprio concept album contro la politica di destra della \u00abLady di ferro\u00bb di Margaret Thatcher.\nLe bonus tracks.\nL'edizione in compact disc, con 13 pezzi, include anche tre bonus tracks (due delle quali anche nell'MC), contenendo entrambe le versioni di \"This Is Your Life\", il suo lato B, un pezzo alquanto estraniato, quasi stonato, a dispetto del titolo apparentemente romantico \"The Love of Which I Dare Not Speak\" (\"l'amore di cui non oso parlare\"), e un \u00abextended mix\u00bb della traccia, gi\u00e0 inserita nell'album, intitolata \"Squaresville\", brano dance piuttosto spigoloso (non a caso, il titolo comprende la parola \u00absquares\u00bb, \"quadrati\"), soprattutto nel lungo, elaborato remix, una delle canzoni pi\u00f9 riuscite del lavoro, esclusi i quattro estratti, accanto a \"No Woman Is an Island\". L'extended di \"Squaresville\" e la prima versione di \"This Is Your Life\" compaiono anche nell'edizione in cassetta.\nCitazioni.\nIl libretto, come di consueto, evidenzia le varie tendenze religiose di Dr. Robert, il quale ringrazia, nella stessa frase, sia Budda che Dio, rivolgendo loro l'invito \"Venite gi\u00f9! Scendete tra noi\" (\u00abCome on down\u00bb, dal titolo della traccia 7) e, soprattutto, sottolinea l'orientamento politico del lavoro, presentando sia una citazione da Wilhelm Reich, che recita cos\u00ec:\ne garantendo, inoltre, ai fans e agli acquirenti in generale, che:\nTracce.\nParole e musica: Dr. Robert"}
{"id": "1681272", "revid": "326822", "url": "https://it.wikipedia.org/wiki?curid=1681272", "title": "Big smoke", "text": ""}
{"id": "1681273", "revid": "984922", "url": "https://it.wikipedia.org/wiki?curid=1681273", "title": "Stazione meteorologica di Codigoro", "text": "La stazione meteorologica di Codigoro \u00e8 la stazione meteorologica di riferimento relativa alla localit\u00e0 di Codigoro.\nCoordinate geografiche.\nLa stazione meteo si trova nell'Italia nord-orientale, in Emilia-Romagna, in provincia di Ferrara, nel comune di Codigoro, a 2 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +2,1\u00a0\u00b0C; quella del mese pi\u00f9 caldo, luglio, \u00e8 di +23,5\u00a0\u00b0C.\nLe precipitazioni medie annue si aggirano sui 550\u00a0mm, distribuite mediamente in 72 giorni, con minimi relativi in inverno ed estate e picchi molto moderati in primavera ed autunno ."}
{"id": "1681274", "revid": "1442080", "url": "https://it.wikipedia.org/wiki?curid=1681274", "title": "Charka", "text": "Il charka \u00e8 un tipo di ruota per filare usata in India per la filatura del cotone.\nIl Mahatma Gandhi lo consigli\u00f2 per l'uso casalingo allo scopo di boicottare le stoffe inglesi.\nIn Hindi \"carkh\", derivato dal persiano \"charkha\", diminutivo di \"charkh\", lana, dall'antico persiano *carka."}
{"id": "1681277", "revid": "287204", "url": "https://it.wikipedia.org/wiki?curid=1681277", "title": "Konstantyn\u00f3w \u0141\u00f3dzki", "text": "Konstantyn\u00f3w \u0141\u00f3dzki \u00e8 una citt\u00e0 polacca del distretto di Pabianice nel voivodato di \u0141\u00f3d\u017a.&lt;br&gt;Ricopre una superficie di 26,87 km\u00b2 e nel 2006 contava 17.564 abitanti."}
{"id": "1681285", "revid": "339392", "url": "https://it.wikipedia.org/wiki?curid=1681285", "title": "Gaeta calcio", "text": ""}
{"id": "1681289", "revid": "1460200", "url": "https://it.wikipedia.org/wiki?curid=1681289", "title": "Elena Pedemonte", "text": "Biografia.\nDopo aver partecipato nel 1968 alle selezioni di \"Miss Mondo Teen Ager\", inizia l'attivit\u00e0 giovanissima come conduttrice radiofonica a Radio Monte Carlo nel 1969, con lo pseudonimo Aky; passa poi al cinema nel decennio successivo. \u00c8 conosciuta soprattutto per aver interpretato nel 1970 il ruolo di Giuditta nel film \"Lo chiamavano Trinit\u00e0...\"; partecipa inoltre alla pellicola: \"Il presidente del Borgorosso Football Club\" di Luigi Filippo D'Amico, interpretando la moglie del calciatore Guardavaccaro, e a \"Wanted Sabata\" di Roberto Mauri. Nel 1998 le cronache si occupano di lei, in quanto denuncia un tentativo di truffa sub\u00ecto da suo padre, Alberto Pedemonte, da parte di una cartomante sanremese."}
{"id": "1681291", "revid": "6923", "url": "https://it.wikipedia.org/wiki?curid=1681291", "title": "Marcelo Moreno", "text": "Biografia.\nFiglio di padre brasiliano e madre boliviana, possiede la doppia cittadinanza.\nCarriera.\nClub.\nInizia la sua carriera professionistica nell'Oriente Petrolero, prima di passare al Vit\u00f3ria e debuttare nel campionato brasiliano. Nel marzo del 2007 si trasferisce al Cruzeiro. Nel luglio 2008 approda allo , firmando un contratto quinquennale, costato al club ucraino 9 milioni di \u20ac circa.\nIl 30 maggio 2009 viene ufficializzato il suo trasferimento, effettivo dall'estate, al : la formula \u00e8 quella del prestito con opzione di acquisto per quattro anni da parte del club tedesco. Totalizza con la maglia del Werder Brema solo cinque presenze. Passa cos\u00ec nel gennaio del 2010 al , sempre in prestito dallo , dove totalizza 12 presenze senza mettere a segno alcun goal. L'anno successivo ritorna allo , e il 17 dicembre 2011 firma per i brasiliani del Gr\u00eamio. Il 9 maggio 2013 passa al Flamengo.\nNazionale.\nMilit\u00f2 nella nazionale brasiliana Under-18 e nella nazionale brasiliana Under-20, da cui fu convocato subito dopo la Coppa Sendai, tenutasi in Giappone nel 2005.\nOpt\u00f2 in seguito per la nazionale boliviana, con cui esord\u00ec il 12 settembre 2007, in un'amichevole persa per 2-0 in trasferta contro il . Il 20 novembre successivo realizz\u00f2 le sue prime due reti con la \"Verde\", nelle qualificazioni sudamericane al mondiale del 2010, precisamente nella partita persa in trasferta per 5-3 contro il . Il 1\u00ba aprile 2009 apr\u00ec le marcature nella sfida casalinga vinta per 6-1 contro l'. Nell'ottobre 2009 segn\u00f2 il gol decisivo per la vittoria per 2-1 in casa del , allo stadio Hernando Siles.\nCon la Bolivia ha partecipato alla Coppa America 2015, nel corso della quale segn\u00f2 la rete della vittoria (3-2) contro l', la prima vittoria per i boliviani in Coppa America dal 1997, per poi annunciare il ritiro dalla nazionale nel settembre 2015, insieme al capitano Ronald Raldes, adducendo divergenze con il commissario tecnico Julio C\u00e9sar Baldivieso. Tornato sui propri passi nel 2016, quando Baldivieso fu sostituito da Guillermo \u00c1ngel Hoyos, fu convocato per la Coppa America Centenario del 2016.\nIl 12 novembre 2020, andando in gol nella partita persa per 2-3 contro l'Ecuador, ha eguagliato Joaqu\u00edn Botero, appaiandolo in cima alla classifica dei marcatori della nazionale boliviana di tutti i tempi; in seguito ha realizzato altre reti con la nazionale, di cui \u00e8 divenuto il primatista di reti.\nStatistiche.\nPresenze e reti nei club.\n\"Statistiche aggiornate al 3 aprile 2016.\""}
{"id": "1681293", "revid": "785863", "url": "https://it.wikipedia.org/wiki?curid=1681293", "title": "Spaccafuoco", "text": ""}
{"id": "1681294", "revid": "2232241", "url": "https://it.wikipedia.org/wiki?curid=1681294", "title": "Crocuta crocuta spelaea", "text": "La iena delle caverne (Crocuta crocuta spelaea, ) \u00e8 una iena, ora estinta, originaria dell'Eurasia occidentale durante l'epoca geologica del Pleistocene, che si diffuse nella penisola iberica fino alla Crimea. \u00c8 stata resa nota dalla vasta gamma di resti fossili e da alcuni dipinti preistorici rinvenuti.\n\u00c8 stato uno dei predatori dominanti dell'Europa pleistocenica, assieme ai leoni della steppa e a lupi, e si nutriva delle carcasse di grandi erbivori come elefanti, rinoceronti lanosi e orsi delle caverne. Nonostante ci\u00f2, ci sono prove che essa fosse specializzata nella caccia di equini e di bisonti della steppa. Come l'odierna iena macchiata africana, aveva una pelliccia maculata e le femmine superavano in grandezza i maschi.\nIl suo stato tassonomico \u00e8 tuttora dibattuto: certi autori la considerano una sottospecie della iena macchiata, in base alle analisi del DNA che mostrano che le sue divergenze sono raggruppabili entro la diversit\u00e0 genetica della iena macchiata. Altri autori sostengono invece che si tratti di una specie a s\u00e9 stante, basandosi soprattutto sulla forma del telencefalo, che \u00e8 meno sviluppato rispetto quella della iena macchiata e perci\u00f2 indicativo di comportamenti ed abitudini alimentari diversi.\nLa iena delle caverne ha una lunga storia d'associazione con l'uomo; ne esistono rappresentazioni artistiche risalenti al Paleolitico superiore, inclusi dipinti rupestri nelle Grotte di Lascaux e Chauvet, inoltre ci sono prove che fosse talvolta sia predatore che preda dell'uomo.\nEvoluzione e sistematica.\nI reperti fossili rimandano ad una origine africana per il genere \"Crocuta\", che successivamente si espanse in Eurasia durante il Pleistocene superiore, per poi restringersi nel continente d'origine. Le date rinvenute dal metodo del carbonio-14 su fossili in Europa indicano che la colonizzazione eurasiatica avvenne circa 430.000-163.000 anni fa.\nUn albero filogenetico basato sul citocromo b delle iene macchiate viventi e fossili punta all'esistenza di quattro aplogruppi denominati \"A1/2\", \"B\", \"C\", e \"D\", che derivano da una popolazione ancestrale asiatica legata alla steppa eurasiatica che cominci\u00f2 a frammentarsi nel Pleistocene medio a causa di cambiamenti climatici:\nLe analisi dimostrarono che le iene delle caverne, rappresentate dai clades \"A1\" e \"B\", non formavano una stirpe monofilettica, con il primo essendo pi\u00f9 geneticamente affine alle odierne popolazioni nordafricane di iena macchiata che al clade \"B\", mentre quest'ultimo dimostra affinit\u00e0 alle iene macchiate dell'Africa meridionale.\nPaleobiologia.\nDescrizione.\nLa differenza principale tra la iena macchiata e la iena delle caverne sta nella diversa lunghezza delle ossa degli arti posteriori ed anteriori. Nella iena delle caverne l'omero ed il femore sono pi\u00f9 lunghi, ad indicare un adattamento ad ambienti diversi da quelli della iena macchiata. Il primo era inoltre un animale pi\u00f9 pesante e robusto: un esemplare quasi completo, rinvenuto dalla caverna Los Aprendices nella Spagna settentrionale, fu stimato a pesare 103 chili in vita. Come nella iena macchiata, le femmine erano pi\u00f9 grandi dei maschi.\nUno studio svolto su 16 esemplari fossili di \"Crocuta\" pleistocenici indic\u00f2 che la iena delle caverne era soggetta alla Regola di Bergmann, diventando pi\u00f9 grande durante i periodi glaciali e pi\u00f9 piccola durante i periodi interglaciali. Lo stesso studi\u00f2 rivel\u00f2 un progressivo aumento negli adattamenti carnivori dei denti durante i periodi glaciali, indicando che era una cacciatrice ancora pi\u00f9 attiva dell'odierna iena macchiata, un comportamento reso necessario dal bisogno di nutrirsi di carne fresca ricca di calorie in un ambiente gelido.\nI dipinti rupestri nelle Grotte di Lascaux e Chauvet indicano che la iena delle caverne disponeva delle macchie e criniera caratteristiche della iena macchiata moderna. \u00c8 stato proposto che possedesse una pelliccia pi\u00f9 folta della iena macchiata come adattamento ambientale.\nCervello.\nI calchi digitali endocranici presi dalle iene macchiate odierne e di due crani di iena delle caverne dimostrarono che quest'ultimi disponevano di un volume encefalico di 174-218 cm\u00b3, superiore alla iena macchiata odierna che ha un volume medio di 160 cm\u00b3. Nelle iene delle caverne, per\u00f2, il telencefalo anteriore occupava solo 15.9-16.6% del volume encefalico totale, in contrasto alla iena macchiata, il cui telencefalo anteriore occupa 24.5%. Siccome studi precedenti dimostrano che ci sia una correlazione tra lo sviluppo del telencefalo e la sociabilit\u00e0 e flessibilit\u00e0 alimentare nelle iene, \u00e8 stato proposto, alla luce di questa scoperta, che la iena delle caverne non dimostrasse comportamenti sociali complessi o adattabilit\u00e0 come la iena macchiata, essendo invece pi\u00f9 simile in comportamento alle odierne iene striate e brune, entrambi note come spazzini solitari. Siccome tali differenze non corrispondono a ci\u00f2 che ci si aspetta da semplici varianti geografiche d'una singola specie, i ricercatori dietro lo studio hanno proposto che sia indicazione dello stato specifico della iena delle caverne.\nHabitat.\nLa maggior parte dei resti di iena delle caverne sono state rinvenute nelle grotte verticali, i terrazzi fluviali, i l\u00f6ss e i carsismi di gesso in zone di pianura e montagnose, evidentemente usati come tane dagli animali in vita. Sono stati identificati tre categorie di tana, differenziate dai loro contenuti ossei:\nAlimentazione.\nLe prede pi\u00f9 comuni rinvenute nelle tane trovate in Europa sono invariabilmente i cavalli: nella sola caverna di Srbsko Chlum-Kom\u00ecn della Repubblica Ceca, i resti di cavallo costituiscono il 51% delle specie presenti. Questa predilezioni per gli equini \u00e8 condivisa con la iena macchiata odierna, per cui le zebre possono costituire il 70% delle prede. Gli emioni erano anch'essi predati, ma i loro resti sono pi\u00f9 rari, essendo limitati a zone di steppa.\nI resti di bisonte della steppa sono generalmente rari nelle tane di iene, ed \u00e8 stato proposto che, tranne durante i periodi freddi, questi erano evitati per diminuire la concorrenza con i leoni delle caverne e i lupi. Certi siti per\u00f2, come la grotta di San Teodoro, dove i bisonti costituiscono il 50% dei resti, indicano che certe popolazioni di iene si specializzavano alla loro caccia ove scarseggiavano i mammut e gli orsi, le cui carcasse erano una principale fonte di cibo in gran parte d'Europa.\nIl rinoceronte lanoso era, insieme al cavallo, una preda principale nel carsismo boemo. I resti di rinoceronte dimostrano gli stessi segni di disarticolazione che si riscontra nelle carcasse di megafauna africana consumata dalle iene moderne, specificamente nella rimozione delle ossa zigomatiche per esportare la mandibola. I cervidi sono rari o assenti nelle tane, essendo probabilmente troppo veloci per le iene. La presenza dei palchi nelle tane per\u00f2 indica che le iene li raccoglievano per poi rosicchiarle.\nL'orso delle caverne era la preda principale nelle zone boreali: nelle grotte di Perick e di Bilstein in Germania, il 67-94% dei ritrovamenti ossei nelle tane di iena sono d'orso. \u00c8 stato proposto che molti presunti \"flauti di Neanderthal\" fatti con i femori dei cuccioli d'orso, incluso il flauto di Divje Babe, siano infatti i risultati di tentativi da parte delle iene di perforare le ossa.\nI resti di elefante (\"Loxodonta\", \"Mammuthus\" e \"Palaeoloxodon\") sono presenti soprattutto nei siti di pianura ma rari nelle zone boreali. La presenza di segni di rosicchiatura sulla superficie inferiore delle vertebre indicano che le iene delle caverne si cibavano degli elefanti come fanno le iene odierne, cominciando dalla pelle sottile dell'ano per poi consumare le carcassa dall'interno.\nNemici e concorrenti.\nLe iene delle caverne evidentemente erano concorrenti con i leoni delle steppe per spazio vitale nelle grotte e per le prede, in particolare gli orsi. Circa 1-3% di tutti i resti di leone pleistocenico dimostrano segni di consumo da parte delle iene, ed ambedue specie rinvenute nella caverna di Zoolithen, in Germania, dimostrando patologie sul cranio associate con scontri aggressivi.\nEstinzione.\nLe popolazioni di iene cominciarono a diminuire circa 20.000 anni fa, scomparendo totalmente dall'Europa occidentale 14.000-11.000 anni fa. La causa finale dell'estinzione di questa iena \u00e8 ancora incerta. Sebbene il cambiamento climatico sia stato proposto come causa, \u00e8 insufficiente come spiegazione per l'estinzione totale della specie. Sebbene il gelo dell'ultimo massimo glaciale diminu\u00ec l'habitat della iena delle caverne nell'Europa settentrionale e la separ\u00f2 permanentemente dai suoi cugini africani, esistevano comunque zone abitabili in Europa meridionale e centrale e, inoltre, la specie era gi\u00e0 sopravvissuta a numerosi altri periodi glaciali in precedenza.\nNella penisola iberica, il cambiamento climatico fu scartato come causa della sua estinzione perch\u00e9, sebbene l'ultimo massimo glaciale avesse causato la scomparsa di alcune specie cacciate dalle iene, c'erano ancora animali che avrebbero potuto sostenerle. Nell'Europa occidentale, l'estinzione della iena delle caverne coincise con un declino nelle zone di pianura 12.500 anni fa. L'Europa sub\u00ec un'enorme perdita di habitat favoriti dalle iene ed una corrispondente crescita di boschi misti. In tali circostanze, le iene sarebbero state svantaggiate nella concorrenza con i lupi e gli umani, che erano adattati sia alle foreste che alle zone aperte.\nInterazioni con gli ominidi.\nCi sono prove che la iena delle caverne si nutrisse dei cadaveri dei Neanderthal, come esemplificato nelle caverne di Rochelot e Divje Babe I, in Francia e in Croazia rispettivamente, in cui furono rinvenuti frammenti di cranio, denti e di arti di Neanderthal con segni di consumo da parte delle iene. \u00c8 possibile che gli umani talvolta si cibassero delle iene, come dimostrato da un'ulna di iena rinvenuta nella caverna di Maltravieso in Spagna che mostra chiari segni di scuoiamento.\nEsistono una manciata di dipinti rupestri di iena delle caverne in Francia, risalenti al Paleolitico superiore. Un dipinto nella Grotta Chauvet mostra una silhouette di iena in profilo, con macchie evidenti sulla parte anteriore del corpo e sulla testa. Dato il profilo concavo, si pensa che sia stato inizialmente una rappresentazione di orso delle caverne, per poi essere modificato come iena.\nNelle grotte di Lascaux, un dipinto rosso e nero di iena \u00e8 presente nella parte della caverna nota come l'assiale Diverticule, e viene rappresentata in profilo, con quattro arti e una schiena pendente. Il corpo e il collo includono delle macchie. Un'immagine in una caverna nell'Ari\u00e8ge mostra una incisione profonda di un animale incompleto con le orecchie rotonde caratteristiche della iena macchiata. Nella caverna Le Gabillou in Dordogna c'\u00e8 una figura incisa zoomorfa con un collo allungato, occhi grandi e rotondi, e orecchie corte e rotonde. L'immagine include un largo sogghigno. Sebbene prima ritenuto essere un animale ibrido, \u00e8 probabilmente una iena in base del muso largo e collo lungo.\nLa scarsit\u00e0 di rappresentazioni di iene nell'arte rupestre paleolitico \u00e8 stato ipotizzato ad essere dovuto al rango relativamente inferiore dell'animale nella gerarchia di zoolatria; l'aspetto della iena era probabilmente sgradevole per i cacciatori dell'epoca glaciale, e non fu inseguita come preda. Non era, inoltre, un rivale serio come il leone della steppa o l'orso, e gli mancava l'imponenza del mammut e del rinoceronte lanoso."}
{"id": "1681296", "revid": "179980", "url": "https://it.wikipedia.org/wiki?curid=1681296", "title": "Marcelo Moreno Martins", "text": ""}
{"id": "1681297", "revid": "287204", "url": "https://it.wikipedia.org/wiki?curid=1681297", "title": "Lasowice Wielkie", "text": "Lasowice Wielkie (in tedesco Gro\u00df Lassowitz) \u00e8 un comune rurale polacco del distretto di Kluczbork, nel voivodato di Opole.Ricopre una superficie di 210,84 km\u00b2 e nel 2006 contava 7.192 abitanti.\nNel comune vige il bilinguismo polacco/tedesco. "}
{"id": "1681300", "revid": "2143966", "url": "https://it.wikipedia.org/wiki?curid=1681300", "title": "Stazione meteorologica di Forl\u00ec Aeroporto", "text": "La stazione meteorologica di Forl\u00ec Aeroporto \u00e8 la stazione meteorologica di riferimento per l'Organizzazione Meteorologica Mondiale e per il Servizio Meteorologico dell'Aeronautica Militare, relativa alla citt\u00e0 di Forl\u00ec.\nCaratteristiche.\nLa stazione meteorologica, gestita dall'ENAV, si trova nell'Italia nord-orientale, in Emilia-Romagna, in provincia di Forl\u00ec-Cesena, nel comune di Forl\u00ec, a 32 metri s.l.m. e alle coordinate geografiche .\nMedie climatiche ufficiali.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e definita Climate Normal (CLINO), la temperatura media del mese pi\u00f9 freddo, gennaio, si attesta a +3,1\u00a0\u00b0C; quella del mese pi\u00f9 caldo, luglio, \u00e8 di +24,7\u00a0\u00b0C.\nLe precipitazioni medie annue si aggirano sui 650\u00a0mm, distribuite mediamente in 81 giorni, con minimi relativi in inverno ed estate e picchi molto moderati in primavera ed autunno.\nValori estremi.\nTemperature estreme mensili dal 1969 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1969 ad oggi, con il relativo anno in cui queste sono state registrate. La massima assoluta del periodo esaminato di +43,0 \u00b0C \u00e8 del 4 agosto 2017 ed ha superato di 3 \u00b0C la precedente del luglio 1983, mentre la minima assoluta di -18,6\u00a0\u00b0C risale al gennaio 1985."}
{"id": "1681301", "revid": "33751", "url": "https://it.wikipedia.org/wiki?curid=1681301", "title": "SL Benfica", "text": ""}
{"id": "1681314", "revid": "1372005", "url": "https://it.wikipedia.org/wiki?curid=1681314", "title": "Guglielmo, vescovo d'Orange", "text": "Prese parte alla prima crociata e dopo la morte di Ademaro di Le Puy, lo sostitu\u00ec come capo riconosciuto del clero partecipante alla spedizione; tuttavia mor\u00ec egli stesso sei mesi dopo."}
{"id": "1681318", "revid": "1543377", "url": "https://it.wikipedia.org/wiki?curid=1681318", "title": "Ketty La Rocca", "text": "\u00c8 stata una delle pi\u00f9 importanti artiste italiane del XX secolo, esponente di primo piano della Poesia visiva ed una delle poche ad essere riconosciuta a livello internazionale. Nei suoi ultimi lavori ader\u00ec alla Body Art. \nLa sua ricerca si alimenta di una profonda riflessione sull'universo della comunicazione. Ha partecipato alla XXXVI Biennale di Venezia nel 1972 con uno dei primi video realizzati nell'ambito artistico.\nL\u2019Archivio Ketty La Rocca (The Estate Ketty La Rocca) \u00e8 gestito dal figlio dell'artista, Michelangelo Vasta, professore di Storia economica presso il Dipartimento di Economia Politica e Statistica dell'Universit\u00e0 di Siena.\nBiografia.\nLe sue prime opere sono riconducibili all'interno della poetica della poesia visiva portata avanti negli anni sessanta dal Gruppo 70 a Firenze. Successivamente l'artista si confront\u00f2 pionieristicamente con le tecniche espressive pi\u00f9 avanzate della sua epoca, quali il videotape, l'installazione e la performance. Si concentr\u00f2 infine sul linguaggio del corpo e sul gesto arrivando a servirsi delle radiografie del suo cranio e della sua stessa grafia. \nLa sua ricerca ultima, vicina all'arte concettuale, approd\u00f2 alle \"Riduzioni\" in cui le immagini vengono ricondotte, per graduale trasfigurazione, a segni astratti. \nNel 2011 la sua \"Craniologia\" (1973) \u00e8 stata esposta alla mostra \"Autoritratte\", Firenze, Galleria degli Uffizi, Sala delle Reali Poste.\nIl suo percorso artistico.\nInizia il suo percorso artistico lavorando nell'ambito della \u201cpoesia visiva\u201d, analizzando lo stereotipo femminile offerto dai media e dalla pubblicit\u00e0. La sua \u00e8 un'interpretazione ironica ma allo stesso tempo tagliente, l'artista si concentra sulle parole e su i segni, realizzando una sorta di collage.\nLa poesia visiva, nasce da tutte quelle sperimentazioni artistiche e letterarie compiute nel clima della Neoavanguardia, a partire dall'inizio degli anni sessanta. La poesia visiva che ha visto La Rocca come un'esponente esemplare, pone in un unico contesto le potenzialit\u00e0 espressive della parola in relazione all'immagine. \nIdeatori e protagonisti sono stati i fiorentini Eugenio Miccini e Lamberto Pignotti che formarono il \"Gruppo 70\", al quale successivamente prenderanno parte Lucia Marcucci, Anna Oberto, Martino Oberto, Luciano Ori, Mirella Bentivoglio, Giuseppe Chiari, Emilio Isgr\u00f2, Michele Perfetti, Sarenco, Magdalo Mussio, Ugo Carrega, Roberto Sanesi, Adriano Spatola, Vincenzo Ferrari, Gianfranco Baruchello e la stessa Ketty La Rocca. \nI poeti visivi si rendono conto che sia la letteratura sia l'arte stavano utilizzando un linguaggio eccessivamente lontano da quello comune, decidono cos\u00ec, per colmare questa distanza, di creare un moderno volgare, il cui lessico proviene dall'ambito della comunicazione di massa, cio\u00e8 dai quotidiani, dai rotocalchi, dalla pubblicit\u00e0 e dai fumetti. \u00c8 una forma d'arte alquanto discussa e sono stati in molti gli artisti a praticarla, si tratta di quell'arte che riusciva a comunicare tramite la fusione tra immagini e parole miscelate con una sorta di collage, e capaci di dare messaggi profondi e forti, che vanno al di l\u00e0 delle parole, ma anche al di l\u00e0 dell'immagine intesa come forma d'arte.\nKetty La Rocca si \u00e8 mostrata molto interessata a questa forma artistica e l'ha conformata in modo da renderla sua, strutturando le sue opere in maniera molto personale ed originale, ma non si \u00e8 soffermata ad estendere la sua ricerca solo su una tipologia di forma artistica, ha continuato il suo percorso lasciando da parte la poesia visiva e dedicandosi ad altre forme di comunicazione artistica.\nAttraverso la poesia visiva La Rocca cerca di decontestualizzare i segni e le parole, ed \u00e8 proprio dal segno decontestualizzato che nasceranno le lettere giganti e le punteggiature, eleganti monogrammi in pvc nero che escono dalla pagina scritta per estendersi nello spazio e attribuiscono all'immagine un valore privilegiato rispetto al testo.\nParallelamente segue il lavoro di \"decostruzione\" dell'immagine fotografica, attingendo all'archivio Alinari, o utilizzando cartelloni cinematografici di cult movie hollywoodiani ridotti a opere di calligrafia.\nDa segnalare il suo interesse per forme di comunicazione di massa, allora nella fase embrionale e di pi\u00f9 ampio respiro rispetto ai circuiti ristretti dell'avanguardia: fu consulente di due trasmissioni televisive \"Nuovi alfabeti\" e \"Le mani\", destinati alla comunicazione per sordomuti.\nUna sorta di fusione tra linguaggio gestuale e testo viene poi ulteriormente messo in evidenza dalla performance del 1975, \"Le mie parole e tu\", dove a un testo sintatticamente perfetto, ma privo di qualsiasi significato, letto dall'artista, si contrappone l'allocuzione intima, vocativa, accusatoria \"tu\", \"you\", pronunciata dagli studenti, spettatori.\nKetty si mostra esemplare nell'utilizzare e nel miscelare i pi\u00f9 svariati media: dall'iniziale interesse per il collage poetico-visivo, passando per la fotografia, il libro d'artista e infine il video. Il suo lavoro si pone cos\u00ec in un punto di connessione e di passaggio fra le ricerche primo-novecentesche di un'arte totale e le attuali pratiche multimediali.\nIl suo lavoro va letto in maniera pi\u00f9 esplicita, l'artista non fa altro che tentennare continuamente tra passato, presente e futuro e rende la sua ricerca ricca di sfaccettature di vario genere, ma nonostante ci\u00f2 riesce sempre ad essere in grado di non strafare.\nL'attenzione che La Rocca aveva per la comunicazione di tipo gestuale, ad esempio, affidata al movimento delle mani, \u00e8 alla base di molti lavori e del video \"Appendice per una supplica\" del 1969, emblematici esempi delle numerose declinazioni del suo universo creativo, ricco di ideologie e teorie.\nColpisce inoltre l'attualit\u00e0 del suo messaggio. Ketty si sofferma sul dilagare delle informazioni e riflette tramite la sua opera sull'alienazione dell'individuo. \nIl percorso artistico di Ketty non \u00e8 altro che un lavoro che va a ritroso, iniziando a lavorare sulle parole e passando per il significato di ogni singola lettera, per poi arrivare ad esprimersi solo attraverso le gestualit\u00e0 delle mani, capaci di parlare con estrema \nimmediatezza. In tutta la sua ricerca non far\u00e0 altro che condurre un percorso che rimbalza continuamente tra l'io e il tu, studi che renderanno la sua arte unica nel suo genere.\nKetty comincia gi\u00e0 dagli esordi a voler costruire un rapporto diretto con lo spettatore ed \u00e8 per questo che cerca di allontanarsi da ogni concezione di tipo contemplativo dell'opera d'arte.\nLe sue opere.\nI suoi primi lavori, nascono nel 1964, e sono dei collage, realizzati nel periodo in cui l'artista lavorava all'interno del Gruppo 70. In questi collage l'artista opera una profonda critica al sistema politico, utilizzando parole e immagini dei quotidiani, alle quali attribuisce un nuovo significato, o meglio il significato che essi nascondono ad una prima superficiale lettura. \nKetty La Rocca utilizza le immagini dei media, cerca di mettere a confronto l'arte con un campo finora ignorato nella societ\u00e0 dei consumi, ponendo al centro della sua ricerca una societ\u00e0 dominata e condizionata dal consumismo e dai media, che come ben sappiamo, lanciano da sempre solo i messaggi che vogliono farci percepire a seconda di come vogliono far andare le cose, messaggi che ci manipolano, e che spesso ci tengono all'oscuro di ci\u00f2 che veramente \u00e8 importante sapere. \nL'artista fiorentina affronta queste proteste tramite l'utilizzo della pop art, cercando di farci aprire gli occhi sulla realt\u00e0.\nTramite l'approccio a questo tipo di ricerca, Ketty apprende le varie pratiche di contaminazione tra i linguaggi, quale appunto il collage poetico-visivo, in cui cerca di scuotere lo spettatore e di coinvolgerlo in un esercizio di decifrazione dell'opera, per raggiungere la totale comprensione. Una ricerca che Ketty perseguir\u00e0 con accanimento per tutta la sua vita. Verso la fine degli anni sessanta, infatti, l'autrice spinge il suo sguardo all'interno del linguaggio per soffermarsi sulle lettere che, staccate dalla bidimensionalit\u00e0 della pagina, sono adoperate per costruire grandi ambienti fiabeschi: vere scatole di gioco in cui lo spettatore si trova d'un tratto gettato, come in un mondo di meraviglie.\nDopo di che Ketty comincia ad utilizzare il tema delle mani, di cui ne analizza il linguaggio, tramite l'uso dei gesti, e fonde con esse la parola, quasi sempre presente nelle sue opere.\nLe parole utilizzate dall'artista non fanno altro che da cornice a quelle \u201cappendici\u201d, gi\u00e0 espressive di loro, le mani. Il loro senso viene quasi distorto, non sono pi\u00f9 le parole a parlare ma bens\u00ec i gesti effettuati dalle mani, mentre le parole inserite intorno ad esse, sembrano quasi gesticolare il loro messaggio, rimanendo assordanti solo nella mente ed ammutolite dal parlare delle mani. L'interesse nei confronti delle mani ha origine nel desiderio di creare un nuovo linguaggio della comunicazione, in cui il corpo reale, l'espressione dei gesti e la scrittura entrano in un nuovo rapporto. In questi lavori l'artista si riferisce esplicitamente al mondo femminile, per cui le mani richiamano i gesti compiuti dalle donne in ambito quotidiano.\nTra gli ultimi lavori di La Rocca ci sono le Riduzioni, in cui trasforma la foto quotidiana, per esempio una foto di famiglia, di un'installazione in una galleria, un autoritratto o la faccia di un politico, un giornale o una cartolina artistica, venduta mille volte, oppure un manifesto cinematografico. Il principio delle Riduzioni \u00e8 ampliare la foto di partenza con una o pi\u00f9 variazioni, tramite la schematizzazione grafica dell'immagine, riducendo le sue linee e i contorni delle forme importanti a linee e superfici nere.\nTop Secret: unificazione rapida (1965) ed Elettroaddomesticati (1965).\nI primi lavori di Ketty La Rocca sono dei collages di denuncia, contro la mercificazione dell'immagine femminile e la manipolazione maschilista delle coscienze operata dalla politica come anche dalla Chiesa Cattolica, uno sfruttamento totale della donna e della sua immagine. \u201cTop secret: unificazione rapida\u201d datata 1965 e, dunque, una delle sue prime opere. Si tratta di un'immagine affiancata da una frase di vasta portata ironica ma con allusione erotica, vi \u00e8 raffigurata una donna con labbra sensuali che ci guarda attraverso una griglia nera.\nUna donna prigioniera, che \u00e8 anche una seduttrice segreta: o meglio, il sesso femminile che si difende con le proprie armi, anche se \u00e8 rinchiuso dietro alle sbarre che la societ\u00e0 le impone. Una donna che utilizza lo sguardo per comunicare, i suoi occhi riescono a parlare e sembrano quasi urlare, buttano fuori quel senso di soffocamento dovuto al forte maschilismo, che viene inserito nell'opera sotto forma di sbarre.\nAltra opera di protesta \u00e8 anche Elettroaddomesticati, un collage con due volti di donne dallo sguardo sensuale, tra cui una con la bocca bendata.\nIn questi collage l'artista prende spunto da un vissuto personale, ma cerca di conformare il tutto in modo tale da rendere il suo messaggio universale, e che sia quindi in grado di colpire tutti noi, rendendo l'opera molto potente a livello comunicativo. Proprio come avviene nella grande letteratura in cui il racconto riesce a toccare, a partire dall'individuo, un principio che ci riguarda tutti in quanto esseri umani, in quanto umanit\u00e0. E questa sar\u00e0 solo una delle prime opere in cui Ketty La Rocca ci metter\u00e0 davanti la realt\u00e0 politica di quel periodo.\nPunto di Vista (1969).\nVerso la fine degli anni Sessanta Ketty La Rocca progetta un'installazione, che purtroppo viene lasciata sulla carta, come quelle idee che a poco, a poco, diventano immagini, parole, progetto: un'installazione raccontata da Ketty La Rocca in fogli fitti di schizzi e di appunti, una riflessione su quel che muta e quel che rimane immobile: \"Il Punto di Vista\", ovvero come trasformare in un ambiente percorribile un'espressione comune, quasi svuotata di significato. \u00c8 il 1969, in poche pagine le frasi s'incastrano ai disegni, alle frecce, alle sottolineature, poco dopo ci sar\u00e0 il libro \"In principio erat\" e il video \u201cAppendice per una supplica\u201d, presentato alla XXXVI Biennale di Venezia, invece quell'installazione, resta descritta, come un luogo che il tempo non ha voluto far materializzare. Trattasi di uno spazio che pu\u00f2 essere osservato da un foro di circa 30 cm praticato su un telo scuro, mosso da un vento provocato artificialmente. Un \u201cPunto di vista investito dal vento\u201d, come ha lasciato scritto l'artista, mobile e precario che muta costantemente: dall'altro lato la dimensione dell'arte, ovvero le virgole fissate sulle pareti e sul soffitto restano immobili. Il significato di questa installazione \u00e8 che l'arte non muta e si rivela costante nel tempo e nello spazio. Questa installazione venne realizzata, in omaggio a Ketty La Rocca dopo venticinque anni dalla prematura scomparsa nel Museo di arte contemporanea e del Novecento di Monsummano Terme.\nSpecchi (1967).\nContemporaneamente all'avvento tenutosi nel Museo di Monsummano Terme, nel Palazzo delle Esposizioni a Roma venne realizzata un'altra mostra in onore di Ketty, per la prima volta al pubblico fu esposta l'installazione \u201cSpecchi\u201d, assai poco conosciuta perch\u00e9 rimasta sempre allo stadio di progetti. Negli \u201cSpecchi\u201d \u00e8 testimoniata la volont\u00e0 di dominare lo spazio; questi sono progettati per essere installati in punti diversi dell'ambiente in modo da riflettersi l'un l'altro e riflettere nello stesso tempo lo spettatore, che muovendosi crea l'opera, un'opera in divenire sempre diversa e viva.\nL'artista ha sperimentato l'effetto degli specchi negli spazi espositivi, creando dei giochi di rimandi variabili tra le superfici riflettenti e il pubblico, il quale si mette ad interagire con l'opera. Gli specchi \u201cincorniciano\u201d cos\u00ec tutto ci\u00f2 che sta davanti, l'ambiente e i visitatori, e con questo stratagemma, l'artista ottiene che gli spettatori entrino a fare parte dell'opera. Come in un gigantesco \"Ready-made\", il mondo reale si ritrova stretto in un dialogo continuo con il mondo dell'arte e cos\u00ec facendo, acquisisce statuto artistico. La figura dell'altro non appare soltanto in quanto spettatore che si riflette negli specchi posizionati dall'artista nello spazio, ma pervade le opere con il passare degli anni.\nLa ricerca sull'io (fine anni Sessanta).\nVerso la fine degli anni sessanta l'autrice spinge il suo sguardo all'interno del linguaggio per soffermarsi sulle lettere staccandole dalla bidimensionalit\u00e0 della pagina, ed adoperandole per costruire grandi ambienti in cui lo spettatore si ritrova in netto contatto con delle lettere che in realt\u00e0 nascondono un significato profondo, queste lettere si oggettualizzano nello spazio come una serie di sculture, e non sono altro che una sorta di abbreviazione: si tratta di una \u201cI\u201d ed una \u201cJ\u201d tridimensionali di pvc nero che stanno per l'inglese \"I\" e il francese \"Je\". Ossia, l'Io come punto di vista, messo per la prima volta in contatto con il mondo esterno. \nAttraverso il tatto, l'ego diventa cos\u00ec palpabile e guadagna una presenza fisica straordinaria. Dalla coscienza dell'Io, che percepisce e invade lo spazio per appropriarsene, si cerca faticosamente di stabilire un contatto con l'altro da s\u00e9, che avr\u00e0 una funzione di riflesso: il tu conferma, ripetutamente, l'esistenza dell'io. Jacques Lacan, famoso filosofo francese, stabilisce \u201clo stadio dello specchio\u201d introducendo nella psicoanalisi freudiana il momento in cui, nella mente infantile si comincia a costruire il nucleo dell'io. Solo quando il bambino impara a riconoscere che ci\u00f2 che vede nello specchio non \u00e8 un altro bimbo, ma il riflesso del suo corpo, prender\u00e0 consapevolezza del suo io e potr\u00e0 iniziare a costituire la propria identit\u00e0, distinta da quella dei genitori. \u201cLo stadio dello specchio\u201d avviene attorno ai sei mesi e questa fase corrisponde allo stesso momento con il primo timido allontanamento dalla simbiosi con la madre.\nNel lavoro di Ketty La Rocca, la presa di contatto con il mondo e quindi l'altro da s\u00e9, partendo dal proprio essere, si articola in forme sempre nuove in una ricerca febbrile e senza fiato.\nLe Riduzioni (anni Settanta).\nNelle \u201criduzioni\u201d, una serie di polittici nati nei primi anni settanta dove le parole vengono ricondotte, per graduale trasfigurazione, a segni astratti, un conflitto tra parole e immagini, tra segno iconico e segno verbale. La prima immagine fotografica di varia tipologia risponde all'esigenza di riappropriarsi della realt\u00e0 nei suoi vari aspetti, nella seconda sequenza, lavorando su un trasparente sovrapposto all'immagine fotografica, l'artista ricopre i contorni con you, you o con frasi senza senso, in una sorta di scrittura automatica.\nLa parola \"you\" viene ripetuta ossessivamente per circoscrivere dei contorni calcati da fotografie di opere d'arte e luoghi famosi. La parola \"tu\", si trova ad essere riscritta ininterrottamente, come se questo \"altro\" dovesse essere implorato intensamente, perch\u00e9 \u00e8 sempre sfuggente e altrove e, se per puro caso si dovesse trovare nelle vicinanze, sarebbe sempre a rischio, comunque, di svanire di nuovo. L'evocazione ripetitiva e senza conclusione possibile, rivela uno stato confusionale e di irrecuperabile lontananza, come spiega bene l'artista: \"You, you, tenta di inceppare il processo mentale, rendere subito chiara l'asintote dell'alienazione\". Prigioniera in questo girare e girare disperato senza sosta, senza piet\u00e0, senza riposo, l'artista sembra trovare come unico sbocco quello dell'isteria: \u201cIo non ho alternative, mi salvo nella mia stessa isteria\u201d.\nL'artista, in alcuni punti, lascia in sospeso quando, come e in che forma, la questione dell'alterit\u00e0 si dovrebbe risolvere. La motivazione di ogni atto comunicativo \u00e8 pur sempre di stabilire un contatto con l'altro e scambiare idee, pensieri, esperienze o racconti, e per cui Ketty realizzer\u00e0 dei lavori rappresentanti delle mani e vi inserir\u00e0 la parola \"You\".\nIl primo passo dopo l'Io \u00e8 il Tu. All'\"I\" segue \"You\". Ma mentre dell'Io possiamo essere abbastanza sicuri che lo possediamo (almeno in parte), il tu ci sfugge perennemente e non si lascia mai acchiappare. Non lo controlliamo e non c'\u00e8 speranza di mai poterlo nominare \"mio\". Da qui nasce la profonda disperazione che si esprime nel seguente richiamo ossessivo e infinito \"you you you you...\" che ritroviamo poi in diversi lavori degli anni a venire e che, allo stesso momento ricorda gli esercizi che si usano fare a scuola.\nAppendice per una supplica (1969).\n\u00c8 una video-opera presentata nel 1972 alla XXXVI Biennale di Venezia, nella sezione Performance e Videotape, curata da Gerry Schum. Uno dei primi video della storia dell'arte contemporanea, \"Appendice per una supplica\", video in cui le mani (strumento che l'artista usava costantemente) diventavo protagoniste assolute. Si tratta di una denominazione che trae le radici dalla tradizione religiosa: le protagoniste dell'azione, le mani, sono le cosiddette \"appendici\" comunicative.\nIl video \u00e8 diviso in tre parti: nella prima parte La Rocca compie una serie di gesti semplici e quotidiani, mostrando il palmo e il verso delle proprie mani, nella seconda parte compaiono a delimitare lo spazio due mani estranee oltre a quella sinistra dell'artista, a tratti serrata a pugno, a tratti aperta. Nella terza parte, quasi a mimare il gioco della conta infantile, alcune dita vengono nascoste mentre sullo schermo appare il numero corrispondente.\nCome animali curiosi, queste mani si stagliano in grigio chiaro dallo sfondo nero e eseguono movimenti alquanto sperimentali, come se una mano dovesse indagare tutta la topografia dell'altra, scrutandola con la punta dell'indice su e gi\u00f9, avanti indietro.\nIl video manifesta un forte interesse verso la sperimentazione tecnologica da parte dell'artista, la sua volont\u00e0 di sottrarre il gesto al transitorio, al precario e soprattutto un bisogno di sopravvivenza attraverso l'opera d'arte. Il video rigorosamente in bianco e nero \u00e8 girato a camera fissa e diventa una sorta di boccascena teatrale aperto sulle immagini bianche e luminose delle mani fantasmi sul fondo scuro.\nLa storia che ha commosso il mondo (1979).\nSi tratta dell'unica opera teatrale dell'artista, pubblicata nel 1970 sul numero \"Teatro 1\" della rivista \"T\u00e8chne\", fondata e curata da Eugenio Miccini. Il testo non ha una vera e propria trama. Sulla scena si susseguono infatti dei personaggi anonimi, indicati solo con lettere dell'alfabeto (A, B, C). Oltre a questi, sono presenti anche degli Speaker, anch'essi anonimi, che riproducono spot pubblicitari, notiziari televisivi, collegamenti dall'estero, e molti altri riferimenti legati alla societ\u00e0 degli anni sessanta e settanta. Pur trattandosi di un vero e proprio collage di voci e battute, il testo sembra mettere in scena la difficolt\u00e0 della comunicazione nell'epoca dei mass media, in scene prive di dialoghi e dominati dall'alternanza dei monologhi di A, B e C. Anche la forma stessa dell'opera, sembra ricordare i collage che avevano caratterizzato alcune sue prove precedenti. All'interno del testo \u00e8 possibile poi rintracciare numerosi temi cari all'artista spezina e fiorentina d'adozione: la guerra in Vietnam, il ruolo e il corpo della donna che diviene sempre pi\u00f9 una merce, e soprattutto il linguaggio della modernit\u00e0, il vero tema di tutta la sua ricerca. Il testo teatrale si caratterizza come una tappa importante del percorso artistico di Ketty La Rocca. Il testo, che prima era leggibile solo in forma mutila, \u00e8 ora disponibile integro.\nCraniologie (1973).\nCon estrema lucidit\u00e0 Ketty ha elaborato la propria situazione negli ultimi periodi della sua breve vita. Nelle \u201cCraniologie\u201d vediamo un pugno e sembra proprio sentire le urla ossessive del \"you you\" in un collage sulla base della radiografia che mostra il cranio dell'artista, attaccato dalla patologia terminale.\n\u00c8 proprio con questi lavori che Ketty La Rocca raggiunge gli esiti pi\u00f9 alti della sua poetica; sullo sfondo delle evanescenti impronte radiografiche del suo cranio l'artista intarsia l'immagine della sua mano, come se si trattasse di un calice colmo di fiori, poi tutto intorno appone una cantilenante, brulicante scia di \"you\": come in una preghiera, una supplica sofferta e intima al suo interlocutore. In queste opere l'artista \u00e8 in grado di sintetizzare tutta la sua ricerca espressiva, con un linguaggio scarno, pulito, classico.\nInoltre possiamo cogliere qui non troppo sottili le affinit\u00e0 con le \"vanitas\" seicentesche: paragone reso ancora pi\u00f9 opportuno, ma allo stesso tempo drammatico, se si pensa alla sua malattia che la sta progressivamente consumando.\nLe mie parole, e tu? (1974/1975).\nUno dei campi di ricerca di Ketty, \u00e8 la sperimentazione con parti del corpo e particolarmente con le mani, che sono da considerare una sorta di prolungamento fisico della parola \"you\". Esse non solo sono, oltre la faccia, la parte pi\u00f9 comunicativa del corpo umano, capaci di esprimere sentimenti ed affetti o di proteggerci, ma sono al contempo strumenti potenti del \"fare\", sempre \u201call'avanguardia\u201d sul resto del corpo, pronti a scattare per creare il primo contatto. Ed in quest'opera racchiude la vera essenza della parola \"you\", trasmettendo in pieno il messaggio della sua ricerca in una sola opera, senza alcun bisogno di doverla spiegare a parole, ma sta all'osservatore cogliere in pieno il suo messaggio.\nMostre.\nSue mostre postume sono state organizzate in Italia, Europa e Stati Uniti:\nMusei.\nLe opere di Ketty La Rocca sono presenti in numerose collezioni pubbliche e private tra cui il Centro Georges Pompidou di Parigi e il Museum of Modern Art di New York."}
{"id": "1681319", "revid": "298055", "url": "https://it.wikipedia.org/wiki?curid=1681319", "title": "Dean Forester", "text": ""}
{"id": "1681323", "revid": "519091", "url": "https://it.wikipedia.org/wiki?curid=1681323", "title": "Juan Carlos Arce", "text": "Carriera.\nClub.\nUscito giovanissimo dall'Academia Tahuici, e passato all'Oriente Petrolero, viene notato in Brasile, dove va in prestito prima alla Portuguesa e poi al Corinthians.\nNazionale.\nCon la nazionale di calcio boliviana ha giocato 17 partite segnando 3 volte, partecipando appena diciannovenne alla Copa Am\u00e9rica 2004.\nViene convocato per la Copa Am\u00e9rica Centenario negli Stati Uniti."}
{"id": "1681324", "revid": "179980", "url": "https://it.wikipedia.org/wiki?curid=1681324", "title": "Juan Carlos Arce Justiniano", "text": ""}
{"id": "1681327", "revid": "119355368", "url": "https://it.wikipedia.org/wiki?curid=1681327", "title": "Pizzardone", "text": "Il pizzardone (\"pizzard\u00f3ne\" in romanesco, \"pizzard\u00f3\" nei dialetti marchigiani centrali, \"pizard\u00f3\" in anconitano) \u00e8 il nome con cui si identificano i vigili urbani in diverse zone dell'Italia centrale. Nel dialetto milanese corrisponde alla parola \"ghisa\", nel dialetto torinese alla parola \"c\u00ecvich\", nel dialetto genovese alla parola \"cantun\u00e8,\" nel dialetto veneziano alla parola \"ghebo\", e nel dialetto triestino alla parola \"tubo\", dalla tipica forma del cappello.\nEtimologia.\nL'etimologia del nome, la cui prima attestazione scritta in italiano nel significato corrente risale al 1871, deriva dal caratteristico cappello a doppia punta (detto in dialetto \"pizzarda\" appunto) che erano soliti portare i membri della polizia municipale romana nell'Ottocento. La voce \"pizzarda\" deriva a sua volta da \"pizzo\", 'punta', (e, per estensione, 'becco') e dal suffisso di origine germanica \"-ardo,a\" (cui \u00e8 \"legata quasi sempre l'idea di qualcosa di eccessivo e di esagerato\").\nIn origine \"pizzarda\" indicava in romanesco soltanto una specie di uccelli: la \"Scolopax Gallinago L.\" cio\u00e8, in italiano, il beccaccino, cos\u00ec chiamato per il suo vistoso becco o, in romanesco, \"pizzo\". Quindi, proprio a partire dall'associazione tra il beccaccino e il cappello a feluca, ancora usato nelle cerimonie dell'Ottocento da diplomatici, generali e ammiragli, nonch\u00e9 quotidianamente dai \"pizzardoni\", deriv\u00f2 l'estensione semantica del termine \"pizzarda\" ad indicare oltre alla specie aviaria anche il copricapo a punta. Gi\u00e0 Dossi, nelle \"Note azzurre\" recepiva il romaneschismo ed adoperava \"pizzarda\" nel senso di feluca. Dunque il suffisso \"-one\", che ha due significati, in questo caso non avrebbe la funzione di accrescitivo (l'idea relativa \u00e8 peraltro gi\u00e0 fornita da \"-ardo,a\"), ma l'altra di \"esprimere una particolarit\u00e0 o qualit\u00e0 caratterizzante, senza che in primo piano vi fosse l'idea della grossezza\", cio\u00e8 quella di portare il vistoso copricapo a punta della \"pizzarda\".\n\u00c8 stata tuttavia autorevolmente avanzata anche un'altra spiegazione etimologica di \"pizzardone\", solo in parte diversa. Fatta salva la metafora aviaria, il nome delle guardie municipali romane deriverebbe dal paragone istituito non con la pizzarda (il beccaccino cio\u00e8: vedi sopra), ma con una specie di uccelli diversa. Tra i tradizionali ornitonimi romaneschi esiste infatti anche proprio \"pizzardone\", che designa il \"croccolone\" , uccello diverso dalla \"pizzarda\" e che un tempo era presente nei luoghi acquitrinosi dell'Agro Romano, soprattutto in primavera, pi\u00f9 scarso in autunno. Era dotato di una carne squisita e per questo era oggetto di caccia. Forse il nome dei pizzardoni romani deriva direttamente da lui. Questa spiegazione, pi\u00f9 economica e quindi a prima vista maggiormente convincente, non tiene per\u00f2 conto del fatto che le guardie municipali, sul finire dell'Ottocento, potessero essere chiamate anche \"pizzarde\", ci\u00f2 che rende infine pi\u00f9 probabile la prima ipotesi.\nLa prima attestazione in assoluto del termine \"pizzardone\" in italiano si ha nel \"Supplimento a' vocabolarj italiani\" del milanese Giovanni Gherardini nel 1853.\nL'uniforme del \"pizzardone\".\nOltre al caratteristico copricapo a \"pizzo\" di colore nero e dal cui centro si spandevano sulla calotta numerose piume di cappone, l'uniforme del pizzardone prevedeva una giubba di panno sempre nero che s'allungava a mo' di sottana un po' pi\u00f9 gi\u00f9 dei ginocchi, lasciando scoperti in basso i pantaloni filettati ai margini delle cuciture con una zagana di colore rosso.\nLa vita era stretta da una larga cintura di cuoio verniciato nero, la quale sorreggeva a mezzo di tiranti dello stesso cuoio la sciabola dall'elsa di ottone lucente. Nei giorni festivi e nelle cerimonie ufficiali erano indossate, non senza un certo sussiego, fregi e cordelline intrecciate che ponevano in bella mostra i colori giallorossi di Roma che dalle spalline scendevano a cerchio sul petto e finivano molleggiando sui fianchi.\nPer un non breve periodo la Giunta Municipale volle che i \"pizzardoni\" adottassero nella loro divisa l'uso degli stivaloni, che furono subito ribattezzati popolarmente \"sorbettiere\", come i profondi recipienti in cui si manipolavano i gelati.\nQuesta divisa rimase pressoch\u00e9 immutata fino al primo Novecento quindi, attraverso varie modificazioni, si \u00e8 giunti all'attuale uniforme estiva bianca, ma l'uso di denominare i vigili urbani \"pizzardoni\" nei romani non si \u00e8 modificato:\nIl pizzardone nella cultura e nell'arte.\nA Roma, durante il periodo in cui i vigili urbani portavano la \"pizzarda\", era in uso il seguente stornello, in cui si paragonava la loro feluca alla forma a barca della fontana di Piazza di Spagna:\nLa figura del \"pizzardone\", molto presente nell'immaginario collettivo dei romani, ha ispirato la produzione di varie opere: una commedia dal titolo \"Er pizzardone avvelito\" fu scritta dal drammaturgo romanesco Giggi Zanazzo; \"Il pizzardone\" \u00e8 anche il titolo di un quadro del pittore romano Domenico Cucchiari del 1930, conservato al Museo di Roma a Palazzo Braschi.\nUn famoso \"pizzardone\", ancorch\u00e9 fasullo, fu il beffardo Mandrake di Gigi Proietti nel film Febbre da cavallo, ma\nil pi\u00f9 celebre dei \"pizzardoni\" nella finzione cinematografica \u00e8 stato il personaggio di Otello Celletti interpretato da Alberto Sordi, protagonista del film \"Il vigile\" del 1960, per la regia di Luigi Zampa. Il termine veniva utilizzato anche dialettalmente da Vittorio De Sica in \"Ladri di biciclette\" (1948).\nIl termine, ormai uscito dall'ambito locale, \u00e8 diventato patrimonio comune della cultura italiana, come attesta il suo uso a livello letterario da parte di vari autori non romani: oltre al gi\u00e0 citato Carlo Dossi, si ricordano a titolo di esempio anche Grazia Deledda, De Amicis, Ardengo Soffici, Alfredo Panzini, Malaparte, Gadda (non solo nel \"Pasticciaccio\"), Tot\u00f2, Dario Fo.\nNegli anni sessanta il disegnatore Jacovitti realizz\u00f2 per la General Motors un d\u00e9pliant pubblicitario con all'interno un gioco, simile al gioco dell'oca, intitolato il \"Gioco del Pizzardone\", in cui era protagonista un vigile urbano contro alcuni automobilisti. A Reggio Emilia, a partire dal 1948, \u00e8 edito \"Il pizzardone\", periodico d'informazione dedicato ai vigili urbani."}
{"id": "1681329", "revid": "2143966", "url": "https://it.wikipedia.org/wiki?curid=1681329", "title": "Stazione meteorologica di Parma Aeroporto", "text": "La stazione meteorologica di Parma Aeroporto \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Meteorologica Mondiale relativa alla citt\u00e0 di Parma.\nCaratteristiche.\nAll'interno dell'aeroporto di Parma sono ubicate due stazioni, quella contrassegnata dal codice ICAO LIMP gestita dall'ENAV che emette METAR con cadenza oraria e quella automatica DCP con codice WMO 16130 gestita dall'Aeronautica Militare che emette SYNOP con cadenza oraria.\nLe due stazioni si trovano nell'Italia nord-orientale, in Emilia-Romagna, nel comune di Parma, presso la frazione di Golese, all'interno dell'area aeroportuale, a 50 metri s.l.m. e alle coordinate geografiche .\nMedie climatiche ufficiali.\nDati climatologici 1951-1980.\nIn base alla media trentennale 1951-1980, effettivamente calcolata dal 1951 al 1978, la temperatura media del mese pi\u00f9 freddo, gennaio, si attesta attorno a +1\u00a0\u00b0C; quella del mese pi\u00f9 caldo, luglio, \u00e8 di circa +23,2\u00a0\u00b0C.\nValori estremi.\nTemperature estreme mensili dal 1933 ad oggi.\nNella tabella sottostante sono riportati i valori delle temperature estreme mensili dal 1933 ad oggi, con il relativo anno in cui sono state registrate. Nel periodo esaminato, la temperatura minima assoluta ha toccato i -20,3\u00a0\u00b0C il 23 gennaio 1963 mentre la massima assoluta ha raggiunto i +39,2\u00a0\u00b0C il 28 luglio 1947."}
{"id": "1681335", "revid": "767487", "url": "https://it.wikipedia.org/wiki?curid=1681335", "title": "Learning Curves", "text": "Learning Curves \u00e8 un film nel 2003 diretto da Kilian Kerwin.\nTrama.\nBrad, uno studente d'arte, sperando di vincere una prestigiosa borsa di studio, trova la sua anima gemella fingendosi un'importante professore universitario."}
{"id": "1681336", "revid": "387740", "url": "https://it.wikipedia.org/wiki?curid=1681336", "title": "Jean Epstein", "text": "Biografia.\n\u00c8 stato un importante regista del cinema d'avanguardia degli anni venti in Francia.\nHa realizzato diversi film sperimentali e ha approfondito il tema della specificit\u00e0 artistica del cinema, ossia in che modo il cinema pu\u00f2 essere considerato arte, arrivando alla conclusione che l'essenza del cinema risiede nella fotogenia."}
{"id": "1681355", "revid": "656701", "url": "https://it.wikipedia.org/wiki?curid=1681355", "title": "115 (numero)", "text": "Centoquindici (115) \u00e8 il numero naturale dopo il 114 e prima del 116."}
{"id": "1681362", "revid": "15756", "url": "https://it.wikipedia.org/wiki?curid=1681362", "title": "Carlo Alfieri di Sostegno", "text": "Biografia.\nFiglio del marchese Cesare Roberto Alfieri e di Luisa Irene Costa dei conti della Trinit\u00e0, nasce a Torino il 30 Settembre 1827. Sono suoi padrini di battesimo il principe Carlo Alberto e la principessa Maria Teresa d'Asburgo-Lorena, a dimostrazione della vicinanza della famiglia Alfieri alla monarchia. Appartiene alla tradizione nobiliare degli Alfieri, di cui fanno parte Vittorio e Benedetto, fino a suo padre, Cesare, ministro del Regno di Sardegna e firmatario dello Statuto Albertino. \u00a0\nFormazione e rapporti con Cavour.\nIntraprende i primi studi sotto la guida di insegnanti illustri, scegliendo poi di dedicarsi alle materie giuridiche presso l'Universit\u00e0 di Torino. Questa esperienza viene presto interrotta dal precoce matrimonio con Ernestina Doria di Ciri\u00e8, che, per\u00f2, muore giovanissima, nel 1849, senza che la coppia abbia avuto figli. Il marchese non porter\u00e0 mai a termine gli studi.\nA spingerlo verso la vita politica \u00e8 l'ambiente che lo circonda. Frequenta, infatti, politici piemontesi e intellettuali. Entra in contatto con personaggi come Carlo Bon Compagni di Mombello, Cesare Balbo e Massimo D'Azeglio. E' quest'ultimo a consigliarli gli studi politici. L'incontro con Camillo Benso, conte di Cavour, e il suo invito a collaborare al quotidiano Il Risorgimento, gli d\u00e0 l'opportunit\u00e0 di approfondire i temi collegati alla politica sotto l'egida del conte, di cui egli si dichiarer\u00e0 sempre, discepolo fedele.\nFrequentando casa Cavour conosce e sposa in seconde nozze Giuseppina, nipote del conte. Con lei avr\u00e0 due figlie: Maria Luisa, che sposa Emilio Visconti-Venosta, che sar\u00e0 secondo soprintendente dell'Istituto \"Cesare Alfieri\", e Adele. Le due sorelle svolgono insieme molte attivit\u00e0 di beneficenza a favore della popolazione pi\u00f9 bisognosa.\nFormazione in Europa.\nNel periodo precedente all'inizio della carriera politica compie vari viaggi all'estero, in particolare in Inghilterra e in Francia, dove si reca pi\u00f9 volte. Si interessa in modo particolare al costituzionalismo inglese e al modello organizzativo basato sul concetto di self government. Per quanto riguarda la Francia, approfondisce gli autori francesi del periodo posteriore alla monarchia di luglio, nei quali trova ispirazione per le questioni legate alla formazione della classe dirigente di un paese, ma, soprattutto, per mettere a fuoco i concetti di libert\u00e0 e liberalismo. Sostiene un'idea politica liberale anti-centralista e confida in una classe politica composta da aristocratici responsabili e preparati a questa funzione. Sono questi alcuni degli ideali che lo portano alla fondazione, nel 1875, dell'Istituto Cesare Alfieri di Scienze sociali a Firenze, per l\u2019insegnamento delle scienze morali e politiche.\nFondazione della Scuola di Scienze Sociali.\nLa convinzione che l'aristocrazia sia la classe pi\u00f9 adatta per ricoprire cariche politiche viene espressa nel suo primo articolo per \"Il Risorgimento\", laddove invita i nobili ad accogliere i principi liberali per non essere scavalcati dalla borghesia emergente. Spinto da questa idea fonda la Societ\u00e0 di educazione liberale e la connessa Scuola di scienze sociali. Nel giugno del 1871 si tiene, agli Uffizi (all'epoca usati come spazio a disposizione del Senato del Regno d'Italia) il primo incontro per l'illustrazione del progetto della scuola, che sar\u00e0 fondata nel 1875 presso l'Universit\u00e0 degli Studi di Firenze. Insieme all' \u00c9cole libre de sciences politiques di Parigi, nata nello stesso anno, \u00e8 la scuola di scienze politiche pi\u00f9 antica d'Europa. Con il regio decreto del 24 maggio 1888 la scuola diventa Istituto di Scienze Sociali assumendo il nome di \u201cCesare Alfieri\u201d. \nIl pensiero politico.\nE' un moderato di destra.. Aderisce sostanzialmente alla tesi del padre, Cesare Alfieri di Sostegno, per il quale il progetto di un'Italia federalista, unita da istituzioni liberali uniformi \u00e8 la soluzione pi\u00f9 congeniale nel momento storico in corso. Condivide con il genitore anche l'avversione per i mazziniani, non solo perch\u00e9 repubblicani ma anche perch\u00e9 ritiene che il loro programma vada a discapito della libert\u00e0.\nAppoggia la tradizione antiromana, che fa capo a Massimo d'Azeglio, convinto che il mito di Roma debba essere ridimensionato Vede nel trasferimento della capitale a Roma un errore commesso per accontentare la parte rivoluzionaria, un sacrificio da parte di Cavour e di molti ideali liberali in nome dell'alleanza centro-sinistra. E' contrario ad intraprendere la via radicale della sostituzione degli ordini vecchi con i nuovi, per evitare un eccessivo accentramento, preludio di un passaggio dalla democrazia al socialismo.\nInfluenze.\nConosce Massimo d'Azeglio a vent'anni e sempre, quando si avvicina anche al conte di Cavour. Queste due hanno un importante ruolo nello sviluppo delle idee politiche del giovane Carlo Alfieri, ma non sono solo italiane le fonti che hanno influenzato il suo pensiero politico. La sua concezione di libert\u00e0 e dello Stato derivano soprattutto dagli scrittori liberali francesi: Alexis de Tocqueville, Jules Simon ma anche Paul Janet e \u00c9mile de Laveleye,belga quest'ultimo. Ha inoltre una grande ammirazione per le istituzioni inglesi e per gli uomini come Macaulay e John Stuart Mill. Prevalente \u00e8 tuttavia l'influenza di Tocqueville di cui apprezza la concezione della libert\u00e0 e la sua estensione a tutti i campi dell'operare e del pensare.\nL'unit\u00e0 d'Italia.\nE' fermamente convinto che le tradizioni storiche locali debbano essere rispettate e che l'unificazione con il suo carattere centralizzato, abbia un carattere oppressivo.\nSostiene che la libert\u00e0 di coscienza possa salvare il Regno nei confronti della Chiesa di Roma, che la libert\u00e0 economica possa contribuire a superare la questione sociale, con la libera iniziativa, lo sviluppo delle industrie, il miglioramento dell'agricoltura e la beneficenza. L'autogoverno - dando libert\u00e0 amministrativa agli enti locali e autonomia a regioni e province, che per tanti secoli hanno avuto autonomia politica pi\u00f9 o meno sostanziale -\u00e8, nella sua visione, una garanzia per l'unit\u00e0 nazionale.\nLa nuova classe politica e dirigente.\nL'aristocrazia ha diritti e doveri che le condizioni storiche gli hanno attribuito, perch\u00e9 in essa sono presenti disciplina e un senso della libert\u00e0 che le democrazie sono solite perdere o non avere. Certo questa classe sociale deve rinnovarsi, Dal punto di vista storico, infatti, l'aristocrazia in Italia non ha mai avuto un grande rilievo e anche quando nel 1848 la nobilt\u00e0 aderisce al programma albertino, Occorre dunque, una nuova aristocrazia, che fondi la sua autorevolezza non pi\u00f9 sui diritti acquisiti nei secoli, ma che faccia proprio il nuovo modello liberale e persegua obiettivi di giustizia distributiva. Un'aristocrazia parlamentare a capo del progresso nazionale e rappresentante delle libert\u00e0 pubbliche. Lo Stato moderno ha bisogno di uomini qualificati e preparati provenienti solo dall'aristocrazia e dalla borghesia, poich\u00e9 le masse sono dominate da istinti; il popolo pu\u00f2 essere educato, ma non \u00e8 capace di esprimere una rappresentanza politica. Questo \u00e8 fine da raggiungere, ma la classe dirigente insediatasi ai vertici del Regno e delle sue istituzioni \u00e8 fatta di incapaci.\nCarriera politica.\nCarlo Alfieri di Sostegno viene eletto deputato del Regno di Sardegna, col gruppo di Destra, presso il collegio di Alba(VI legislatura) e di Caluso(VII legislatura). Ricopre anche la carica di deputato del Regno d'Italia eletto, col gruppo di Destra, presso il collegio di Caluso(VIII legislatura) e di Porto Maurizio(IX e X legislatura).\nNel complesso ricopre la carica di deputato dal dicembre 1857 al novembre 1870 (1857-1860 per il Regno di Sardegna e 1860-1870 per il Regno d'Italia), fino all'elezione a Senatore del Regno d'Italia, avvenuta il 1 dicembre 1870. Viene anche nominato Vicepresidente del Senato in tre diverse legislature: dal febbraio del 1880 al mese di aprile del 1886.\nMorte.\nMuore il 18 dicembre 1897 a Firenze. Si dedica fino agli ultimi giorni alla istituto da lui fondato, massima espressione dei suoi convincimenti di uomo, intellettuale e politico.\nNel ricordo letto da Giovanni Faralli il 30 dicembre 1897, nel corso dell'assemblea dell'Associazione popolare politica Bettino Ricasoli dal Carlo Alfieri \u00e8 definito \"\"il tipo pi\u00f9 perfetto e sincero di conservatore liberale\".\""}
{"id": "1681367", "revid": "3831", "url": "https://it.wikipedia.org/wiki?curid=1681367", "title": "Giuseppe Di Lavore", "text": ""}
{"id": "1681370", "revid": "1337443", "url": "https://it.wikipedia.org/wiki?curid=1681370", "title": "Filippo Bonacci", "text": ""}
{"id": "1681375", "revid": "1337443", "url": "https://it.wikipedia.org/wiki?curid=1681375", "title": "Francesco Calcagno", "text": ""}
{"id": "1681378", "revid": "1337443", "url": "https://it.wikipedia.org/wiki?curid=1681378", "title": "Marcello Cerruti", "text": "Fu nominato senatore del Regno d'Italia nel 1870.\nBiografia.\nCompagno di studi di Giuseppe Mazzini, entr\u00f2 nella carriera diplomatica del Regno di Sardegna nel 1825, al consolato di Costantinopoli; fu poi destinato a Tripoli (1831), Tunisi (1836), Milano (1837) e Cipro (1841). Nel 1845 fu membro dell'Istituto di corrispondenza archeologica di Roma e, nel 1847, della Societ\u00e0 archeologica orientale di Germania.\nDopo un breve periodo al Ministero, Cerrutti fu scelto quale console sardo a Belgrado (1849). Qui suscit\u00f2 le proteste del governo austriaco per la sua azione in favore dei profughi ungheresi e dei legionari italiani rifugiatisi nella capitale serba.\nNel 1850 fu richiamato a Torino e, due anni dopo, venne nominato Incaricato d'affari e console generale sardo in Brasile; nel 1858 rivest\u00ec lo stesso incarico a Buenos Aires. Dopo essere stato inviato da Cavour in missione speciale\na Costantinopoli (settembre 1860), in seguito fu nominato Segretario generale del Ministero degli Affari Esteri, carica che resse dal 26 marzo 1863 al 30 dicembre 1866.\nSuccessivamente fu ministro plenipotenziario a Berna (1867), a Washington (1868), a L'Aia (aprile 1869) e a Madrid (luglio 1869). Il 7 dicembre 1870 fu collocato a riposo e, cinque giorni dopo, nominato Senatore del Regno."}
{"id": "1681379", "revid": "599013", "url": "https://it.wikipedia.org/wiki?curid=1681379", "title": "Figli della carit\u00e0 (Parigi)", "text": "I Figli della Carit\u00e0 (in latino \"Filii Charitatis\", in francese \"Fils de la Charit\u00e9\") sono un istituto religioso maschile di diritto pontificio: i membri di questa congregazione clericale pospongono al loro nome la sigla F.C.\nStoria.\nLa congregazione venne fondata a Parigi il 25 dicembre 1918 da Jean-\u00c9mile Anizan (1853-1928) per l'evangelizzazione dei lavoratori e delle classi pi\u00f9 umili: ottenne l'approvazione diocesana il giorno stesso della fondazione.\nL'istituto ricevette il pontificio decreto di lode il 2 marzo 1924 e l'approvazione definitiva della Santa Sede il 1\u00ba maggio 1924.\nAttivit\u00e0 e diffusione.\nI Figli della Carit\u00e0 si dedicano all'apostolato tra gli operai e all'assistenza spirituale alle categorie di persone non raggiungibili dalle parrocchie (marittimi, circensi, nomadi).\nSono presenti in Europa (Francia, Portogallo, Spagna), in Africa (Costa d'Avorio, Repubblica del Congo, Repubblica Democratica del Congo), in America (Brasile, Canada, Colombia, Cuba, Messico) e nelle Filippine: la sede generalizia \u00e8 a Parigi.\nAl 31 dicembre 2005 l'istituto contava 41 case e 190 religiosi, 168 dei quali sacerdoti."}
{"id": "1681399", "revid": "56257", "url": "https://it.wikipedia.org/wiki?curid=1681399", "title": "Kertbeny K\u00e1roly M\u00e1ria", "text": ""}
{"id": "1681401", "revid": "1123126", "url": "https://it.wikipedia.org/wiki?curid=1681401", "title": "Diocesi di Orange (Francia)", "text": "La diocesi di Orange (in latino: \"Dioecesis Arausiensis\") \u00e8 una sede soppressa e sede titolare della Chiesa cattolica.\nTerritorio.\nLa diocesi comprendeva i seguenti comuni dell'odierno dipartimento di Vaucluse, in Provenza: Jonqui\u00e8res, Viol\u00e8s, Camaret-sur-Aigues, Travaillan, Vacqueyras, Aubignan, Beaumes-de-Venise, Sarrians, Caderousse, Piolenc, Mornas, Uchaux, Sainte-C\u00e9cile-les-Vignes, S\u00e9rignan-du-Comtat, Mondragon; e il comune di Rochegude nel dipartimento della Dr\u00f4me.\nEssa confinava a nord con la diocesi di Saint-Paul-Trois-Ch\u00e2teaux, a est con quelle di Vaison e di Carpentras; a sud con l'arcidiocesi di Avignone e ad ovest con la diocesi di Uz\u00e8s.\nSede vescovile era la citt\u00e0 di Orange, dove fungeva da cattedrale la chiesa di Nostra Signora di Nazareth.\nNel 1731 sono censite 17 parrocchie.\nStoria.\nLa diocesi fu eretta con molta probabilit\u00e0 verso la fine del III secolo: la chiesa di Orange infatti fu gi\u00e0 presente al concilio di Arles del 314 con un prete, \"Faustinus\", in rappresentanza del proprio vescovo, di cui si ignora il nome. Il primo vescovo attestato storicamente \u00e8 Costanzo, che prese parte al concilio di Aquileia del 381. A partire dall'inizio del V secolo Orange risulta essere suffraganea dell'arcidiocesi di Arles, alla cui provincia ecclesiastica rimarr\u00e0 unita fino alla rivoluzione francese.\nTra V e VI secolo si svolsero a Orange due importanti concili della Chiesa di Gallia: il primo celebrato nel 441, dove furono approvati canoni concernenti la disciplina ecclesiastica; e l'altro nel 529, durante il quale furono affrontate e sanzionate le idee teologiche del semipelagianesimo.\nA causa delle devastazioni operate dai Saraceni, all'epoca di papa Gregorio IV e del vescovo Bonifacio (prima met\u00e0 del IX secolo), la diocesi di Saint-Paul-Trois-Ch\u00e2teaux fu unita a quella di Orange. Le sedi risultano essere separate durante gli episcopati di Ponzio III e Aldrico, per poi essere nuovamente unite fino all'epoca del vescovo Guglielmo, quando papa Pasquale II, nel 1107, stabil\u00ec la definitiva separazione delle due sedi.\nDurante la rivoluzione, a Orange furono rinchiuse 52 religiose del Vaucluse e della regione di Avignone, accusate di aver voluto distruggere la repubblica con il fanatismo e la superstizione. Di queste, 32 furono ghigliottinate nel luglio 1794, mentre le altre si salvarono perch\u00e9 arriv\u00f2 da Parigi l'ordine di fermare la strage. Le martiri di Orange sono state beatificate da papa Pio XI nel 1925.\nLa diocesi fu soppressa in seguito al concordato con la bolla \"Qui Christi Domini\" di papa Pio VII del 29 novembre 1801 e il suo territorio incorporato in quello della diocesi di Avignone.\nNel giugno 1817 fra Santa Sede e governo francese fu stipulato un nuovo concordato, cui fece seguito il 27 luglio la bolla \"Commissa divinitus\", con la quale il papa restaurava la sede di Orange. Il 1\u00ba ottobre fu nominato nuovo vescovo Paul-Th\u00e9r\u00e8se-David d'Astros. Tuttavia, poich\u00e9 il concordato non entr\u00f2 in vigore in quanto non ratificato dal Parlamento di Parigi, queste decisioni non ebbero alcun effetto e la diocesi non fu mai pi\u00f9 ristabilita.\nIl 6 agosto 1877 il titolo di vescovi di Orange fu concesso agli arcivescovi di Avignone, che lo ebbero fino al 2009.\nNel 2009 \u00e8 stata istituita la sede vescovile titolare di Orange. L'attuale arcivescovo, titolo personale, titolare \u00e8 Julio Murat, nunzio apostolico in Camerun e Guinea Equatoriale."}
{"id": "1681404", "revid": "1543377", "url": "https://it.wikipedia.org/wiki?curid=1681404", "title": "Dipartimento di Palpal\u00e1", "text": "Palpal\u00e1 \u00e8 un dipartimento della provincia di Jujuy in Argentina, con 52.631 abitanti su una superficie di 467\u00a0km\u00b2.\nIl dipartimento comprende un unico comune (\"municipio\" in spagnolo), quello del capoluogo Palpal\u00e1, al cui interno si trovano diverse localit\u00e0 (o frazioni): Altos Hornos Zapla, Centro Forestal, Carahunco, El Algarrobal, Las Capillas, El Cucho, Los Blancos, Mina Nueve de Octubre, R\u00edo Blanco e Villa Palpal\u00e1."}
{"id": "1681411", "revid": "287204", "url": "https://it.wikipedia.org/wiki?curid=1681411", "title": "Herm\u00fclheim", "text": ""}
{"id": "1681415", "revid": "599013", "url": "https://it.wikipedia.org/wiki?curid=1681415", "title": "Martin Piaggio", "text": "Biografia.\nFiglio di Aurelio Maria, notaro e archivista della repubblica di Genova, rimase orfano all'et\u00e0 di sette anni. Studi\u00f2 pressi i Padri scolopi, ai quali apparteneva suo zio Vincenzo, e poi venne eletto pubblico mediatore del banco di San Giorgio e questa fu la sua professione sino alla morte. Discendente del pittore Teramo Piaggio, si dedic\u00f2 anche alla pittura sino al 1810, ma almeno dal 1815, data di stampa del suo primo lunario, dedic\u00f2 la sua arte solo alla poesia vernacolare. Oltre alle opere raccolte e pubblicate da lui stesso o dopo la sua morte, compil\u00f2 poesie occasionali di ogni tipo (ad esempio per le nozze di amici). La sua vena creativa si ridusse notevolmente dopo il 1833 quando perse la moglie, Teresa Bianchi, e una figlia amatissima. Mor\u00ec improvvisamente nel 1843, poco dopo aver predisposto i versi da utilizzare per il proprio epitaffio.\nOpere.\nI do\u00ee avari.\nLa sua poesia \"I do\u00ee avari\" (I due avari) ispir\u00f2 Emerico Valentinetti a comporre la famosa commedia Pignasecca e Pignaverde portata al successo dal comico genovese Gilberto Govi.\nAl termine di questa commedia viene anche citato un passo di questo poeta:\n\"Cose mai ve serve, o avari, d'amm\u00fbggi\u00e2 tanti din\u00e6, [...] se bez\u00eaugna che i lasci\u00e6?\" A cosa mai vi serve, o avari, ammucchiare tanti soldi, se li dovete lasciare?\nPiaggio e Genova.\nIl poeta si interess\u00f2 anche di edilizia urbana, promuovendo l'apertura dei giardini dell'Acquasola e suggerendo la costruzione del Teatro Carlo Felice.\nA questo poeta \u00e8 stata dedicata una via nel centro di Genova."}
{"id": "1681433", "revid": "113550554", "url": "https://it.wikipedia.org/wiki?curid=1681433", "title": "Dichiarazione di Potsdam", "text": "La Dichiarazione di Potsdam o Proclamazione dei termini per la resa giapponese (da non confondere con gli Accordi di Potsdam) \u00e8 stato un documento firmato il 26 luglio 1945 dal Presidente statunitense Harry S. Truman, dal Primo Ministro britannico Winston Churchill e dal Presidente del governo nazionale della Repubblica di Cina Chiang Kai-shek nel quale si esponevano le condizioni per la resa giapponese che erano state decise nella Conferenza di Potsdam. Il testo della dichiarazione terminava dicendo che se il Giappone non si fosse arreso sarebbe andato incontro a una \"rapida e totale distruzione\".\nIl testo.\nIl testo della Dichiarazione di Potsdam \u00e8 il seguente:"}
{"id": "1681436", "revid": "83504521", "url": "https://it.wikipedia.org/wiki?curid=1681436", "title": "Biologia della riproduzione", "text": "La biologia della riproduzione \u00e8 un ramo della biologia che si interessa dello studio del fenomeno riproduttivo.\nIn particolare la biologia della riproduzione animale/umana studia:\nLa biologia della riproduzione \u00e8 strettamente correlata alla biotecnologia della riproduzione che si occupa di tutto l'aspetto tecnologico che vive nel suo retroscena. Quest'ultima comprende gli approcci di laboratorio destinati all'isolamento, alla manipolazione e alla valutazione biochimica, morfologica e funzionale di gameti ed embrioni nonch\u00e9 al loro controllo nell'ambito delle pratiche di fecondazione assistita. In generale l'utilizzo di queste tecniche \u00e8 necessario per migliorare l'efficienza riproduttiva della specie oggetto di studio per vari fini (da morali/sociali - maternit\u00e0 nella donna - a economici - innalzamento del rendimento di un allevamento animale - a evolutivi - salvaguardare specie in estinzione).\nIn questo settore, inoltre, sia l'embriologia che l'oncologia trovano un fervido campo di sperimentazione."}
{"id": "1681438", "revid": "729019", "url": "https://it.wikipedia.org/wiki?curid=1681438", "title": "Strada statale 91 della Valle del Sele", "text": "La strada statale 91 della Valle del Sele \u00e8 una strada statale che si sviluppa tutta nella Campania.\nIn seguito al decreto legislativo n. 112 del 1998, dal 2001, l'attuale tracciato inizia a Eboli dalla strada statale 19 delle Calabrie e termina in localit\u00e0 Terme Forlenza nel comune di Contursi Terme. Il vecchio tracciato (ora declassato in strade regionali e provinciali) collegava le province di Salerno e Avellino passando attraverso l'Appennino campano attraversando l'alta valle del Sele. Superando la sella di Conza si incrociava con la statale Appia e proseguiva nella valle dell'Ufita fino a Grottaminarda ove sboccava sulla strada statale 90 delle Puglie.\nStoria.\nDenominata Regio Cammino di Matera, arteria stradale che collegava nell'Ottocento le province di Principato Citra e Principato Ultra con le province di Basilicata e Capitanata, fu voluta nel 1789 da re Ferdinando IV di Borbone, su proposta del Marchese di Valva, Soprintendente di Strade e Ponti. Il tracciato, che corrispondeva in parte alla normanna \"via antiqua\" fu varie volte modificato. Motivi della sua costruzione furono il congiungere i comuni dell'entroterra campano e lucano, da Eboli a Melfi, ma anche per assicurare il trasporto del grano e delle altre derrate alimentari dalle fertili pianure delle Puglie alla capitale del Regno di Napoli.\nNel punto di inizio vicino Eboli venne costruito nel 1797 un epitaffio con una lapide. Restaurato nel 1990, il monumento ricorda le origini storiche della strada denominata \u201cla via del grano\u201d.\nStrada statale 91 bis Irpina.\nQuesta arteria unisce la SS 90 delle Puglie (presso la stazione ferroviaria di Savignano-Greci) con l'ex SS 91 della Valle del Sele (presso Vallata), attraversando anche il territorio pugliese nella tratta compresa tra il centro abitato di Scampitella e il sito archeologico della Ferrara di Savignano. Il settore pugliese si sviluppa a notevole altitudine lambendo anche Monteleone di Puglia, il comune pi\u00f9 elevato della regione.\nStrada statale 91 ter Diramazione Irpina.\nLa ex Strada Statale 91ter Diramazione Irpina, ora SP 136, \u00e8 una ex strada statale italiana ora provinciale che si snoda in territorio pugliese nella provincia di Foggia. I comuni di partenza ed arrivo sono Monteleone di Puglia e Bovino.\nCon i suoi 29,5\u00a0km di lunghezza, la strada funge da raccordo tra la ex SS 91bis Irpina e la ex SS 161 di Ortanova, ora SP 110, attraverso il settore meridionale dei monti della Daunia. Il suo percorso ha inizio nel comune di Monteleone di Puglia dove si stacca dalla ex SS 91bis. Da qui prosegue in territorio pugliese per i centri di Accadia e Deliceto, attraversando i rispettivi abitati.\nAi sensi del decreto legislativo n. 112 del 1998 attuato nel 2001, la gestione della strada, fino ad allora di competenza ANAS, \u00e8 passata alla Regione Puglia. Tuttavia la manutenzione \u00e8 affidata alla provincia di Foggia.\nStrada Statale 91 raccordo della Valle del Sele.\nLa strada statale 91 raccordo della Valle del Sele (SS 91 racc) era una strada statale italiana.\nIl percorso si sviluppava all'interno del territorio comunale di Contursi Terme e la sua funzione era quella di collegare la strada statale 91 nei pressi della localit\u00e0 Terme Forlenza con lo svincolo di Contursi Terme Ovest-Campagna, della strada statale 691 Contursi-Lioni.\nCon il Decreto Presidente del Consiglio dei Ministri 8 luglio 2010 - G.U. n. 214 del 13/09/2010, la strada \u00e8 stata assorbita dalla SS 691"}
{"id": "1681439", "revid": "121660872", "url": "https://it.wikipedia.org/wiki?curid=1681439", "title": "Vera Nikoli\u0107", "text": "Biografia.\nNel 1964, all'et\u00e0 di 16 anni, Nikoli\u0107 divenne campionessa juniores di cross jugoslava e dei Balcani. In estate stabil\u00ec il record nazionale juniores dei 400 metri in 57\"3, bissato con un 2'14\"4 negli 800 m. A Budapest nel 1966, pur essendo ancora una juniores, divenne campionessa europea degli 800 metri in 2'02\"8, con il record nazionale e la miglior prestazione mondiale stagionale. Due settimane dopo vinse anche il titolo juniores.\nLa Nikoli\u0107 ottenne un grande risultato alla sua prima corsa sul tartan al Crystal Palace di Londra il 20 luglio 1968, quando stabil\u00ec il primato mondiale con 2'00\"5. All'Europeo dell'anno dopo fu per\u00f2 solo bronzo, prima di tornare campionessa nel 1971 con 2 minuti netti.\nIl suo miglior risultato olimpico \u00e8 stato ai Giochi di Monaco 1972, dove fu quinta con il personale di 1'59\"6.\nIl 28 giugno 2021 si \u00e8 spenta in un ospedale di Belgrado. Aveva 73 anni."}
{"id": "1681442", "revid": "110157", "url": "https://it.wikipedia.org/wiki?curid=1681442", "title": "Gundam Ace", "text": " \u00e8 una rivista mensile giapponese di sh\u014dnen manga edita dalla Kadokawa Shoten, sostanzialmente dedicata al \"franchise\" di \"Gundam\". Ne esiste anche un'edizione cinese pubblicata dalla Kadokawa Media di Taiwan.\nGeneralit\u00e0.\n\"Gundam Ace\" \u00e8 uscita per la prima volta il 25 giugno 2001, con cadenza trimestrale fino al n. 3, bimestrale dal n. 4 in poi, per diventare quindi un mensile a partire dal n. 10, uscito il 25 aprile 2003. Il direttore \u00e8 Shinichir\u014d Inoue della Kadokawa Shoten, che cura anche \"Newtype\" e \"Monthly Sh\u014dnen Ace\". Il redattore capo \u00e8 Hideaki Kobayashi.\nLa rivista, oltre a pubblicare manga, ospita \"light novel\" e contiene molte informazioni per gli appassionati della saga, tra cui notizie sugli anime in corso e quelli futuri, nonch\u00e9 sondaggi e questionari per il \"fanservice\"."}
{"id": "1681446", "revid": "287204", "url": "https://it.wikipedia.org/wiki?curid=1681446", "title": "Vera Nikolic", "text": ""}
{"id": "1681448", "revid": "66387", "url": "https://it.wikipedia.org/wiki?curid=1681448", "title": "Storia dell'Irlanda", "text": ""}
{"id": "1681451", "revid": "110157", "url": "https://it.wikipedia.org/wiki?curid=1681451", "title": "Life's What You Make It (Hannah Montana)", "text": "Life's What You Make It \u00e8 un singolo di Hannah Montana (alias Miley Cyrus), ispirato alla seconda stagione della serie tv \"Hannah Montana\".\nLa canzone si pu\u00f2 trovare in diversi CD: \", \", \".\nSul sito della Disney Channel vi \u00e8 il video ufficiale della canzone. Esiste inoltre un video promozionale del brano andato in onda su Disney Channel durante gli spot pubblicitari. La canzone \u00e8 stata inoltre eseguita durante il concerto della cerimonia di apertura dei Disney Channel Games 2007.\nNel luglio 2007 la canzone \u00e8 entrata nella Billboard Hot 100 degli USA alla posizione 25. Nella stessa settimana l'album \" ha debuttato nella stessa classifica al primo posto. \"Life's What You Make It\" \u00e8 la canzone della serie televisiva Hannah Montana ad aver raggiunto i posti in classifica pi\u00f9 alti."}
{"id": "1681452", "revid": "1522738", "url": "https://it.wikipedia.org/wiki?curid=1681452", "title": "Orso grolare", "text": "L'orso grolare (chiamato anche grolare, prizzly o pizzly) \u00e8 un raro ibrido tra orso polare e grizzly che \u00e8 stato riscontrato sia in cattivit\u00e0 sia in natura. Della presenza della forma ibrida allo stato naturale si \u00e8 avuta conferma nel 2006, grazie all'analisi del DNA di un esemplare dall'aspetto inconsueto che era stato ucciso nell'Artico canadese. In precedenza, esemplari ibridi erano stati creati in cattivit\u00e0 e conservati negli zoo. L'orso di MacFarlane, a lungo considerato un criptide, potrebbe essere stato, in realt\u00e0, un esemplare di ibrido grizzly-orso polare.\nUn certo numero di ibridi di orso polare sono stati descritti come ursidi ibridi, un termine che designa ogni ibrido tra due specie della famiglia Ursidae. Ibridi di orso polare e orsi grizzly sono stati descritti e uccisi, ma non sono disponibili analisi del DNA per verificare quali fossero i loro antenati.\nPresenza in natura.\nCon un caso confermato ed altri avvistamenti sospetti, gli zoologi hanno teorizzato come possano nascere ibridi selvatici. Sebbene le due specie siano geneticamente simili occupano habitat diversi. I grizzly tendono a vivere e riprodursi sulla terraferma. Gli orsi polari preferiscono l'acqua ed i ghiacci e si riproducono solitamente su questi ultimi. Alcune teorie sostengono che il riscaldamento globale abbia spinto gli orsi polari sulle isole a sud e si crede che questo abbia incrementato la frequenza di ibridi. Come sembra attestare l'enorme orso di MacFarlane, un misterioso animale noto solamente per un esemplare acquistato nel 1864, di tanto in tanto degli ibridi orso grizzly-orso polare potrebbero esserci sempre stati. Il primo incrocio certificato fu probabilmente l'orso scoperto nel 2006 il cui padre era un orso grizzly e la madre un'orsa polare. Gli ibridi sono pi\u00f9 grossi degli esemplari comuni e crescono per tutta la vita senza mai fermarsi.\nScoperta del 2006.\nIl mistero si riapr\u00ec il 16 aprile 2006 quando Jim Martell, un cacciatore statunitense, trov\u00f2 ed uccise un ibrido grizzly-orso polare nei pressi di Sachs Harbour, sull'isola di Banks, nei Territori del Nordovest, in Canada. Martell si trovava a caccia di orsi polari con una licenza ufficiale ed una guida, al costo di 25.000 $, ed uccise quest'animale credendo che fosse un normale orso polare. Alcuni funzionari si interessarono per\u00f2 a questa creatura dopo aver notato che pur avendo la folta pelliccia bianco crema tipica degli orsi polari, era munita di lunghi artigli, di una gobba sul dorso, di una faccia corta e di macchie brune attorno agli occhi, sul naso, sul dorso e su un piede, tutte quante caratteristiche degli orsi grizzly. Se l'orso fosse stato identificato come un grizzly, il cacciatore avrebbe dovuto pagare una multa di 1000 dollari canadesi e trascorrere fino ad un anno in carcere.\nUn test del DNA condotto dal Wildlife Genetics International in Columbia Britannica conferm\u00f2 che si trattava di un ibrido, la cui madre era un orso polare ed il padre un grizzly. Era il primo caso documentato in natura, sebbene fosse noto che questo ibrido sarebbe stato possibile e che altri ursidi ibridi fossero stati prodotti in passato negli zoo.\nDopo qualche controversia, Martell \u00e8 ritornato in possesso dei resti dell'animale.\nNomenclatura.\nDalla scoperta del 2006, quando questo ibrido si ritrov\u00f2 sotto le luci dei riflettori, i media si sono riferiti a questo animale con vari nomi portmanteau, come \"pizzly\", \"grolar bear\" e \"polizzly\"; nonostante tutto non ci fu un consenso generale per nessuno di questi termini. Gli ufficiali canadesi hanno suggerito di chiamarlo \u00abNanulak\u00bb, dalle parole inuit indicanti l'orso polare (\"Nanuk\") e l'orso grizzly (\"Aklak\"). Dopo una convenzione \u00e8 stato dichiarato che questo ibrido si pu\u00f2 chiamare in due modi: il piccolo di un maschio di orso polare e di una femmina di grizzly verrebbe chiamato \u00aborso pizzly\u00bb, mentre quello di un maschio di grizzly e di una femmina di orso polare verrebbe chiamato \u00aborso grolare\u00bb. Se dai resti dell'esemplare del 1864 di MacFarlane \u2013 che \u00e8 stato validamente descritto in base alle regole ICZN \u2013 si potesse confermare, tramite le analisi del DNA antico, che fosse un ibrido, per questi animali sarebbe disponibile il nome scientifico \"Ursus inopinatus\"."}
{"id": "1681456", "revid": "599013", "url": "https://it.wikipedia.org/wiki?curid=1681456", "title": "Andrea Renzi", "text": ""}
{"id": "1681461", "revid": "93556", "url": "https://it.wikipedia.org/wiki?curid=1681461", "title": "Hildegard Falck", "text": "Biografia.\nNel 1971 vinse il suo primo titolo di rilievo conquistando la medaglia d'oro sugli 800 metri ai Campionati europei indoor di Sofia.\nL'11 luglio dello stesso anno la Falck corse gli 800 metri in 1'58\"5 a Stoccarda, migliorando il record mondiale di Vera Nikoli\u0107 di ben due secondi e diventando cos\u00ec la prima donna a battere la barriera dei due minuti in questa specialit\u00e0.\nNel 1972 ai Giochi olimpici di Monaco di Baviera vinse la medaglia d'oro, sempre negli 800 metri, con il tempo di 1'58\"55, nuovo record olimpico della specialit\u00e0. In quella stessa edizione dei Giochi contribu\u00ec alla conquista del bronzo da parte della staffetta 4\u00d7400 metri insieme ad Anette R\u00fcckes, Inge B\u00f6dding e Rita Wilden."}
{"id": "1681466", "revid": "339392", "url": "https://it.wikipedia.org/wiki?curid=1681466", "title": "Jushiro Ukitake", "text": ""}
{"id": "1681467", "revid": "1745361", "url": "https://it.wikipedia.org/wiki?curid=1681467", "title": "I Tudors", "text": "I Tudors (\"The Tudors\", conosciuta anche col titolo I Tudors - Scandali a corte) \u00e8 una serie televisiva di produzione britannica, canadese e statunitense di genere drammatico/storico, creata e interamente scritta da Michael Hirst, che ha esordito il 1\u00ba aprile 2007 sulla rete televisiva Showtime. La serie racconta, in chiave romanzata, l'intero regno di Enrico VIII, re d'Inghilterra e di Irlanda fino al 1547, interpretato dall'attore irlandese Jonathan Rhys Meyers. Sebbene assolutamente incentrata su Enrico, il titolo al plurale ha comunque senso, visto che ovviamente compaiono i suoi tre figli e futuri monarchi, Edoardo VI, Maria I ed Elisabetta I. In particolare, ampio spazio \u00e8 dato al rapporto intensamente conflittuale che il re ha con la sua primogenita Maria.\nProduzione.\nLa serie \u00e8 stata prodotta da Peace Arch Entertainment per Showtime in associazione con Reveille Productions, Working Title Television e Canadian Broadcasting Corporation ed \u00e8 stata girata in Irlanda.\nI primi due episodi debuttarono su DirecTV, Time Warner Cable OnDemand, Netflix, Verizon FiOS On Demand, Internet Movie Database e sul sito della serie, prima della messa in onda su Showtime. \"I Tudors\" fu la serie televisiva con il rating pi\u00f9 alto della Showtime in tre anni. Nell'aprile 2007, la serie venne rinnovata per una seconda stagione, e nello stesso mese la BBC annunci\u00f2 di aver acquistato i diritti televisivi per il Regno Unito ed inizi\u00f2 la trasmissione della serie il 5 ottobre 2007. La CBC canadese inizi\u00f2 a trasmettere la serie il 2 ottobre 2007.\nLa seconda stagione debutt\u00f2 su Showtime il 30 marzo 2008 e su BBC 2 il 1\u00ba agosto 2008. La produzione della terza stagione inizi\u00f2 il 16 giugno 2008 a Bray, nella contea di Wicklow in Irlanda. La terza stagione debutt\u00f2 su Showtime il 5 aprile 2009 e su CBC il 30 settembre 2009. Il giorno seguente gli episodi scaricabili debuttarono in Canada su MoboVivo.\nIl 13 aprile 2009 Showtime annunci\u00f2 il rinnovo della serie ad una quarta e ultima stagione. La rete televisiva ordin\u00f2 10 episodi che vennero trasmessi per la prima volta l'11 aprile 2010 Il finale della serie televisiva fu trasmesso il 20 giugno 2010. La quarta e ultima stagione venne vista in Canada su CBC dal 22 settembre 2010 al 23 novembre 2010.\nI diritti di distribuzione internazionale sono di propriet\u00e0 di Sony Pictures Television.\nAl centro della trama si trovano intrighi politici, questioni religiose, e ovviamente le vicende amorose di Enrico VIII. La sceneggiatura va quindi incontro a diverse esigenze, per soddisfare i gusti di un pubblico il pi\u00f9 possibile vasto. Molta cura viene profusa per i dialoghi, inoltre i personaggi stranieri generalmente parlano la propria lingua, per cui si provvede a sottotitolare le battute. I personaggi stranieri che vivono in Inghilterra parlano con l'accento della propria lingua; tutto ci\u00f2 viene perso con il doppiaggio italiano. Gli avvenimenti sono adattati ai tempi televisivi: anteposti, posposti o contratti. Pu\u00f2 capitare che un episodio racconti un anno della storia reale. Molti degli episodi mostrati nella serie sono basati su testimonianze contemporanee: in particolare le lettere degli ambasciatori Chapuys e Marillac. Sono rappresentate anche voci di corridoio particolarmente diffuse, mentre i particolari privati ed alcuni intrecci sono frutto di pura invenzione, a seconda di quelli che vengono considerati gli interessi del pubblico.\nTrama.\nPrima stagione.\nEnrico VIII nel 1523 \u00e8 re d'Inghilterra (orfano di madre sin da piccolo e di padre dal 1509) ed \u00e8 sposato da quasi vent'anni con Caterina d'Aragona, ma non riesce ad avere figli maschi: il re preferirebbe garantire stabilit\u00e0 alla sua dinastia, che \u00e8 al trono da tempo relativamente breve. Le scappatelle del sovrano non sono rare, ed una delle sue amanti, Bessie Blount, d\u00e0 alla luce un figlio. A questo punto il sovrano inizia a pensare di aver commesso un peccato sposando la moglie del suo defunto fratello Arturo: viene a sapere che un passo del Levitico condanna alla sterilit\u00e0 le coppie con tali trascorsi.\nFrancesco I di Francia, che ospita il re d'Inghilterra, fa notare ad Enrico una dama vissuta alla sua corte fino ad allora: la presenta come ragazza molto facile e frivola. Si tratta di Mary Bolena, figlia del diplomatico Thomas, che coglie la palla al balzo nella speranza di ottenere il favore del re, infilandosi nel suo letto.\nMa Enrico si stanca presto della ragazza: \u00e8 in quel momento che Thomas fa entrare in scena l'altra sua figlia, Anna.\nMargaret, sorella del re, \u00e8 promessa in sposa all'anziano re del Portogallo, ma \u00e8 innamorata di Charles Brandon, duca di Suffolk, che ha tra l'altro il ruolo di scortarla nel suo nuovo Paese. Sposa il re del Portogallo, ma lo uccide nottetempo, forte della promessa che ha strappato ad Enrico: farla sposare col suo amato una volta rimasta vedova. Si fa sposare subito, ma non sar\u00e0 felice.\nIl Papa \u00e8 restio a dare al re l'annullamento del suo matrimonio: Carlo V, spagnolo, cattolicissimo, \u00e8 il nipote della regina Caterina. Thomas Wolsey, ministro di Enrico, cade in disgrazia perch\u00e9 non riesce nell'intento di farlo divorziare e si suicida dopo essere stato arrestato per ordine del re stesso. Il potere di Anna sembra infinito.\nSeconda stagione.\nA corte nel 1532, dove si attende il divorzio tra Enrico VIII e Caterina d'Aragona, arrivano l'ecclesiastico Thomas Cranmer, futuro arcivescovo di Canterbury, e il musicista Mark Smeaton. L'ambasciatore imperiale Chapuys ed i cattolici, cui fa capo il nuovo papa Paolo III, progettano di eliminare Anna. Incaricato dell'omicidio \u00e8 il giovane William Brereton.\nI tentativi falliscono e Anna non solo non viene uccisa, ma viene nominata Marchesa di Pembroke e sposata quando rimane incinta. Enrico, infatti, ha creato appositamente una chiesa scismatica d'Inghilterra a cui capo c'\u00e8 lo stesso sovrano. Nasce una bambina, la futura Elisabetta I, ed il re ne \u00e8 molto deluso: i suoi sporadici tradimenti diventano sempre pi\u00f9 frequenti finch\u00e9 non si innamora della bionda e dolcissima Jane Seymour ed i rapporti nella coppia reale si raffreddano definitivamente. Caterina d'Aragona, da tempo esiliata e separata dalla figlia Mary, muore tra pochi fedelissimi e pressoch\u00e9 priva di ricchezze.\nDopo l'esecuzione di Tommaso Moro e John Fisher, che non hanno prestato giuramento di fedelt\u00e0 al re quale capo della Chiesa anglicana, Enrico si persuade di essere stato spinto a questi assassinii proprio dalla moglie. Perseguitato dal ricordo di Moro e dai rimorsi di coscienza, si avvicina sempre pi\u00f9 alla Seymour: Anna li scopre insieme e lo shock e l'ansia la portano a perdere il figlio che ha in grembo. \u00c8 l'inizio della fine per la giovane regina, che sar\u00e0 accusata di adulterio, stregoneria e incesto e giustiziata con il fratello Giorgio, Smeaton ed altri cortigiani.\nTerza stagione.\nMentre Enrico VIII sposa Jane Seymour, il potere di Thomas Cromwell \u00e8 al suo culmine, cos\u00ec come la sua impopolarit\u00e0. Gli inglesi lo detestano a causa della sua politica anticattolica e della chiusura dei monasteri, nonch\u00e9 per la ferocia con cui esercita il suo potere; i cortigiani, invece, sono spesso invidiosi di lui o politicamente a lui avversi. Tra questi Charles Brandon e Francis Bryan sono probabilmente gli oppositori pi\u00f9 determinati. Brandon ha difficolt\u00e0 ad eseguire le pene capitali per scrupolo morale, e la sua stessa moglie gli rimprovera la spietatezza delle repressioni, cos\u00ec come Jane a Enrico.\nL'atteggiamento di Enrico VIII nei confronti del suo primo ministro, per\u00f2, resta ambiguo. Nel frattempo la regina Jane d\u00e0 alla luce il tanto atteso erede maschio, che viene chiamato Edoardo; per complicazioni del parto, per\u00f2, la donna s'indebolisce progressivamente e muore. Enrico rimane attonito alla notizia della morte della moglie, e rimane giorni interi chiuso al buio nelle sue stanze a piangere la morte dell'amata Jane. In questo periodo, Enrico diventa sempre pi\u00f9 paranoico, ed il suo precario stato mentale lo porta ad avere allucinazioni. La morte della gentile e compassionevole Jane tocca nel profondo anche Maria, che grazie all'azione pacificatrice della sua matrigna era stata finalmente riammessa a corte assieme alla sorella Elisabetta. La dolcissima donna viene pianta da tutti, anche da lady Rochford, vedova di Giorgio Bolena, che, grazie alla regina, non \u00e8 stata giustiziata, ma addirittura riammessa a corte come dama di compagnia.\nPassano anni prima che Enrico VIII si senta pronto ad un nuovo matrimonio: il re invia il pittore di corte, Hans Holbein, a ritrarre diverse candidate. Cromwell preme affinch\u00e9 Enrico sposi Anna di Cl\u00e8ves, entrando cos\u00ec a far parte, con il duca di Cleves, di una lega protestante antimperiale ed antipapista e rafforzando la sua stessa politica.\nIl matrimonio si rivela disastroso e Brandon e gli altri oppositori di Cromwell approfittano di questo per avvicinare al re Catherine Howard, la nipote del loro alleato duca di Norfolk, nonch\u00e9 cugina di Anna Bolena. I due mettono Cromwell in cattiva luce agli occhi del re fino ad aizzare il suo astio e convincerlo a giustiziarlo per tradimento. Cromwell viene arrestato durante una seduta del consiglio e la sua protetta, Anna di Cleves, ripudiata.\nLa condanna a morte del primo ministro avviene senza processo e davanti agli occhi del suo figlio primogenito, da poco diventato padre a sua volta. Enrico VIII, intanto, prepara le nozze con Catherine Howard.\nQuarta stagione.\n\u00c8 un'estate rovente quella in cui Enrico presenta ufficialmente a corte la sua quinta moglie: nonostante la ferita alla gamba che lo angustia sempre pi\u00f9 ferocemente, il re si sente un uomo nuovo accanto alla sua consorte diciassettenne, che vede come una rosa senza spine.\nDopo che il re si rinchiude nelle sue stanze dopo una brutta febbre, Catherine, bramatissima dal giovane Thomas Culpeper, inizia a tradirlo con lui e con l'aiuto di Lady Rochford e Joan Bulmer. Quando poi il vecchio amante di Catherine Francis Dereham, legato a lei da una promessa di nozze, si fa assumere come suo usciere ed inizia a raccontare i suoi trascorsi con lei, la situazione precipita. Enrico VIII riceve una soffiata e viene istituito un processo. Sia la regina e lady Rochford che i due amanti vengono condannati a morte.\nMentre si prepara a muovere guerra alla Francia alleandosi con Carlo V, Enrico conosce Caterina Parr, quasi vedova di lord Latimer e quasi consorte di Thomas Seymour, e decide di farne la sua sesta moglie. Prima di invadere Boulogne reinstaura il diritto alla successione di Lady Maria ed Elisabetta dopo Edoardo, nel caso non dovesse tornare vivo dalla Francia, ma la spedizione \u00e8 un successo e l'esercito inglese rientra con anche una nuova compagna per Charles Brandon, Brigitte.\nTuttavia il re sta invecchiando, e pi\u00f9 che mai se ne rende conto quando il suo carissimo amico d'infanzia, Charles, muore. Enrico, che sta posando come modello per il suo pi\u00f9 celebre ritratto, inizia a vedere le sue prime tre mogli; e ciascuna di loro gli rinfaccia un errore. Tormentato da sensi di colpa e dalla nostalgia del passato, Enrico sente la morte avvicinarsi. Saluta la moglie e le figlie e fa testamento nel 1546. La serie termina nel gennaio 1547 con il re che, prima di spirare, volta le spalle compiaciuto al suo ritratto dipinto da Holbein.\nEpisodi.\nLa prima stagione \u00e8 andata in onda in prima visione assoluta su Showtime dal 1\u00ba aprile al 10 giugno 2007, la seconda dal 30 marzo al 1\u00ba giugno 2008, la terza dal 5 aprile al 24 maggio 2009 e la quarta dall'11 aprile al 20 giugno 2010.\nIn Italia la prima stagione \u00e8 andata in onda in prima visione assoluta su Mya di Mediaset Premium dal 24 aprile al 22 maggio 2008, la seconda dall'11 ottobre all'8 novembre 2008, la terza dal 3 al 24 ottobre 2009 e la quarta dal 13 settembre all'11 ottobre 2010. La prima stagione \u00e8 stata trasmessa in chiaro su Canale 5 dal 10 al 31 luglio 2008. La seconda stagione \u00e8 stata trasmessa in chiaro su La5 dal 18 giugno al 16 luglio 2010 e la terza 23 luglio al 13 agosto 2010. Dal 15 giugno al 19 ottobre 2012 sono state replicate su La5 le prime tre stagioni ed \u00e8 stata trasmessa in chiaro la quarta.\nColonna sonora.\nLa colonna sonora de \"I Tudors\" \u00e8 stata composta interamente da Trevor Morris.\nThe Tudors (Music from the Original Television Series).\nIl 10 dicembre 2007 viene pubblicata la colonna sonora della prima stagione della serie televisiva.\nThe Tudors, Season 2 (Music from the Showtime Original Series).\nIl 31 marzo 2009 viene pubblicata la colonna sonora della seconda stagione della serie televisiva.\nThe Tudors, Season 3 (Music from the Original TV Series).\nIl 24 agosto 2010 viene pubblicata la colonna sonora della terza stagione della serie televisiva.\nThe Tudors, Season 4.\nIl 12 ottobre 2010 viene pubblicata la colonna sonora della quarta stagione della serie televisiva.\nEdizioni Home-Video.\nLa serie \u00e8 stata pubblicata in Blu-ray Disc e DVD da Sony Pictures con il titolo \"I Tudor - Scandali a corte\"."}
{"id": "1681471", "revid": "409613", "url": "https://it.wikipedia.org/wiki?curid=1681471", "title": "Palazzo Comunale (San Gimignano)", "text": "Il Palazzo Comunale, detto anche palazzo del Popolo o palazzo nuovo del Podest\u00e0, di San Gimignano si trova in piazza del Duomo, tra la Torre Grossa e la loggia del Comune. Contiene il Museo civico con importanti opere d'arte di scuola fiorentina e senese dal XIII al XVI secolo, con artisti come Coppo di Marcovaldo, Lippo Memmi, Benozzo Gozzoli, Filippino Lippi, il Sodoma, il Pinturicchio e Azzo di Masetto.\nStoria e descrizione.\nIl Palazzo Comunale, sede del governo di San Gimignano, fu costruito nel 1288. Ampliato nel 1323, il palazzo divenne sede del comune dopo che esso aveva avuto luogo nel vicino Palazzo vecchio del Podest\u00e0, dal 1337. Caratterizzato da una facciata con finestre ad archi ribassati, il registro inferiore \u00e8 a grosse bozze di pietra squadrate, mentre la parte superiore \u00e8 in laterizio.\nAl primo piano \u00e8 in bella mostra un balcone che poggia su mensole antiche, un tempo a sostegno di un ballatoio detto \"arengo\", dal quale il podest\u00e0 parlava alla folla.\nL'edificio ospita il museo civico dal 1852.\nIl coronamento merlato e altri elementi risalgono al restauro effettuato da Giuseppe Partini tra il 1878 e il 1881.\nIl Museo civico.\nIl Museo civico di San Gimignano si trova ai piani superiori del palazzo e vi si pu\u00f2 accedere sia dalla Piazza del Duomo che dal cortile dietro al Palazzo. Il cortile fu costruito nel 1323 ed \u00e8 decorato da stemmi affrescati o scolpiti e, al centro, da una cisterna sistemata nel 1361. Tra gli affreschi qui presenti sono di notevole interesse un \"Sant'Ivo che rende giustizia\" del Sodoma (1507), una \"Madonna con due santi\" di un pittore di scuola senese non identificato della seconda met\u00e0 del XIV secolo e una \"Giustizia che calpesta la menzogna\" a monocromo di Vincenzo Tamagni (XVI secolo). Da qui parte la scalinata esterna per l'entrata ai locali del museo, coperta da una tettoia sorretta da colonne in laterizio.\nSala di Dante.\nLa sala deve il suo nome al breve soggiorno del grande poeta del 1300: qui in veste di ambasciatore della Repubblica fiorentina egli peror\u00f2 davanti al podest\u00e0 e al consiglio generale la causa di una lega guelfa Toscana. La sala \u00e8 decorata dalla grandiosa \"Maest\u00e0\" di Lippo Memmi (firmata e datata 1317) , ispirata a quella dipinta dal cognato Simone Martini nel Palazzo Pubblico di Siena. Come nell'affresco senese Maria \u00e8 assisa in trono circondata da uno stuolo di santi e angeli: in adorazione si scorge anche la figura dell'allora podest\u00e0 Nello di Mino de' Tolomei.\nSala delle Adunanze segrete.\nLa successiva sala era usata dal governo cittadino. Contiene gli antichi sedili lignei intagliati e intarsiati (1475) e un \"Busto di San Bartolo\" in terracotta colorata della prima met\u00e0 del XV secolo entro una nicchia.\nA questo piano \u00e8 presente un'altra saletta con un \"busto di Guido Marabottini\", in terracotta di fattura fiorentina del Quattrocento. Da qui parte anche la scalinata per la salita alla Torre Grossa, il cui accesso \u00e8 decorato da un elmo del XIV secolo.\nPinacoteca.\nLa pinacoteca vera e propria si trova al secondo piano. La prima sala \u00e8 detta \"della Trinit\u00e0\", dall'affresco di Pier Francesco Fiorentino del 1497; vi si trovano anche una \"Madonna col Bambino e santi\" di Leonardo da Pistoia e la \"Piet\u00e0 con i simboli della Passione\", trittico di Sebastiano Mainardi. In una teca \u00e8 inoltre esposto un raro tappeto mamelucco del XIV secolo, annodato al Cairo con un'inconsueta forma a croce che simula la soprammissione di tre tappeti.\nIl vano delle scale della torre ospita a questo piano un gradino d'altare scolpito con \"Cherubini\" di Benedetto da Maiano. Il successivo salone ospita alcune delle opere pi\u00f9 importanti:\nIn alto \u00e8 inoltre affrescata una \"Madonna con Bambino e angeli\" di Cenni di Francesco e vari stemmi di podest\u00e0 databili tra il 1525 e il 1528.\nLa stanza a destra contiene una \"Maest\u00e0\" di un pittore senese della fine del Duecento, un dossale d'altare con la \"Madonna con Bambino e santi\" di Memmo di Filippuccio, due \"Crocifissioni\" di scuola fiorentina (una del XIII e una del XV secolo) e una \"Madonna con Bambino\" duecentesca.\nLa sala successiva espone un polittico di Taddeo di Bartolo, una \"Madonna con Bambino\" affrescata da Vincenzo Tamagni (1528), un \"Busto-reliquiario di Sant'Orsola\" in legno policromato di Mariano d'Agnolo Romanelli, un \"San Gimignano e storie della sua vita\" di taddeo di Bartolo (1401), un cassone nuziale decorato all'inizio del Quattrocento, un \"Polittico dell'Assunta e santi\" di Niccol\u00f2 di ser Sozzo, un \"San Giuliano in trono\" del cosiddetto Maestro del 1419 e infine tre tavole di Lorenzo di Niccol\u00f2: \"Storie di Santa Fina\" (1402), \"San Bartolomeo e storie della sua vita\" (1401) e una \"Madonna con Bambino\".\nCamera del Podest\u00e0.\nLa cosiddetta \"Camera del Podest\u00e0\" \u00e8 affrescata dagli \"Esiti positivi e negativi dell'iniziazione amorosa di un giovane\", curiosa opera di Memmo di Filippuccio databile ai primi anni del Trecento e da affreschi con scene di caccia e tornei di Azzo di Masetto (circa 1290)\nAlle pareti si trovano una \"Madonna con Bambino\" su tavola e un analogo soggetto affrescato da Pier Francesco Fiorentino; una terza \"Madonna con Bambino\" \u00e8 opera di Neri di Bicci."}
{"id": "1681473", "revid": "36426", "url": "https://it.wikipedia.org/wiki?curid=1681473", "title": "Palazzo comunale (San Gimignano)", "text": ""}
{"id": "1681474", "revid": "767487", "url": "https://it.wikipedia.org/wiki?curid=1681474", "title": "Punto d'origine (film)", "text": "Punto d'origine (\"Point of Origin\") \u00e8 un film nel 2002 diretto da Newton Thomas Sigel con Ray Liotta e John Leguizamo.\nTrama.\nBasato sulla vera storia di John Orr (Ray Liotta), uno dei pi\u00f9 famosi investigatori specializzati in incendi dolosi dello stato della California nel periodo in cui una serie di incendi sospetti affliggeva lo stato."}
{"id": "1681475", "revid": "36426", "url": "https://it.wikipedia.org/wiki?curid=1681475", "title": "Palazzo del Popolo (San Gimignano)", "text": ""}
{"id": "1681476", "revid": "599013", "url": "https://it.wikipedia.org/wiki?curid=1681476", "title": "Palazzo del Popolo", "text": ""}
{"id": "1681477", "revid": "36426", "url": "https://it.wikipedia.org/wiki?curid=1681477", "title": "Palazzo del popolo", "text": ""}
{"id": "1681479", "revid": "36426", "url": "https://it.wikipedia.org/wiki?curid=1681479", "title": "Palazzo nuovo del Podest\u00e0", "text": ""}
{"id": "1681480", "revid": "36426", "url": "https://it.wikipedia.org/wiki?curid=1681480", "title": "Palazzo Nuovo del Podest\u00e0", "text": ""}
{"id": "1681481", "revid": "36426", "url": "https://it.wikipedia.org/wiki?curid=1681481", "title": "Museo Civico (San Gimignano)", "text": ""}
{"id": "1681482", "revid": "36426", "url": "https://it.wikipedia.org/wiki?curid=1681482", "title": "Museo civico (San Gimignano)", "text": ""}
{"id": "1681483", "revid": "36426", "url": "https://it.wikipedia.org/wiki?curid=1681483", "title": "Pinacoteca Civica di San Gimignano", "text": ""}
{"id": "1681485", "revid": "559685", "url": "https://it.wikipedia.org/wiki?curid=1681485", "title": "Manto papale", "text": "Il manto papale \u00e8 un paramento liturgico simile al piviale (dal quale differisce esclusivamente per la lunghezza), che veniva utilizzato solamente dal papa in alcune cerimonie solenni.\nStoria.\nIl primissimo riferimento all'utilizzo del manto \u00e8 attestato da Dante Alighieri nella \"Divina Commedia\". Il papa Niccol\u00f2 III si presenta infatti al poeta con queste parole, indicando il manto come prerogativa caratterizzante del pontefice:\nIl manto era un piviale con una lunghezza superiore alla statura del papa (le dimensioni sono variabili a seconda del modello e del periodo storico, ma poteva essere anche di parecchi metri); quando il papa camminava, i bordi dovevano essere sorretti da appositi incaricati, detti caudatari . Quando il papa sedeva (sulla cattedra o sulla sedia gestatoria), poneva i piedi sulla fodera interna e gli incaricati chiudevano le falde appoggiandole in modo che, oltre alla persona del papa, venissero coperti completamente anche i gradini del trono.\nOggi.\nL'ultimo papa che indoss\u00f2 il manto fu Benedetto XVI per l'inaugurazione dell'anno paolino. Come altri paramenti liturgici (quali ad esempio la cappa magna e le chiroteche), non \u00e8 stato abolito, ma \u00e8 caduto in disuso. \nUn manto appartenuto a papa Giovanni XXIII \u00e8 stato in seguito accorciato e trasformato in un comune piviale; \u00e8 stato indossato da Giovanni Paolo II in occasione della chiusura della porta santa per il giubileo del 1983 e da Benedetto XVI in occasione della benedizione \"Urbi et Orbi\" del 25 dicembre 2007, per il Te Deum del 31 dicembre dello stesso anno e di quelli successivi."}
{"id": "1681486", "revid": "36426", "url": "https://it.wikipedia.org/wiki?curid=1681486", "title": "Pinacoteca civica di San Gimignano", "text": ""}
{"id": "1681488", "revid": "36426", "url": "https://it.wikipedia.org/wiki?curid=1681488", "title": "Pinacoteca civica (San Gimignano)", "text": ""}
{"id": "1681489", "revid": "36426", "url": "https://it.wikipedia.org/wiki?curid=1681489", "title": "Pinacoteca Civica (San Gimignano)", "text": ""}
{"id": "1681499", "revid": "1573940", "url": "https://it.wikipedia.org/wiki?curid=1681499", "title": "Rita Wilden", "text": "In quella stessa edizione dei Giochi contribu\u00ec alla conquista del bronzo da parte della staffetta 4\u00d7400 metri insieme ad Anette R\u00fcckes, Inge B\u00f6dding e Hildegard Falck."}
{"id": "1681506", "revid": "767487", "url": "https://it.wikipedia.org/wiki?curid=1681506", "title": "Reveille Productions", "text": "Reveille Productions \u00e8 una casa di produzione televisiva e cinematografica privata statunitense con sede a Los Angeles (CA). Fu fondata da Ben Silverman nel marzo del 2002.\nR\u00e9veille significa \"sveglia\" in francese.\nNel 2007 Silverman inizi\u00f2 a lavorare per la NBC. Comunque per la sua nuova sistemazione non pu\u00f2 trarre guadagno da nessun ulteriore progetto collegato con la Reveille Productions, ma continuer\u00e0 a lavorare con i progetti precedenti al suo accordo con la NBC.\nIl 30 novembre 2007 il Financial Times ha riferito che la Shine Productions di Elisabeth Murdoch, figlia del magnate dei mezzi di comunicazione Rupert Murdoch, aveva l'intenzione di acquistare la Reveille Productions per 200 milioni di $.\nRecentemente sempre il Financial Times ha riferito che l'acquisizione \u00e8 avvenuta nel febbraio 2008 e che \u00e8 costata 125 milioni di $."}
{"id": "1681507", "revid": "228587", "url": "https://it.wikipedia.org/wiki?curid=1681507", "title": "Lorraine", "text": ""}
{"id": "1681509", "revid": "1573940", "url": "https://it.wikipedia.org/wiki?curid=1681509", "title": "Chiesa dei Santi Giorgio e Caterina", "text": "La chiesa dei Santi Martiri Giorgio e Caterina dei Genovesi, sede della omonima confraternita, \u00e8 una chiesa parrocchiale di Cagliari. L'edificio \u00e8 situato in via Gemelli, alla base del colle, adibito a parco urbano, di Monte Urpinu, nell'omonimo quartiere.\nStoria.\nUna prima chiesa dedicata ai santi Giorgio e Caterina sorse a Cagliari alla fine del XVI secolo, come sede dell'\"arciconfraternita dei santi martiri Giorgio e Caterina dei Genovesi\". La confraternita, legata alla storia della fiorente comunit\u00e0 genovese di Cagliari, venne costituita nel 1587 dall'arcivescovo Francesco del Val ed eretta in arciconfraternita nel 1591 da papa Gregorio XIV. Inizialmente l'associazione aveva la sua sede presso una cappella della chiesa del convento di Santa Maria di Ges\u00f9 (che occupava l'area dove oggi sorge l'ex Manifattura tabacchi, in viale Regina Margherita). Per statuto i membri della confraternita dovevano avere origini liguri.\nLa costruzione della nuova sede inizi\u00f2 nel 1599, con la posa della prima pietra da parte dell'arcivescovo Alonso Lasso \u00c7ede\u00f1o. La chiesa, completata nel corso del XVII secolo, sorgeva in \"Sa Costa\" (attuale via Manno), nel quartiere Marina, con linee architettoniche richiamanti elementi del manierismo e del barocco, mentre gli interni custodivano diverse opere d'arte.\nLa facciata era caratterizzata da un portale, incorniciato da due colonne tortili e da un fastigio curvilineo, contenente lo stemma di Genova. L'interno era ad unica navata con cappelle laterali. La volta a botte dell'aula si presentava decorata a cassettoni.\nLa chiesa venne distrutta dai bombardamenti il 13 maggio del 1943, durante la seconda guerra mondiale.\nFinita la guerra, si pens\u00f2 alla ricostruzione della chiesa dell'arciconfraternita dei Genovesi. Un primo progetto, risalente al 1947, prevedeva la ricostruzione dell'edificio nell'area della chiesa distrutta, in via Manno (questo terreno venne invece successivamente venduto al gruppo La Rinascente).\nIl progetto definitivo, da realizzarsi nella zona di Monte Urpinu, in un quartiere periferico in rapida espansione, venne ideato da Marco Piloni e Francesco Giachetti nel 1957. La chiesa divenne sede della parrocchia eretta il 23 novembre 1964 dall'arcivescovo Paolo Botto e da lui stesso venne consacrata il 23 novembre 1967. Nel 2001 venne realizzata la scalinata, prevista nel progetto del '57, che collega la chiesa alla sottostante via Scano.\nDescrizione.\nL'attuale chiesa, a pianta centrale, presenta esternamente otto facce, costituite da alte arcate paraboloidali, all'interno delle quali si alternano pareti in muratura e vetrate. Ciascuno degli otto \"spicchi\" che costituiscono l'edificio \u00e8 raccordato a una lanterna, situata al centro e nella parte alta della chiesa.\nIl portale \u00e8 sormontato dallo stemma di Genova, recante il motto \"LIBERTAS\", recuperato dalle macerie dell'antica chiesa. L'interno \u00e8 caratterizzato dalla luminosit\u00e0 che filtra dalle grandi vetrate colorate, in cui sono i disegni di Rolando Monti che rappresentano gli strumenti della passione di Cristo. Alle quattro vetrate, come gi\u00e0 accennato, si alternano quattro pareti in muratura, in cui le pitture monocromatiche di Dino Fantini raffigurano vicende della vita dei santi Giorgio e Caterina, la Madonna (sopra l'arco del presbiterio) e infine i membri dell'arciconfraternita dei Genovesi mentre visionano il progetto della nuova chiesa (parete sopra l'ingresso). L'interno del tempio \u00e8 ornato da opere d'arte e memorie provenienti dalla chiesa distrutta.\nIl presbiterio, recentemente restaurato, risulta alterato rispetto alla sistemazione originaria; non \u00e8 pi\u00f9 presente la balaustra, mentre l'altare maggiore con l'antico tabernacolo seicentesco \u00e8 stato sostituito dalla sede del celebrante, sormontata dal Crocifisso ligneo del 1740 (precedentemente collocato nella seconda cappella a destra). L'opera, attribuita a un allievo di Anton Maria Maragliano, si staglia sullo sfondo delle canne dell'organo. Al centro dell'area presbiteriale si trova la mensa marmorea, consacrata dall'arcivescovo Giuseppe Mani il 26 aprile 2008.\nLe sei cappelle laterali ospitano alcune opere d'arte, come la piccola statua in corallo della \"Vergine di Adamo\" (terza cappella a sinistra), che la tradizione vuole rinvenuta in mare, all'interno di una conchiglia nel XVII secolo da un capitano genovese di nome Adamo. La piccola statua, molto venerata in passato, \u00e8 collocata al centro di una raggiera dorata, ornata con pietre preziose, opera di Federico Melis. Nella stessa cappella, sotto la mensa dell'altare, si trova un pezzo di terra portato da Nikolajewka sul Don dono degli Alpini in memoria dei caduti sardi nell'aultima battaglia della ritirata e di tutti i caduti. Tra una cappella e l'altra sono collocate antiche lampade lignee processionali. Altre opere sono custodite nel museo dell'arciconfraternita, nei locali adiacenti alla chiesa."}
{"id": "1681510", "revid": "726373", "url": "https://it.wikipedia.org/wiki?curid=1681510", "title": "Tom Clancy's Ghost Recon 2", "text": "Tom Clancy's Ghost Recon 2 \u00e8 un videogioco sparatutto in prima persona tattico sviluppato dalla Ubisoft e facente parte della serie \"Ghost Recon\".\nTrama.\nDurante un pattugliamento nel mare del Giappone, una nave da ricognizione americana viene attaccata da un missile balistico nordcoreano che ne decreta l'affondamento. Per indagare sull'avvenimento, il Presidente degli Stati Uniti d'America decide di inviare una squadra speciale dello U.S. Army, nome in codice Ghost, ad indagare sotto copertura in territorio nordcoreano. Ben presto la squadra si trover\u00e0 coinvolta in un conflitto totale che coinvolge Stati Uniti d'America e Corea del sud da una parte e Corea del nord dall'altra.\nModalit\u00e0 di gioco.\nIl gioco mette il giocatore a capo dell'unit\u00e0 di infiltrazione Ghost in territorio nemico. Non sar\u00e0 possibile passare da un soldato all'altro, ma sar\u00e0 invece consentito impartire ordini ai vari soldati ai fini di ottenere la migliore strategia di infiltrazione possibile.\nOltre alla modalit\u00e0 principale esiste la sfida Lupo solitario, in cui si interpreter\u00e0 un infiltrato in solitaria dell'unita Ghost armato del prototipo XM29.\nEsiste inoltre una modalit\u00e0 online dispiegata su dieci mappe e tre modalit\u00e0: Ultimo uomo, assalto e supremazia.\nAccoglienza.\nMolto criticata \u00e8 stata l'intelligenza artificiale sia dei propri compagni di squadra che quella dei soldati avversari, i quali si ritrovano entrambi in situazioni di scontro a fuoco poco realistiche. Anche la grafica, il livello di difficolt\u00e0, la scarsa longevit\u00e0 delle missioni, i bug della modalit\u00e0 online e l'impatto dei proiettili sullo scenario sono stati poco elogiati, mentre le esplosioni, alcuni effetti particellari, la variet\u00e0 delle situazioni di gioco e la visuale annebbiata in conseguenza dei colpi subiti sono stati giudicati positivamente. Responsi positivi sono stati dati anche per il doppiaggio, la cura cinematografica dei filmati, la visuale in terza persona e l'accuratezza della trama.\nLa rivista \"Play Generation\" lo classific\u00f2 come il terzo gioco con il packshot pi\u00f9 orripilante tra quelli usciti su PlayStation 2."}
{"id": "1681515", "revid": "124123", "url": "https://it.wikipedia.org/wiki?curid=1681515", "title": "Nati nel 1057", "text": ""}
{"id": "1681517", "revid": "984922", "url": "https://it.wikipedia.org/wiki?curid=1681517", "title": "Stazione meteorologica di Modena", "text": "La stazione meteorologica di Modena \u00e8 la stazione meteorologica di riferimento relativa alla citt\u00e0 di Modena.\nCoordinate geografiche.\nLa stazione meteorologica, di tipo automatico DCP, si trova nell'Italia nord-orientale, in Emilia-Romagna, nel comune di Modena, a 35 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +2,2 \u00b0C; quella del mese pi\u00f9 caldo, luglio, \u00e8 di +24,2 \u00b0C.\nLe precipitazioni medie annue si aggirano sui 600 mm, distribuite mediamente in 75 giorni, con minimi relativi in inverno ed estate e picchi moderati in primavera ed autunno ."}
{"id": "1681518", "revid": "767487", "url": "https://it.wikipedia.org/wiki?curid=1681518", "title": "Marcello Grassi", "text": "Carriera.\nGiocatore.\nGrassi debutta in Serie D nel 1967 con la , venendo poi acquistato dall' che lo fa esordire nella massima categoria. Con la formazione giovanile degli orobici, vince il Torneo di Viareggio 1969. In nerazzurro non trova molto spazio, tanto da essere mandato in Serie C dove difende le porte di e .\nRitorna quindi a Bergamo, dove disputa un altro torneo di Serie A. Si trasferisce poi all' con cui ottiene una promozione in massima categoria, categoria conservata per due annate. Passa quindi al con cui gioca in Serie A per un altro biennio, facendo parte della rosa che nella stagione 1978-1979 conquista il secondo posto nonch\u00e9 lo storico record d'imbattibilit\u00e0.\nSua successiva destinazione \u00e8 il , in Serie B, dove trascorre due stagioni. Rimane poi tra i cadetti, in forza al e alla , mentre a met\u00e0 degli anni 1980 spende l'ultima parte di carriera nei campionati minori, al e alla , appendendo i guantoni nel 1986 con la maglia del Ceparana.\nAttualmente gioca a bocce nella societ\u00e0 carrarese del Fossone, ottenendo positivi risultati nei campionati nazionali di Serie B e C.\nAllenatore.\nDopo il ritiro ha lavorato per molti anni come preparatore dei portieri."}
{"id": "1681519", "revid": "124123", "url": "https://it.wikipedia.org/wiki?curid=1681519", "title": "Morti nel 1247", "text": ""}
{"id": "1681522", "revid": "1372005", "url": "https://it.wikipedia.org/wiki?curid=1681522", "title": "Consorti dei sovrani del Sacro Romano Impero e di Germania", "text": "Questo \u00e8 l'elenco delle consorti dei sovrani del Sacro Romano Impero, del Regno di Germania (Regno dei Franchi Orientali) e dell'Impero tedesco.\nL'elevazione alla dignit\u00e0 imperiale era riservata ai soli maschi, pertanto non ci fu mai un'imperatrice regnante. La prima imperatrice fu Ermengarda di Hesbaye, moglie del secondo imperatore carolingio, Ludovico il Pio. La prima regina di Germania ad essere incoronata anche imperatrice fu Adelaide d'Italia.\nImperatrici dei Romani.\nPrima del 962, il titolo di \"Imperatore dei Romani\" (\"Imperator Romanorum\") non fu sempre associato con il regno di Germania; piuttosto esso fu inizialmente associato alla dinastia carolingia, ed in seguito posseduto da diverse altre figure del IX e X secolo; le loro consorti furono dunque Imperatrici, ma non necessariamente regine di Germania.\nRegine dei Franchi Orientali.\nCon il trattato di Verdun nell'843, l'impero carolingio fu diviso. Lotario, sovrano del regno mediano di Lotaringia o Borgogna, ottenne il titolo di imperatore mentre Ludovico il Germanico ottenne il regno dei Franchi Orientali, l'area che sarebbe divenuta la Germania.\nLe mogli dei monarchi di questo reame furono dunque regine dei Franchi Orientali, ma bisogna tener presente che non sempre furono anche imperatrici.\nRegine e Imperatrici dei Romani.\nCon l'ascesa di Ottone I di Sassonia nel 962 al seggio imperiale, il titolo di Imperatore dei Romani fu legato al Regno di Germania. Nel periodo compreso tra l'elezione reale e l'incoronazione imperiale, i sovrani tedeschi portavano il titolo di Re dei Romani: di conseguenza, le consorti erano chiamate \"Regine dei Romani\" o \"Imperatrici dei Romani\" a seconda che il marito fosse stato incoronato o meno.\nImperatrici Tedesche, Regine di Prussia.\nAlla dissoluzione del Sacro Romano Impero, nel 1806, segu\u00ec la creazione di una serie di organizzazioni che riunissero i vari Stati tedeschi, ovvero la Confederazione del Reno (1806-1813), la Confederazione germanica (1815-1866) e la Confederazione Tedesca del Nord (1867-1871). La lotta per l'egemonia tra il Regno di Prussia degli Hohenzollern e l'Impero austriaco degli Asburgo-Lorena si concluse con l'unificazione della Germania e la costituzione dell'Impero tedesco a guida prussiana, nel 1871.\nGli Imperatori Tedeschi erano anche Re di Prussia, quindi le loro mogli erano Imperatrici Tedesche e Regine di Prussia.\nConsorti di sovrani non riconosciuti.\nOltre a quelle elencate, le seguenti donne furono mogli di pretendenti al Regno di Germania, ma che non furono riconosciuti ufficialmente come Re."}
{"id": "1681523", "revid": "531590", "url": "https://it.wikipedia.org/wiki?curid=1681523", "title": "O la va, o la spacca", "text": "O la va, o la spacca \u00e8 una miniserie televisiva del 2004 trasmessa su Canale 5 e ambientata in un paese immaginario di nome Perozzo. Le riprese sono state effettuate a Cernusco sul Naviglio, cittadina del retroterra milanese.\nLa sigla cantata da Ezio Greggio (sotto lo pseudonimo di Eziu Greggiescu) \u00e8 \"Imi Plac Ochii Tai\" del gruppo musicale rumeno 3rei Sud Est.\nTrama.\nErminio Spampagnati, inviato di un TG di una TV nazionale, viene licenziato dopo che si scopre che una sua intervista in diretta ad un leader talebano in realt\u00e0 era una bufala creata ad arte. Trovandosi senza lavoro e senza casa, decide di lasciare Milano e trasferirsi a Perozzo, una piccola cittadina del retroterra milanese.\nQui incontra le sue due ex mogli: Carlotta, che vive con le due figlie Alessia e Margherita, e Mariella che vive con i due figli Filippo e Lorenzo che per\u00f2 lo accolgono molto di malavoglia. Trovandosi senza lavoro e sapendo che suo suocero, il commendator Romanazzi, padre di Carlotta, possiede una televisione locale dove trasmette delle televendite di tappeti, gli propone di farsi assumere come presentatore.\nIl suocero non \u00e8 disposto ad accettare inizialmente, ma cede quando Erminio gli fa notare che senza lavoro non avrebbe potuto pagare gli alimenti a Carlotta. Erminio va a vivere nel modesto appartamento dell'amico Natalino, che fa il cameraman di Teleperozzo. Inventando programmi televisivi originali e incappando per caso in vari interessanti scoop, Erminio riesce a far diventare pi\u00f9 popolare Teleperozzo. Intanto con la sua simpatia riacquista la fiducia di tutti i suoi figli, che iniziano anche ad aiutarlo nella progettazione dei programmi televisivi. Alla fine riesce anche a riconquistare l'amore di Mariella con la quale andr\u00e0 a vivere alla fine della serie. Solo Carlotta e il commendator Romanazzi rimarranno sempre in lotta con lui. Erminio stesso diventer\u00e0 una persona migliore, trattando meglio l'amico Natalino e adottando Babek, un bambino senzatetto incontrato nell'ultima puntata.\nAscolti.\nLa serie \u00e8 andata in onda dal 15 dicembre 2004 su Canale 5 in prima serata registrando scarsi dati auditel. Le ultime due puntate sono andate in onda il 7 gennaio 2005 alle ore 23:00, in seconda serata, a causa di un improvviso cambio di programmazione dovuto agli eventi del terremoto e maremoto dell'Oceano Indiano del 2004."}
{"id": "1681525", "revid": "339392", "url": "https://it.wikipedia.org/wiki?curid=1681525", "title": "Mondiali di mountain bike 2008", "text": ""}
{"id": "1681527", "revid": "767487", "url": "https://it.wikipedia.org/wiki?curid=1681527", "title": "The Flannerys", "text": "The Flannerys \u00e8 un film nel 2003 diretto da Peter O'Fallon."}
{"id": "1681533", "revid": "1543377", "url": "https://it.wikipedia.org/wiki?curid=1681533", "title": "Ursus inopinatus", "text": "L'orso di MacFarlane \u00e8 una supposta specie estinta di orso che viveva nei Territori del Nordovest del Canada. Nel 1864, il naturalista Robert MacFarlane acquist\u00f2 un'\u00abenorme\u00bb pelle di colore giallo ed il cranio di un orso dagli inuit. MacFarlane invi\u00f2 i resti alla Smithsonian Institution, dove vennero messi in un magazzino e presto dimenticati. Finalmente, il dr. Clinton Hart Merriam scopr\u00ec questi resti e li riconobbe come appartenenti ad una nuova specie, \"Ursus inopinatus\". Nel 1918, descrisse l'esemplare come una nuova specie di diverso genere, \"Vetularctos inopinatus\", chiamandolo \u00aborso patriarca\u00bb.\nAd eccezione di alcuni avvistamenti non confermati, l'orso di Macfarlane viene talvolta ritenuto estinto dal momento in cui venne scoperta la sua presenza nel 1864. Vi sono state molte teorie riguardo all'origine dell'orso di MacFarlane, tra cui vi sono l'ipotesi che si sia trattato di un ibrido grizzly-orso polare o perfino un rappresentante sopravvissuto di una specie pleistocenica.\nSappiamo che occasionalmente avvengono delle ibridizzazioni grizzly-orso polare, i cui risultati sono esemplari la cui descrizione combacia molto con quella di questo orso, soprattutto quella della pelliccia ocra chiaro e apparentemente anche quella del cranio dalla strana forma che indusse Merriam a creare un nuovo genere. Nonostante questa sembri essere una spiegazione soddisfacente, non \u00e8 stata testata accuratamente, dal momento che per lungo tempo non ci sono stati dati disponibili. Ora che abbiamo molti pi\u00f9 dati sull'esistenza di questi ibridi, l'analisi del DNA antico e/o lo studio morfologico del cranio possono finalmente risolvere il caso dell'esemplare di MacFarlane. Se risultasse essere un ibrido, il sottogenere (o il genere, se anche l'orso polare venisse considerato distinto) non sarebbe pi\u00f9 valido ed il corretto nome scientifico dell'orso di MacFarlane (e di tutti gli altri ibridi orso bruno-orso polare) sarebbe Ursus \u00d7 inopinatus."}
{"id": "1681536", "revid": "181699", "url": "https://it.wikipedia.org/wiki?curid=1681536", "title": "Stazione meteorologica di Reggio Emilia", "text": "La stazione meteorologica di Reggio nell'Emilia \u00e8 la stazione meteorologica di riferimento relativa alla citt\u00e0 di Reggio nell'Emilia.\nCoordinate geografiche.\nLa stazione meteo si trova nell'Italia centro-settentrionale, in Emilia-Romagna, nel comune di Reggio nell'Emilia, a 62 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,3\u00a0\u00b0C; quella del mese pi\u00f9 caldo, luglio, \u00e8 di +24,0\u00a0\u00b0C.\nLe precipitazioni medie annue si aggirano sui 700\u00a0mm, distribuite mediamente in 78 giorni, con minimi relativi in inverno ed estate e picchi moderati in primavera ed autunno."}
{"id": "1681540", "revid": "729019", "url": "https://it.wikipedia.org/wiki?curid=1681540", "title": "PageStream", "text": "PageStream \u00e8 un'applicazione proprietaria di tipo professionale per il desktop publishing (DTP). Nata sull'Atari ST nel 1986, \u00e8 divenuta disponibile per i sistemi operativi Amiga OS (nelle versioni Classic 68k e PPC), MorphOS, GNU/Linux, Unix, macOS e Windows.\nStoria.\nL'applicazione, sviluppata tra gli altri da Deron Kazmaier, \u00e8 una tra i pi\u00f9 vecchi software di DTP. Nasce infatti nel 1986 per Atari ST con il nome \"Publishing Partner\" per il marchio Softlogik Publishing Corp. Nel 1989 viene effettuato il \"porting\" per i sistemi Amiga con l'attuale nome, mentre nel 1996 approda all'ambiente Mac. Nel frattempo lo sviluppo passa quindi alla Grasshopper LLC, casa editrice statunitense, attuale proprietaria dell'applicativo. Dalla versione 4.0, lanciata nel 1999, \u00e8 disponibile per Windows e dal 2004 per GNU/Linux.\nApplicazioni.\nCampi di applicazione prevedono la produzione di libri, monografie, newsletters, quotidiani e presentazioni in PDF, come la realizzazione di materiali aziendali, d\u00e9pliant, volantini, locandine, piccoli poster ed altri documenti che richiedono un lay-out flessibile.\nCaratteristiche.\nIl software \u00e8 caratterizzato da una gestione tipografica degli elementi particolarmente precisa (con il posizionamento fino al millesimo di punto tipografico e rotazioni degli elementi fino al millesimo di grado), la gestione curata dei processi cromatici, la gestione della struttura a livelli e soprattutto l'interfaccia utente \"user-friendly\".\nSupporta molti dei formati grafici pi\u00f9 diffusi, prevedendo anche l'impiego del canale alfa sia per la gestione della trasparenza del testo, che degli elementi grafici e delle immagini. Altre caratteristiche includono il supporto dei colori CMYK, la programmabilit\u00e0 di macro attraverso comandi interni, linguaggio ARexx e script in linguaggio Python.\nPageStream \u00e8 disponibile in pi\u00f9 di 20 lingue ed \u00e8 localizzato in italiano (interfaccia, dizionario e sillabazione).\nLa stampa \u00e8 effettuata sia tramite driver di sistema che interni, quali quello Postscript livello 2 che supporta il \"font embedding\" (inclusione dei caratteri nel documento) per font TrueType, Type 1 e OpenType, o quello 'bitmap' per la possibilit\u00e0 di indirizzare l'output di stampa in un formato grafico a scelta tra TIFF, JPG, BMP alla risoluzione desiderata.\nIl supporto al PDF include la trasparenza, il supporto alla compressione.\nIl formato dei file, caratterizzato dall'estensione PGS, \u00e8 proprietario.\nUna menzione merita anche interessante il rapporto costi/prestazioni particolarmente favorevole per un applicativo professionale."}
{"id": "1681541", "revid": "1543377", "url": "https://it.wikipedia.org/wiki?curid=1681541", "title": "Pietro Pianta", "text": "Carriera.\nGiocatore.\nComincia a muovere i primi passi nella squadra del Pontelongo. Successivamente viene convinto a sottoporsi ad un provino per gli Allievi del Padova.\nA vent'anni \u00e8 partito volontario per il servizio militare ed ha continuato a giocare nella squadra delle Fiamme Oro, in Serie D. Scala le categorie grazie al passaggio all'Anconitana prima ed al ritorno al Padova poi, con cui debutta in Serie B. L'anno successivo si trasferisce al Cagliari, con cui gioca per quattro anni, tre dei quali in Serie A (esordio in Serie A il 26 dicembre 1965 in Cagliari-Lanerossi Vicenza (3-0).).\nCon i cagliaritani Pianta ha anche una esperienza nel campionato nordamericano organizzato nel 1967 dalla United Soccer Association e riconosciuto dalla FIFA, in cui i sardi giocarono nelle vesti del Chicago Mustangs, ottenendo il terzo posto nella Western Division.\nDopo una parentesi al , veste la maglia del Lanerossi Vicenza, dove \u00e8 curiosamente ricordato anche per aver subito uno dei gol pi\u00f9 belli del suo ex compagno Gigi Riva, in rovesciata. Successivamente milita nelle file dell'Atalanta, sempre nel massimo campionato. In Milan-Atalanta (9-3) del 1972, dopo avere subito il settimo gol milanista, in preda ad una crisi di nervi, si avvicin\u00f2 alla propria panchina facendosi sostituire.\nTermina la carriera in Serie C alla Cremonese. In carriera ha totalizzato complessivamente 105 presenze in Serie A e 47 in Serie B.\nAllenatore.\nTerminata la carriera da giocatore, inizia quella da preparatore dei portieri nella Cremonese. Successivamente, dopo un corso per allenatori, \u00e8 stato ingaggiato dal Como sempre come preparatore di portieri."}
{"id": "1681543", "revid": "767487", "url": "https://it.wikipedia.org/wiki?curid=1681543", "title": "Che casino... con Pierino!", "text": "Che casino... con Pierino! \u00e8 un film comico del 1982 diretto da Bitto Albertini. Uscito il 6 maggio 1982, \u00e8 il quarto film della serie apocrifa di Pierino.\nTrama.\nDopo aver abbandonato la scuola e fallito varie esperienze di lavoro, Pierino decide di andare a lavorare come garzone del bar gestito dallo zio Nino. Egli si imbatte in diverse situazioni, che talvolta vedono coinvolto anche l'amico Pantera, abile nell'imitare vari suoni, o la ragazza Marisa, di cui Pierino \u00e8 follemente innamorato, fin quando non decide di partire per un viaggio in Austria."}
{"id": "1681552", "revid": "92920", "url": "https://it.wikipedia.org/wiki?curid=1681552", "title": "Abito completo da uomo", "text": "Un abito completo da uomo, comunemente chiamato semplicemente completo o abito, \u00e8 un indumento maschile di origine britannica.\nL'abito pu\u00f2 essere composto da due pezzi (una giacca e un pantalone) oppure da tre pezzi (una giacca, un pantalone e un gilet o un panciotto) sempre nello stesso tessuto.\nUtilizzo.\nIndumento molto in voga nella cultura di massa fino agli anni cinquanta, oggi, con l'avvento del pr\u00eat-\u00e0-porter e dell'abbigliamento casual \u00e8 poco utilizzato nel tempo libero, pur rimanendo un importante riferimento nei canoni dell'abbigliamento pi\u00f9 formale. Il completo \u00e8 ritenuto un capo da lavoro, spesso associato ai lavoratori del settore terziario e in particolare a quelli operanti nel mondo della finanza, i cosiddetti \"colletti bianchi\", in opposizione alle \"tute blu\", i lavoratori d'industria e i manovali.\nTerminologia sartoriale.\nLa giacca \u00e8 l'elemento principale e pi\u00f9 caratteristico di un completo maschile. Oltre al tessuto di base visibile esternamente, solitamente di lana (o cotone e lino per l'estate), la giacca comprende una fodera, visibile sul lato interno della giacca, ed una interfodera, non visibile e situata tra il tessuto e la fodera."}
{"id": "1681554", "revid": "599013", "url": "https://it.wikipedia.org/wiki?curid=1681554", "title": "Anette R\u00fcckes", "text": ""}
{"id": "1681557", "revid": "6923", "url": "https://it.wikipedia.org/wiki?curid=1681557", "title": "Tom Clancy's Rainbow Six", "text": "Tom Clancy's Rainbow Six \u00e8 un videogioco sparatutto in prima persona tattico sviluppato e distribuito dalla Red Storm Entertainment, inizialmente per PC nel 1998, e successivamente anche per Mac OS, Nintendo 64, PlayStation, Dreamcast e Game Boy Color.\nQuesto \u00e8 il primo capitolo della serie \"Rainbow Six\". La trama del videogioco \u00e8 ispirata all'omonimo romanzo inglese \"Rainbow Six\" di Tom Clancy, scritto durante il periodo di sviluppo del gioco.\nIl 31 gennaio 1999 venne pubblicata l'espansione del videogioco: \"Tom Clancy's Rainbow Six Mission Pack: Eagle Watch\".\nQuesta espansione aggiunge 5 nuove missioni, 3 nuove armi e una nuova modalit\u00e0 multiplayer.\nIn occasione del 10\u00ba anniversario del primo videogioco di casa \"Tom Clancy's\", la versione originale per Playstation di \"Rainbow Six\", dal 2008, \u00e8 stata resa disponibile su Playstation Store.\nOrigine.\nLa Red Storm pianific\u00f2 fin dall'inizio di creare un gioco basato su un team speciale che combatte il terrorismo, proponendo operazioni furtive incentrate sulla liberazione di ostaggi e l'eliminazione di terroristi. Inizialmente il gioco si basava su un team statunitense simile alla squadra speciale HRT, tuttavia decisero in seguito di rendere l'organizzazione pi\u00f9 internazionale, inglobando nel team membri provenienti da diverse nazioni. Decisero cos\u00ec di rinominare la squadra del videogioco in \"Black Ops\". Ciononostante, nel momento in cui lo scrittore statunitense Tom Clancy inizi\u00f2 a scrivere un libro simile al videogioco, incentrato anch'esso su una squadra speciale che combatte il terrorismo, la Red Storm cambi\u00f2 nuovamente idea e decise di ispirarsi alla trama dello stesso, rinominando il gioco in \"Rainbow Six\", sul titolo del romanzo.\n\u00c8 da considerare che, nel momento in cui la Red Storm termin\u00f2 lo sviluppo del videogioco, l'omonimo libro era ancora in fase di scrittura, dunque la trama del gioco differisce sotto certi aspetti da quella originale del romanzo.\nTrama.\n\u00c8 l'anno 1999. Rainbow, una nuova organizzazione anti-terroristica multinazionale, \u00e8 la risposta all'emergente terrorismo internazionale, una minaccia che, all'indomani della guerra fredda, ha compromesso sempre pi\u00f9 le singole forze di sicurezza nazionali.\nLa squadra \u00e8 composta da un'\u00e9lite di soldati provenienti dai paesi della NATO, ed agisce in assoluta segretezza: la sua esistenza \u00e8 nota soltanto ai pi\u00f9 alti funzionari governativi. Il direttore dell'organizzazione \u00e8 John Clark, il leader del team \u00e8 Domingo (Dingo) Chavez.\nPoco tempo dopo la sua inaugurazione, la Rainbow si ritrova a dover rispondere a una serie di attacchi terroristici del Gruppo Phoenix, un'organizzazione eco-terrorista radicale che denuncia l'inquinamento e lo sfruttamento ambientale della societ\u00e0 industriale. Intanto la Rainbow \u00e8 assistita e riceve consigli da John Brightling, presidente della societ\u00e0 biotecnologica americana Horizon Corporation Inc, che collabora conducendo anche importanti investigazioni sul gruppo Phoenix.\nTuttavia, la Rainbow viene a conoscenza di importanti informazioni che collegano lo stesso John Brightling al gruppo Phoenix nel mondo degli affari. La societ\u00e0 della Horizon sta sviluppando infatti enormi quantit\u00e0 di virus Ebola contagioso, detto \"Shiva\", con lo scopo di compiere un genocidio di tutta la razza umana. Il piano di John Brightling \u00e8 quello di distruggere l'intera umanit\u00e0, e ricostruire il pianeta in un'utopia scientifica ed ecologica, con l'aiuto di un gruppo di collaboratori prescelti al progetto.\nPer raggiungere l'obiettivo, il gruppo Phoenix installa un meccanismo per il rilascio del virus nel sistema principale di circolazione dell'aria del villaggio olimpico di Sydney, dove si sarebbero svolti i giochi olimpici del 2000, che avrebbe contagiato di l\u00ec a poco tutto il globo ed ucciso la maggior parte degli esseri umani. La Rainbow, riuscendo a contrastare il rilascio del virus e a scongiurare l'imminente catastrofe, elimina tutti i collaboratori del complotto e provvede infine a catturare John Brightling in persona, il quale riusc\u00ec, insieme al gruppo Phoenix, ad intanarsi nell'Arca Horizon, nella foresta Amazzonica, una cupola ermetica da loro progettata per scampare dall'olocausto globale.\nModalit\u00e0 di gioco.\nRainbow Six \u00e8 un genere sparatutto tattico articolato in una campagna di 16 missioni. In ogni missione la fase di azione (ossia il gioco e vero e proprio) \u00e8 preceduta sempre da una fase di pianificazione, durante la quale il giocatore potr\u00e0 scegliere i membri del team da reclutare (in base alle abilit\u00e0 specifiche di ognuno), le armi e l'equipaggiamento da assegnare a ciascuno di essi e la strategia da adottare, scegliendo i punti di spawn all'interno della mappa e, facoltativamente, dei percorsi prestabiliti da seguire.\nTerminata la fase di pianificazione, il gioco disporr\u00e0 i membri della squadra nei punti di spawn definiti, assegnandone uno di default al giocatore. \u00c8 da tenere in considerazione che, se non si impostano dei percorsi prestabiliti, l'azione dei membri della squadra non comandati in un certo momento dal giocatore sar\u00e0 minima e, pertanto, \u00e8 compito del singolo giocatore guidare ogni recluta del team, cambiando di volta in volta il personaggio da comandare. Per superare la missione occorre portare a termine tutti gli obiettivi richiesti (che possono variare a seconda della modalit\u00e0 di difficolt\u00e0 impostata), eliminando i terroristi e cercando di limitare al minimo la perdita di compagni di squadra.\nGli obiettivi di ogni missione si basano fondamentalmente su operazioni furtive: disinnesco di bombe, liberazione di ostaggi tenuti prigionieri, penetrazione in luoghi protetti da dispositivi di sicurezza e altro."}
{"id": "1681558", "revid": "599013", "url": "https://it.wikipedia.org/wiki?curid=1681558", "title": "Inge B\u00f6dding", "text": ""}
{"id": "1681559", "revid": "984922", "url": "https://it.wikipedia.org/wiki?curid=1681559", "title": "Stazione meteorologica di Alfonsine", "text": "La stazione meteorologica di Alfonsine \u00e8 la stazione meteorologica di riferimento relativa alla localit\u00e0 di Alfonsine.\nCoordinate geografiche.\nLa stazione meteo si trova nell'Italia nord-orientale, in Emilia-Romagna, in provincia di Ravenna, nel comune di Alfonsine, a 7 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,9\u00a0\u00b0C; quella del mese pi\u00f9 caldo, luglio, \u00e8 di +22,7\u00a0\u00b0C.\nLe precipitazioni medie annue sono inferiori ai 700\u00a0mm, distribuite mediamente in 81 giorni, con minimi relativi in inverno ed estate e picchi moderati in primavera ed autunno ."}
{"id": "1681564", "revid": "122599532", "url": "https://it.wikipedia.org/wiki?curid=1681564", "title": "Lina Radke", "text": "Biografia.\nIn un'era in cui lo sport era ancora in gran parte maschilista fu una delle pioniere dell'atletica leggera femminile, vincendo molti titoli regionali e nazionali. Vinse una medaglia d'oro nella prima edizione dei Giochi a cui fossero ammesse anche le donne, realizzando con 2'16\"8 il primo record mondiale ufficialmente riconosciuto degli 800 metri femminili.\nAll'arrivo della gara dei Giochi del 1928 per\u00f2 molte atlete giunsero esauste e questo indusse il Comitato Olimpico Internazionale a pensare che fosse una distanza troppo lunga per le donne; la competizione fu cos\u00ec bandita dal programma olimpico e vi torn\u00f2 solo nel 1960."}
{"id": "1681566", "revid": "253269", "url": "https://it.wikipedia.org/wiki?curid=1681566", "title": "Henry Cavill", "text": "Esordisce nel 2001 con il ruolo di Thomas nel film \"Segreti di famiglia\", proseguendo poi con i film \"Montecristo\", \"Tristano &amp; Isotta\", \"Stardust\", \"Immortals\" e \"Basta che funzioni\" di Woody Allen. Dal 2007 al 2010 interpreta Charles Brandon nella serie TV \"I Tudors\". Il successo internazionale arriva nel 2013 con il ruolo di Superman ne \"L'uomo d'acciaio\", ripreso anche nel 2016 in ', nel 2017 in \"Justice League\" e nel 2021 in \"Zack Snyder's Justice League\". Nel 2018 appare in ' e, dal 2019, interpreta Geralt di Rivia nella serie televisiva di Netflix \"The Witcher\". Negli Stati Uniti gli incassi dei suoi film ammontano a pi\u00f9 di 1,31 miliardi di dollari, con una media di 109,78 milioni a film, mentre a livello internazionale hanno incassato circa 3,6 miliardi di dollari.\nBiografia.\nHenry Cavill \u00e8 nato sull'isola di Jersey nelle Isole del Canale, quarto di cinque fratelli. Sua madre, Marianne, ha lavorato in una banca, mentre suo padre, Colin Cavill, era un agente di cambio. Dopo gli studi elementari, si iscrive alla Stowe School dove inizia a recitare. Qui emerge il suo talento e interpreta diversi ruoli in opere teatrali dapprima a livello scolastico per poi approdare nei teatri portando in scena personaggi di grande spessore. Henry ha anche affermato che se non fosse diventato un attore sarebbe entrato nell'esercito o avrebbe frequentato l'universit\u00e0 per studiare storia antica, in particolare Egittologia. Cavill \u00e8 affetto da mosaicismo somatico, un tipo di eterocromia che mostra colori diversi nella stessa iride: il suo occhio sinistro (azzurro) presenta una piccola macchia marrone.\nDagli inizi al 2013.\nCavill apparve nel film del 2002 \"Montecristo\". Nel 2005 recit\u00f2 in \"\", mentre nel 2006 lavor\u00f2 in \"Tristano e Isotta\" interpretando il personaggio di Melot. Nel 2007 venne scelto per interpretare il ruolo del cacciatore nella pellicola \"Cappuccetto rosso\".\nNel 2004 era in lista per interpretare Superman nel film \"Superman Returns\", ma il regista Bryan Singer scelse Brandon Routh come protagonista. Cavill era anche in lista per interpretare il personaggio di Edward Cullen nel film di \"Twilight\", infatti, Stephenie Meyer, autrice della saga, lo defin\u00ec il \"perfetto Edward\", tuttavia per il tempo di produzione del film Cavill era troppo vecchio per interpretare il personaggio del vampiro adolescente, e il ruolo \u00e8 andato a Robert Pattinson. Nel 2005 Henry fu uno dei candidati per interpretare James Bond, in \"Casino Royale\", ma infine \u00e8 stato considerato troppo giovane e \"un po' paffutello\" per il ruolo. Per tutti questi eventi nel numero di dicembre del 2005, la rivista Empire soprannomin\u00f2 Cavill come \"sfortunato uomo di Hollywood\".\nNel 2007 ottenne fama e popolarit\u00e0 grazie alla serie TV \"I Tudors\", dove ricopr\u00ec il ruolo di Charles Brandon, I duca di Suffolk. La serie fu ben accolta: fu nominata per un Golden Globe nel 2007 e vinse un Emmy nel 2008. Grazie al successo della serie ottenne un ruolo nel fantasy \"Stardust\". All'inizio del 2008, divenne un modello/portavoce di Dunhill Fragrances in cui realizz\u00f2 due spot televisivi. Recit\u00f2 nel film di Joel Schumacher \"Blood Creek\", inoltre fu scelto da Woody Allen per interpretare \"Basta che funzioni\", pellicola del regista del 2009. Cavill interpret\u00f2 anche il ruolo di Teseo nel film \"Immortals\", uscito al cinema 11 novembre 2011. Ad aprile 2012 usc\u00ec nelle sale il film, \"La fredda luce del giorno\", diretto dal tunisino Mabrouk El Mechri. Per la preparazione di questo ruolo il regista chiese all'attore di non visitare Barcellona, citt\u00e0 in cui si svolge il film, e di mangiare e bere il pi\u00f9 possibile, come una persona normale, per aumentare la credibilit\u00e0 del personaggio, ovvero quello di un giovane turista.\nNel gennaio 2011 Cavill venne scelto da Warner Bros. per interpretare il personaggio di Superman nel reboot del franchise diretto da Zack Snyder intitolato \"L'uomo d'acciaio\" (\"Man of Steel\" in lingua originale), le cui riprese iniziarono in Canada nel settembre del 2011, mentre il film usc\u00ec nell'estate del 2013. Per questo ruolo furono presi in considerazione diversi attori, i quali Matthew Goode, James Holzier, Armie Hammer, Matt Bomer, Joe Manganiello, Zac Efron e Colin O'Donoghue. Cavill fu il primo attore non americano ad aver ottenuto questo ruolo e per interpretare al meglio il personaggio si \u00e8 dovuto sottoporre a un duro allenamento fisico sotto la supervisione del personal trainer Mark Twight. Il film ebbe un buon successo incassando pi\u00f9 di 668 milioni di dollari.\nNel 2013 fu scelto per interpretare Napoleon Solo, un agente segreto alle prese con un'organizzazione terroristica denominata \"thrush\", nel film \"Operazione U.N.C.L.E.\" nel cast anche Armie Hammer. L'uscita nelle sale cinematografiche avvenne nel settembre 2015.\nDal 2014 ad oggi.\nNell'estate del 2014 iniziano le riprese del sequel de \"L\u2019uomo d\u2019acciaio\", \"\", dove vest\u00ec per la seconda volta il ruolo di \"Superman\" accanto a Ben Affleck nel ruolo di \"Batman\" e Gal Gadot in quello di \"Wonder Woman\". L'uscita nelle sale cinematografiche avvenne nel marzo 2016 e nonostante un'accoglienza negativa da parte della critica per lo sviluppo della storia, la pellicola nei primi tre giorni di programmazione ebbe un enorme successo incassando 424 milioni di dollari, nei giorni successivi invece ebbe una brusca franata, ma nonostante ci\u00f2 la pellicola ha avuto un incasso totale di 873 milioni di dollari in tutto il mondo. Il film vinse quattro Razzie Awards, tra cui uno a Henry Cavill e Ben Affleck come peggior duo sullo schermo.\nSempre nel 2014 annunci\u00f2 che avrebbe dovuto vestire i panni di John Stratton, nell'omonimo film tratto dal romanzo dell'ex Royal Marine Duncan Falconer e diretto da Simon West e che le riprese sarebbero dovute iniziare nella primavera del 2015 tra Roma e Londra. Nello stesso anno apr\u00ec la sua casa di produzione, la Promethean Productions, fondata assieme al fratello Charlie Cavill e a Rex Glensy, ed il primo progetto avrebbe dovuto essere proprio l'action thriller \"Stratton\". Nel maggio 2015, a due settimane dalle riprese della pellicola, l'attore abbandona il progetto in quanto, avendo una versione diversa sulla storia e la sceneggiatura, voleva rimandare le riprese a settembre, ma fu sostituito da Dominic Cooper.\nNel 2017 fu nel cast del war-movie \"Castello di sabbia\", il film narra la storia di un gruppo di soldati americani durante la seconda guerra del golfo, nel 2003 in Iraq. La pellicola, diretta da Fernando Coimbra, fu distribuita sulla piattaforma streaming di Netflix nel mese di aprile. Sempre nel 2017 fu nuovamente Superman della pellicola \"Justice League\". Durante alcune riprese aggiuntive l'attore gir\u00f2 le scene con un paio di baffi, successivamente rimossi digitalmente in post-produzione, a causa delle riprese avvenute in concomitanza con quelle del sesto capitolo di \"Mission Impossible\". Nel mese di marzo 2017, infatti, era stato annunciato che avrebbe fatto parte del cast del sesto capitolo della saga \"Mission Impossible\", accanto a Tom Cruise. La pellicola, dal titolo \"\", usc\u00ec nelle sale cinematografiche americane il 27 luglio 2018 e in quelle italiane il 29 agosto dello stesso anno. Il 28 settembre 2018 present\u00f2 al Los Angeles Film Festival il thriller \"Nomis\". Il 4 settembre 2018 viene annunciato che sar\u00e0 il protagonista della serie televisiva \"The Witcher\" firmata Netflix, interpretando Geralt di Rivia. La serie fu distribuita sulla piattaforma il 20 dicembre 2019 ed ebbe un ottimo successo.\nVita privata.\nCavill \u00e8 stato fidanzato ufficialmente con l'atleta Ellen Whitaker dal febbraio 2011 all'agosto 2012. Dal settembre 2012 al 2014 ha avuto una relazione con l'attrice Gina Carano. Oltre all'inglese parla anche francese, spagnolo, e in un'intervista per Sky Cinema durante la presentazione di \"L'uomo d'acciaio\", nella rubrica Sky Cine News, Henry ha dichiarato di parlare italiano, anche se non fluentemente, e di aver vissuto per un po\u2019 di tempo nei pressi di Roma, a Monterotondo.\nImmagine pubblica.\nNel 2013 la rivista \"Glamour UK\" lo nomin\u00f2 l'uomo pi\u00f9 sexy del 2013. Nel 2016 fu scelto, insieme a Scarlett Johansson, come testimonial del marchio di telefonia mobile \"Huawei P9\". Tra il 2018 e 2019 ricopr\u00ec il ruolo di testimonial per la linea \"Eyewear\" di Hugo Boss.\nAttivismo.\nHenry Cavill \u00e8 molto impegnato nella beneficenza; sostiene infatti piccole associazioni umanitarie, come la \"Durrell Wildlife Charity\" e la \"Royal Marines Charitable Trust Fund\". Quest'ultima, di cui dal 2014 \u00e8 ambasciatore, si occupa di supportare i membri del corpo militare britannico, i cadetti, i veterani e le loro famiglie, inoltre partecipa agli eventi organizzati dall'associazione per raccogliere fondi. Nel 2017 partecipa a una corsa podistica di 13\u00a0km per raccogliere fondi a favore del \"Durrell Wildlife Park\", uno zoo dell'isola di Jersey. Nel settembre dello stesso anno si \u00e8 recato in Florida per dare un aiuto dopo la devastazione causata dall'uragano Irma.\nRiconoscimenti.\nCritics' Choice Movie Award\nKids' Choice Awards\nMTV Movie Awards\nNewNowNext Award\nTeen Choice Award\nDoppiatori italiani.\nNelle versioni in italiano delle opere in cui ha recitato, Henry Cavill \u00e8 stato doppiato da:"}
{"id": "1681568", "revid": "1235293", "url": "https://it.wikipedia.org/wiki?curid=1681568", "title": "Richard Kuklinski", "text": "\u00c8 stato uno dei pi\u00f9 feroci killer statunitensi di tutti i tempi. Molto spesso al servizio della mafia italo-americana, si contraddistingueva per i suoi metodi brutali e sadici nell'uccidere e torturare le sue vittime. Il soprannome che gli venne dato dai media fu \"l'uomo di ghiaccio\" perch\u00e9 il primo cadavere a lui ricondotto era stato tenuto congelato per due anni in un frigorifero. Si stima che abbia commesso tra i 33 e i 250 omicidi.\nBiografia.\nRichard Kuklinski nacque nella periferia di Jersey City (nel New Jersey) da Stanley Kuklinski (1906-1977), un immigrato polacco del Karwacz (Masovia), e Anna McNally (1911-1972), figlia di immigrati cattolici irlandesi di Dublino. Era il secondogenito di quattro figli.\nSecondo le testimonianze di Richard, Stanley era un alcolizzato violento che picchiava regolarmente i figli e talvolta la moglie; arriv\u00f2 a uccidere con le percosse Florian, il fratello maggiore di Richard, quando aveva solo otto anni, facendo passare l'episodio per un incidente. L'uomo abbandon\u00f2 la famiglia quando Richard era piccolo, facendo periodici ritorni (solitamente ubriaco) durante i quali spesso aggred\u00ec Richard. Anche Anna aveva un comportamento abusivo; in diverse occasioni percosse il figlio con dei manici di scopa, arrivando a rompere l'oggetto per la violenza dei colpi, o altri strumenti. Durante l'adolescenza di Richard, cerc\u00f2 di ucciderlo con un coltello da cucina. La donna era una zelante cattolica che credeva fortemente in una severa disciplina e in una rigida educazione religiosa, metodi con cui era cresciuta lei stessa. Kuklinski frequent\u00f2 la Chiesa cattolica romana, diventando chierichetto per volere della madre, sebbene in seguito rinunci\u00f2 alla religione; sub\u00ec spesso punizioni corporali molto violente anche dalle suore e dai preti che si occupavano della sua istruzione e venne molestato sessualmente da un prete. Kuklinski arriv\u00f2 a considerare la genitrice un \"cancro\" che distruggeva tutto ci\u00f2 che toccava.\nUno dei fratelli minori di Richard, Joseph Kuklinski (1944-2003), nel 1970 venne condannato per aver violentato una ragazza di dodici anni, provvedendo poi a ucciderla con il suo cane gettandola dalla cima di un edificio di cinque piani. Quando interrogarono Richard riguardo ai crimini del fratello, lui rispose con \"siamo figli dello stesso padre\".\nRichard cominci\u00f2 a dare prova del suo sadismo fin da giovane, iniziando a torturare e uccidere animali randagi della zona. Dichiar\u00f2 di aver commesso il suo primo omicidio a tredici/quattordici anni uccidendo il suo coetaneo Charley Lane per vendicarsi del bullismo che gli aveva inflitto per anni con alcuni amici: lo aggred\u00ec con un bastone e, dopo averlo ucciso, gli tagli\u00f2 le dita di mani e piedi con un'accetta, gli tolse i denti con delle pinze per impedire un'eventuale identificazione e occult\u00f2 il corpo.\nPrimi crimini.\nL'inizio del dramma di Kuklinski fu la conoscenza di un mafioso italo-americano al servizio della famiglia De Cavalcante, Carmine Genovese. Inizi\u00f2 a collaborare con lui nei numerosi omicidi di mafia di quegli anni. Era l'inizio degli anni '70 (si dice che Kuklinski avesse gi\u00e0 ucciso per conto suo oltre 60 persone prima di raggiungere i 30 anni). Il suo nome ben presto circol\u00f2 in tutte le famiglie mafiose che chiedevano sempre pi\u00f9 frequentemente i suoi servizi e richiedevano a volte piccoli spostamenti (New York), o grandi viaggi che nel corso degli anni lo portarono in tutti gli Stati Uniti d'America, Brasile, Zurigo (anche per affari personali). Lavor\u00f2 molto per il boss dei Gambino Roy DeMeo.\nI metodi.\nLe modalit\u00e0 di esecuzione di alcuni omicidi del killer erano particolarmente efferate. Kuklinski, andava particolarmente fiero di un suo metodo: dopo aver stordito o ferito gravemente la sua vittima, la portava in una grotta e, dopo averla legata, lasciava una telecamera a riprenderla e se ne andava. Il giorno dopo ritornava per vedere come i ratti avessero martoriato il malcapitato, il pi\u00f9 delle volte rinvenuto morto. Il filmato poi veniva mostrato al mandante, soprattutto se aveva richiesto specificamente che la vittima soffrisse.\nRichard Kuklinski era abile nell'usare qualsiasi tipologia di arma: pistole, fucili, bombe a mano, mitragliatrici, mazze e spaccamandibole; prediligeva il coltello perch\u00e9 era un oggetto che lui stesso definiva \"intimo\", ma nel corso degli anni si specializz\u00f2 sempre di pi\u00f9 nell'ottenere una miscela di cianuro con il cui effluvio, a una certa distanza, garantiva la morte in meno di 5 secondi senza che l'autopsia rilevasse un omicidio, dando adito all'ipotesi di un arresto cardiaco.\nLa lista delle vittime di Kuklinski contempla anche uccisioni con balestre, per asfissia (sacchetti di plastica), con pugni e calci. Talvolta scaraventava le sue vittime gi\u00f9 da edifici o le annegava. Dichiar\u00f2 di avere ucciso 13 persone paralizzandole prima e rompendogli poi la spina dorsale con un cacciavite. Oppure dopo aver stretto una corda al collo della vittima, se la issava sulle spalle fino a strozzarla, sorte che tocc\u00f2 al capo del laboratorio fotografico dove lavorava perch\u00e9 lo aveva rimproverato. Per occultare i cadaveri capit\u00f2 che per sbarazzarsene li facesse a pezzi o li sigillasse in fusti.\nRichard Kuklinski era alto quasi 2 metri e pesava 135 kg, ma ci\u00f2 non gli impediva di muoversi rapidamente per raggiungere una vittima o non dare nell'occhio durante i pedinamenti; dichiar\u00f2 che la parte che gli piaceva di pi\u00f9 era lo \"studio della preda\". Tuttavia, nonostante i metodi che usava nell'uccidere, Kuklinski aveva un codice morale che non infranse mai nel corso degli anni: non uccise mai bambini e donne. Capit\u00f2 addirittura che tortur\u00f2 ed uccise persone che avevano fatto del male a componenti delle due categorie sopracitate.\nLa famiglia.\nRichard Kuklinski ebbe tre figli da Barbara Pedrici, una ragazza italo-americana; i loro nomi sono Merrick, Chris e Dwayne. Con i tre ebbe un rapporto amorevole, soprattutto con la figlia Merrick, che era malata. Barbara dichiar\u00f2: \"Avevo sposato due Richard, quello buono e quello cattivo\". Il carattere di Kuklinski era noto in famiglia. Alternava, infatti, momenti di rabbia incontrollabile che arrivavano alla violenza fisica soprattutto nei confronti della moglie, a momenti di affettuosit\u00e0 durante i quali manifestava un'estrema dolcezza e simpatia. Barbara Pedrici dichiar\u00f2 che non seppe mai delle attivit\u00e0 del marito fino al suo arresto.\nRichard era dipendente dal gioco d'azzardo: sperper\u00f2 un capitale inestimabile che aveva accumulato con la sua attivit\u00e0 criminale. L'attivit\u00e0 che port\u00f2 a Kuklinski molto profitto fu la pornografia. Nonostante non avesse perversioni sessuali, riusciva a piratare e rivendere cassette pornografiche, complice un lavoro che aveva trovato; questo business lo port\u00f2 a girare molti stati nordamericani, in particolare la California.\nL'arresto.\nRichard Kuklinski venne arrestato dalla polizia di New York nei pressi della sua abitazione, con l'aiuto dell'agente infiltrato Dominick Polifrone (che si present\u00f2 a Kuklinski con il falso nome di Dominick Michael Provenzano), il 17 dicembre 1987: da anni le forze dell'ordine cercavano di accumulare prove per incastrarlo. Venne condannato a 6 ergastoli ma, a causa della totale mancanza di testimoni oculari degli omicidi, non fu condannato alla pena capitale, nonostante le vittime collezionate fossero state circa 200. Fu rinchiuso all'interno della prigione del New Jersey nella quale si trovava anche il fratello Joseph Michael Kuklinski (1944-2003), accusato, pochi anni prima, di aver violentato e ucciso una ragazzina di 12 anni. Kuklinski si rifiut\u00f2 sempre di vederlo poich\u00e9, come detto in precedenza, era in conflitto col codice morale: la violenza su donne (ad eccezione della moglie) e bambini era un comportamento inaccettabile.\nDopo l'arresto.\nRichard Kuklinski prese parte agli omicidi pi\u00f9 importanti dell'ambiente mafioso italo-americano, tra cui quello di \"Big\" Paul Castellano e Carmine Galante. Durante la detenzione, Kuklinski venne convinto a rilasciare interviste, partecip\u00f2 a documentari e accett\u00f2 di stendere insieme all'autore Philip Carlo la sua biografia: \"\", dove confess\u00f2 tutti gli innumerevoli delitti. Gli Stati Uniti furono sconvolti da queste rivelazioni rilasciate alla HBO e le interviste ottennero un successo di ascolti altissimo in tutto il paese. Oltre ai crimini personali, cit\u00f2 anche quelli di altri membri di spicco della malavita italiana negli Stati Uniti, tra cui Sammy Gravano (in passato membro di spicco della famiglia Gambino) che partecip\u00f2 all'organizzazione dell'omicidio del poliziotto Peter Calabro il 14 marzo 1980.\nKuklinski mor\u00ec nell'ospedale di Trenton il 5 marzo 2006 all'et\u00e0 di 71 anni. Ancora oggi le cause della morte non sono del tutto chiare. Pare che il killer soffrisse da tempo di sbalzi di pressione e desse segni di demenza e perdita di memoria. Inoltre era convinto di essere deliberatamente avvelenato giorno dopo giorno. Considerato che si trattava di uno dei sicari pi\u00f9 attivi della mafia e che sembrava sempre pi\u00f9 a suo agio nel rilasciare interviste, non \u00e8 del tutto improbabile che possa essere stato messo a tacere da qualcuno dei suoi ex-mandanti."}
{"id": "1681569", "revid": "36426", "url": "https://it.wikipedia.org/wiki?curid=1681569", "title": "Mamelucco", "text": ""}
{"id": "1681572", "revid": "1226", "url": "https://it.wikipedia.org/wiki?curid=1681572", "title": "Casa del Palladio", "text": ""}
{"id": "1681581", "revid": "984922", "url": "https://it.wikipedia.org/wiki?curid=1681581", "title": "Stazione meteorologica di Bagnacavallo", "text": "La stazione meteorologica di Bagnacavallo \u00e8 la stazione meteorologica di riferimento relativa alla localit\u00e0 di Bagnacavallo.\nCoordinate geografiche.\nLa stazione meteo si trova nell'Italia nord-orientale, in Emilia-Romagna, in provincia di Ravenna, nel comune di Bagnacavallo, a 20 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +2,0\u00a0\u00b0C; quella del mese pi\u00f9 caldo, luglio, \u00e8 di +23,1\u00a0\u00b0C.\nLe precipitazioni medie annue sono inferiori ai 700\u00a0mm, distribuite mediamente in 85 giorni, con minimi relativi in inverno ed estate e picchi moderati in primavera ed autunno ."}
{"id": "1681582", "revid": "252105", "url": "https://it.wikipedia.org/wiki?curid=1681582", "title": "Rainbow Six (serie)", "text": "Tom Clancy's Rainbow Six sono una serie di videogiochi basati sui libri di Tom Clancy dell'omonima serie \"Rainbow Six\"."}
{"id": "1681583", "revid": "11885", "url": "https://it.wikipedia.org/wiki?curid=1681583", "title": "Museo ornitologico (San Gimignano)", "text": ""}
{"id": "1681586", "revid": "36426", "url": "https://it.wikipedia.org/wiki?curid=1681586", "title": "Spezieria di Santa Fina", "text": ""}
{"id": "1681587", "revid": "36426", "url": "https://it.wikipedia.org/wiki?curid=1681587", "title": "Museo Diocesano (San Gimignano)", "text": ""}
{"id": "1681589", "revid": "36426", "url": "https://it.wikipedia.org/wiki?curid=1681589", "title": "Museo diocesano (San Gimignano)", "text": ""}
{"id": "1681590", "revid": "247667", "url": "https://it.wikipedia.org/wiki?curid=1681590", "title": "Architettura del Rinascimento", "text": ""}
{"id": "1681597", "revid": "339392", "url": "https://it.wikipedia.org/wiki?curid=1681597", "title": "Antica Diocesi di Orange", "text": ""}
{"id": "1681600", "revid": "484362", "url": "https://it.wikipedia.org/wiki?curid=1681600", "title": "Museo Ornitologico", "text": ""}
{"id": "1681604", "revid": "1149807", "url": "https://it.wikipedia.org/wiki?curid=1681604", "title": "Eva Mattes", "text": "Biografia.\nFiglia del compositore Willy Mattes e dell'attrice Margit Symo, entrambi austriaci, ha iniziato a recitare all'et\u00e0 di dieci anni. Qualche anno dopo ha doppiato \"Pippi Calzelunghe\" per la versione tedesca. Ha recitato diverse volte per Rainer Werner Fassbinder e due volte per Werner Herzog, con il quale ha avuto una relazione sentimentale dalla quale nel 1980 \u00e8 nata una figlia, Hanna Mattes.\nDoppiatrici italiane.\nDa doppiatrice \u00e8 sostituita da:"}
{"id": "1681608", "revid": "6923", "url": "https://it.wikipedia.org/wiki?curid=1681608", "title": "Macchinista ferroviario", "text": "Un macchinista ferroviario (detto anche agente di condotta, personale di macchina o personale di condotta, abbreviato AdC, PdM e PdC) \u00e8 colui che svolge la guida dell'unit\u00e0 di trazione di un convoglio ferroviario o treno.\nLa figura professionale.\nLa figura professionale del \"macchinista ferroviario\" \u00e8 una delle pi\u00f9 antiche del \"sistema ferrovia\"; nasce infatti contemporaneamente alla nascita della locomotiva ferroviaria e dato che la prima macchina per trazione di convogli era a vapore, il macchinista fu colui che era in grado di espletare tutte le operazioni necessarie al funzionamento della stessa.\nPassata l'epoca pionieristica (il primissimo periodo della fase sperimentale nella quale le percorrenze erano brevi e le \"macchine\" di piccola dimensione), al macchinista venne affiancato un \"agente di fatica\" detto fuochista che provvedeva alle operazioni di carico del carbone (o della legna) nel forno e dell'acqua in caldaia, nonch\u00e9 alle operazioni di ordinaria manutenzione prima e durante ogni viaggio quali rifornitura di scorte, lubrificazione ed ingrassaggio del rotabile. Al macchinista venne quindi affidato il compito di maggiore responsabilit\u00e0 della condotta e dell'osservanza delle condizioni di via libera del percorso, pur mantenendo la responsabilit\u00e0 dell'integrit\u00e0 funzionale del rotabile. Per ovvie ragioni i macchinisti erano abilitati alla condotta delle locomotive a vapore, tuttavia esistevano vari gradi di abilitazioni data la grande differenza esistente tra le macchine destinate alla manovra nei grandi scali, alla condotta dei treni merci e a quella pi\u00f9 impegnativa dei treni viaggiatori.\nIn particolare per questi ultimi vi era differente abilitazione anche riguardo al tipo di treno, se di lusso, o di ordinario omnibus. Infatti fino a tempi abbastanza recenti (almeno per le FS) si ripartivano le abilitazioni in Macchinista TM (TM=Tradotte e manovre), Macchinista di 1\u00aa classe (per treni viaggiatori espressi e rapidi) e Macchinista di 2\u00aa classe (per treni accelerati e merci). A partire dalla fine degli anni settanta la suddetta differenziazione venne abolita e i macchinisti acquisirono tutti uguale classificazione abilitativa, divenendo praticamente multiabilitati per quanto riguardava la condotta dei treni; rimasero in vigore invece le differenti modalit\u00e0 di abilitazione riguardanti i \"rami di trazione\" cio\u00e8 a vapore, diesel ed elettrici, nonch\u00e9 le abilitazioni riguardanti il \"gruppo\" di locomotive, di automotrici o di elettrotreni.\nLe mansioni professionali.\nIl macchinista ferroviario \u00e8 specializzato nella condotta dei rotabili ferroviari e dei treni sia passeggeri che merci come collaboratore di una Impresa di Trasporto Ferroviario.\nLe sue attivit\u00e0 professionali comprendono anche la verifica della funzionalit\u00e0 delle unit\u00e0 di trazione, sia in relazione alla conduzione dei treni che alla loro rispondenza allo scopo; inoltre deve trovare la soluzione ai problemi tecnici di entit\u00e0 limitata che dovessero manifestarsi durante il suo servizio e provvedere alla segnalazione di quelli pi\u00f9 gravi con una breve relazione tecnica sugli appositi libri di bordo o di impianto perch\u00e9 vengano eseguiti dalle officine di manutenzione.\nLa sua attivit\u00e0 prevalente si svolge sui rotabili, mentre le operazioni accessorie possono svolgersi nelle stazioni ferroviarie o nei depositi locomotive. Il suo lavoro viene di massima svolto in turni predisposti su determinate linee o tratte ferroviarie o in trasferta per periodi limitati anche al di fuori del proprio impianto di appartenenza.\nPer accedere alla professione di macchinista \u00e8 necessario essere in possesso di un diploma di scuola media superiore, preferibilmente a indirizzo tecnico, nonch\u00e9 superare la fase di selezione privata dell'impresa ferroviaria: sono tuttavia indispensabili anche determinate caratteristiche psicofisiche come buona capacit\u00e0 visiva e uditiva, buona salute psicofisica, accettabile capacit\u00e0 di reazione. Dovr\u00e0 successivamente frequentare una serie di corsi di formazione e addestramento sia teorici che pratici ed affrontare una serie di esami per conseguire finalmente l'abilitazione alla professione. La sua preparazione professionale prevede la conoscenza dettagliata dei regolamenti che gli competono per quanto riguarda la circolazione dei treni; (sulle linee a Dirigenza unica, seppur in dismissione, interviene anche nel controllo degli incroci e delle prescrizioni relative), nei treni merci senza capotreno ne assume le competenze relative alla circolazione e alla tenuta dei documenti di viaggio, esegue limitate operazioni di verifica del materiale trainato lungo il percorso per quanto riguarda le prove del freno e la eventuale impossibilit\u00e0 a far proseguire un determinato rotabile o la limitazione di velocit\u00e0 per il suo proseguimento. Attua di sua iniziativa ogni azione necessaria nelle situazioni di emergenza per la parte di sua competenza tecnica.\nSituazione in Italia.\nOggi, in qualsiasi impresa ferroviaria Italiana, in linea con le recenti normative emanate dall'ERA a livello europeo e recepite dall'ANSF in ambito nazionale, lo svolgimento della professione di macchinista \u00e8 vincolato al possesso di due abilitazioni ottenibili ciascuna a seguito di un percorso di formazione e di uno specifico esame scritto, orale e pratico: la licenza di condotta Europea di tipo unificato ed il Certificato Complementare Armonizzato. La prima certificazione viene rilasciata a seguito di una formazione di base e generale e consiste in una tessera tipo smart card personale, munita di microchip e della validit\u00e0 di 10 anni; la seconda certificazione consiste in un documento cartaceo dell'impresa ferroviaria contenente i modelli delle unit\u00e0 di trazione che l'agente \u00e8 abilitato a condurre e tutte le linee o i tratti di linea per i quali \u00e8 stato formato e che \u00e8 autorizzato a percorrere.\nIl macchinista, oltre che un guidatore, \u00e8 anche un tecnico specializzato con conoscenze elettroniche e meccaniche delle locomotive che conduce.\nEgli deve inoltre conoscere il segnalamento e alcune norme riguardanti la circolazione ferroviaria; a tal proposito, le istruzioni principali che deve conoscere sono il Regolamento Segnali e i Manuali Aziendali per la condotta locomotive.\nUn macchinista normalmente \u00e8 specializzato a condurre sia locomotive a trazione elettrica che trazione diesel, limitatamente alle macchine di cui possiede abilitazione. Un tempo, oltre ai due tipi di trazione sopracitati, esisteva anche la trazione a vapore; oggigiorno la trazione a vapore \u00e8 limitata solo ad alcuni treni storici con alla guida macchinisti appassionati.\nNormalmente un macchinista conduce o treni viaggiatori o treni merci, in base a quanto indicato nel Certificato Complementare della sua Impresa Ferroviaria. L'abilitazione per treni merci include comunque treni con merce pericolosa, locomotive isolate e materiale viaggiatori vuoto. L'abilitazione per treni viaggiatori include comunque locomotive isolate e materiale viaggiatori vuoto.\n\u00c8 inoltre richiesta, oltre all'abilitazione alle macchine, anche l'abilitazione alle linee che dovr\u00e0 percorrere. L'abilitazione si ottiene normalmente dopo un apposito corso formativo e un numero di viaggi in affiancamento stabilitato dall'impresa ferroviaria (generalmente uno o due di andata e ritorno).\nL'abilitazione ad una linea scade dopo dodici mesi in cui non la si percorre e per riottenerla occorre effettuare il percorso formativo indicato nel SAMAC (Sistema di Acquisizione e Mantenimento delle Competenze) della singola impresa ferroviaria.\nPer ci\u00f2 che riguarda l'abilitazione alle locomotive, anch'esse hanno scadenze diverse per tipologia macchine e per impresa ferroviaria.\nL'obiettivo principale di un macchinista \u00e8 di portare in sicurezza il proprio treno a destinazione nel rispetto dell'orario stabilito per quel particolare servizio e quel particolare percorso; di recuperare l'eventuale ritardo nei limiti del possibile, ma privilegiando la sicurezza dell'esercizio, dei viaggiatori e/o del materiale trasportato, oltre a quella del proprio mezzo. Nelle apposite Istruzioni per il Personale di Condotta delle Locomotive (IPCL) viene indicato che il macchinista deve comunque produrre il massimo anticipo corsa al fine di agevolare la circolazione dei treni. L'uso di senno e ponderatezza, cio\u00e8 deve agire con razionalit\u00e0 e senso di responsabilit\u00e0, \u00e8 limitato ai soli casi non previsti dalla normativa in vigore."}
{"id": "1681612", "revid": "1318658", "url": "https://it.wikipedia.org/wiki?curid=1681612", "title": "Chiesa di Santa Maria Nova (Vicenza)", "text": "Santa Maria Nova \u00e8 una ex chiesa conventuale di Vicenza della fine del Cinquecento attribuita all'architetto Andrea Palladio, che l'avrebbe progettata intorno al 1578 senza riuscire a vederla realizzata.\nRappresenta l'unica architettura religiosa progettata da Palladio e costruita a Vicenza, dove per il resto si limit\u00f2 a interventi su parti degli edifici sacri, come la cappella Valmarana, un portale e la cupola della cattedrale e, forse, il portale della chiesa di Santa Maria dei Servi. \u00c8 inserita dal 1994 nell'elenco dei 23 monumenti palladiani della citt\u00e0 facenti parte dei patrimoni dell'umanit\u00e0 dell'UNESCO.\nIl nome della chiesa - come quello di tante altre esistenti nella citt\u00e0 di Vicenza, a partire, sia in ordine cronologico che d'importanza, dalla chiesa cattedrale, evidente dimostrazione della grande devozione che i vicentini di ogni tempo ebbero verso la Madonna - deriva o dal fatto di essere, nel tempo in cui venne costruita, l'ultima in ordine di successione, o per trovarsi essa nel borgo di Porta Nova.\nLa chiesa, sconsacrata nel XIX secolo, non \u00e8 visitabile ed \u00e8 utilizzata dal comune come deposito di libri.\nStoria.\nOrigini.\nCirca la sua origine narra il Barbarano che \"\"nell'anno 1538, alli 23 di luglio con la debita licenza uscirono dal Monistero di Sant'Antonio di Schio quattro monache, cio\u00e8 Suor Lodovica Trenta, Suor Angelica e Suor Benvenuta sorelle della famiglia Lanz\u00e8, con Suor Domicilia Manfroni. Queste, venute a Vicenza, comperarono alli X ottobre con l'aiuto di D. Agostino Branzo terreno bastevole per fabbricare una Chiesa e Monistero nella contrada di Bello nel Borgo di Porta Nova\".\nIl convento, costruito a partire dal 1539, divenne fra i pi\u00f9 importanti della citt\u00e0 e accolse come monache agostiniane numerose figlie delle famiglie aristocratiche vicentine: Valmarana, Piovene, Angarano, Revese, Garzadori, Monza.\nNel 1578 il nobile vicentino Lodovico Trento destin\u00f2 una forte somma di denaro per il rifacimento della chiesetta primitiva annessa al convento. La chiesa fu completata soltanto nell'anno 1594 e consacrata nel 1616, in onore dell'Annunciazione di Maria, da Raffaello, Vescovo di Zante e Cefalonia, che reggeva allora la Chiesa vicentina per conto del vescovo Giovanni Delfino, cardinale.\nProgetto di Palladio.\nAggiunge lo stesso Francesco Barbarano che \"per essere moderna, questa chiesa si rende molto riguardevole\"\". Nonostante non vi sia alcun documento che attesti la paternit\u00e0 palladiana della chiesa, n\u00e9 si siano conservati disegni autografi, appare molto probabile che la chiesa sia frutto di un progetto palladiano steso intorno al 1578 e realizzato (dopo la morte di Palladio avvenuta nel 1580) ad opera del capomastro Domenico Groppino, il cui nome appare invece nelle carte. Del resto, nel 1583 Montano Barbarano \u2014 il committente del palladiano palazzo Barbaran da Porto di contra' Porti \u2014 destinava una notevole somma di denaro alla costruzione della chiesa di questo monastero che accoglieva le sue due figlie, e Domenico Groppino risulta essere il costruttore di fiducia di Montano. \u00c8 l'evidenza dell'architettura della chiesa a escludere che il Groppino, un semplice capomastro, possa esserne l'ideatore.\nVicende successive.\nLe monache agostiniane gestivano un educandato per nobili giovani vicentine che dur\u00f2 fino al 1797 quando, con l'arrivo dei francesi, le religiose furono costrette a evacuare il convento. In seguito alla soppressione determinata dai decreti napoleonici del 1806 e 1810, chiesa e convento divennero patrimonio demaniale e adibiti di volta in volta a caserma e magazzino e infine acquistati dal Comune.\nQuesto, mediante permuta con il palazzo Cordellina di contr\u00e0 Riale, cedette tutto il corpo della fabbrica alla Fondazione Cordellina, la quale, dopo i necessari adattamenti, nell'ottobre del 1927 vi trasfer\u00ec da contr\u00e0 San Marcello l'omonimo collegio-convitto comunale. Ma ben poco dur\u00f2 questa istituzione, perch\u00e9 la migliorata nuova sede e l'antica fama di Convitto modello non impedirono la sua rapida decadenza, soprattutto da quando si vollero imporre nuovi metodi educativi e furono chiamati alla direzione nuovi preposti: il collegio cess\u00f2 di funzionare nel 1929 e l'edificio venne adibito dapprima ad usi militari e dopo l'ultima guerra mondiale a Centro dei profughi giuliano-dalmati, fino agli anni sessanta.\nPer la chiesa, ridotta a magazzino, non vi sono progetti di riapertura.\nDescrizione.\nLa facciata \u00e8 di una classica e monumentale correttezza: quattro colonne poggianti su di un alto zoccolo reggono la trabeazione e il timpano triangolare che ha un foro circolare al centro: un finestrone, ora accecato, era aperto sopra la porta e dava luce al coretto: due nicchie poco profonde con sovrapposte due finestre pure cieche sagomano gli spazi vuoti degli intercolunni.\nLa chiesa \u00e8 ad aula unica, presentata come la cella di un tempio antico, interamente fasciata da semicolonne corinzie su basamenti: qualcosa di molto vicino a un tempio romano di N\u00eemes, disegnato da Palladio nei \"Quattro Libri dell'Architettura\". La forza e la libert\u00e0 inventiva dell'interno e anche della facciata difficilmente possono prescindere dal nome di Andrea Palladio, se non altro perch\u00e9 un semplice imitatore avrebbe usato un registro pi\u00f9 convenzionale: caso mai sono da ascrivere al Groppino alcuni errori e incertezze di esecuzione.\nDecorazione.\nL'interno nulla conserva della fastosit\u00e0 di un tempo, quando i suoi cinque altari si fregiavano di pregevoli dipinti; pur nel suo attuale stato di abbandono presenta ancora un senso di distinzione e di singolarit\u00e0, con le pareti decorate a stucchi e il soffitto ducale a cassettoni, da cui per\u00f2 sono scomparsi i dipinti che vi erano inquadrati.\nL'interno della chiesa era decorato, sia alle pareti laterali sia nei lacunari del soffitto, con le tele dei maggiori artisti operanti a Vicenza nel Cinquecento e Seicento, come Francesco Maffei, i Maganza (i collaboratori di Alessandro Maganza), Andrea Vicentino, Palma il Giovane, Giulio Carpioni. Nella parete di sinistra, partendo dall'ingresso, erano collocati \"La Pentecoste\", \"Ges\u00f9 che disputa tra i dottori\", \"La presentazione di Ges\u00f9 al Tempio\", \"L'adorazione dei pastori\" e \"La visitazione di Maria a Elisabetta\". A destra, dalla facciata verso l'altare maggiore, \"La resurrezione di Cristo\", \"La crocefissione\", \"L'andata al Calvario\" e in pendant, \"La circoncisione\", \"La flagellazione di Cristo\" e \"L'orazione nell'orto\".\nLe opere d'arte furono disperse dopo che la chiesa fu sconsacrata agli inizi dell'Ottocento. Di esse sopravvivono le tre grandi pale inserite in origine nella parete di fondo della chiesa: \"L'annunciazione\" di Palma il Giovane, oggi collocata nella Chiesa della Madonna dell'Orto a Venezia, \"L'incoronazione di spine\" di Alessandro Maganza, data in deposito dalle Galleria dell'Accademia di Venezia alla chiesa parrocchiale di Sossano, e \"Dio tra gli angeli con in basso San Francesco e Sant'Agostino e un donatore\", di Andrea Vicentino, conservata nelle Gallerie dell'Accademia. Presso la Pinacoteca civica di Vicenza \u00e8 inoltre conservato il dipinto \"Ges\u00f9 che consegna le chiavi a Pietro\" di Francesco Maffei."}
{"id": "1681613", "revid": "984922", "url": "https://it.wikipedia.org/wiki?curid=1681613", "title": "Stazione meteorologica di Rimini Centro", "text": "La stazione meteorologica di Rimini Centro \u00e8 la stazione meteorologica di riferimento relativa all'area urbana costiera della citt\u00e0 di Rimini.\nCoordinate geografiche.\nLa stazione meteo si trova nell'Italia nord-orientale, in Emilia-Romagna, nel comune di Rimini, a 2 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +3,9\u00a0\u00b0C; quella del mese pi\u00f9 caldo, luglio, \u00e8 di +23,5\u00a0\u00b0C.\nLe precipitazioni medie annue, inferiori ai 700\u00a0mm e distribuite mediamente in 81 giorni, presentano un minimo relativo in inverno e un picco molto contenuto in autunno, in un contesto di una distribuzione quantitativa annuale piuttosto regolare ."}
{"id": "1681626", "revid": "1543377", "url": "https://it.wikipedia.org/wiki?curid=1681626", "title": "Hockey su prato ai Giochi della VII Olimpiade", "text": "Il torneo di hockey su prato dei Giochi della VII Olimpiade si svolse allo stadio Olimpico di Anversa fra il 1 e il 5 settembre 1920.\nFormula.\nLe quattro nazioni iscritte disputarono un girone all'italiana. Le medaglie furono assegnate secondo la classifica finale. "}
{"id": "1681627", "revid": "1521701", "url": "https://it.wikipedia.org/wiki?curid=1681627", "title": "Stazione meteorologica di Riccione", "text": "La stazione meteorologica di Riccione \u00e8 la stazione meteorologica di riferimento relativa alla citt\u00e0 di Riccione (RN).\nCoordinate geografiche.\nLa stazione meteo si trova nell'Italia nord-orientale, in Emilia-Romagna, in provincia di Rimini, nel comune di Riccione, a 11 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +4,3\u00a0\u00b0C; quella del mese pi\u00f9 caldo, luglio, \u00e8 di +23,3\u00a0\u00b0C.\nLe precipitazioni medie annue, inferiori ai 600\u00a0mm e distribuite mediamente in 70 giorni, presentano un minimo in inverno e un picco in autunno, con massimo secondario in estate ."}
{"id": "1681629", "revid": "767487", "url": "https://it.wikipedia.org/wiki?curid=1681629", "title": "Interfodera", "text": "L'interfodera o interno \u00e8 uno strato di tela, inserito appunto all'interno di un capo di abbigliamento, tra il tessuto esterno e la fodera e quindi non visibile.\nHa vari scopi:\nI tessuti pi\u00f9 comuni per gli interni hanno nomi specifici e sono realizzati in vari materiali che spesso sono l'origine del nome.\nFra quelli usati per le giacche di sartoria ci sono: la canapina che pu\u00f2 essere in lino 100%, in pelo di cammello 100%, in pelo di capra, con percentuali di altre fibre tra cui lino e viscosa. Il crine di cavallo, che serve a dare la forma del petto e esiste sia in vero e proprio crine equino che sintetico. Le ovatte, per compimenti o imbottiture, possono essere di cotone o altre fibre vegetali oppure, ormai frequentemente, sintetiche. La silesia che \u00e8 una tela di cotone usata per le tasche e i rinforzi.\nPer gli interni dei capi industriali si usano anche tessuti non tessuti calandrati, prodotti con poliammide, polipropilene o poliestere; tra questi: feltri, agugliati, foam, veli di resina e biadesivi.\nApplicazione.\nLa tela pu\u00f2 essere fissata in vari modi: a mano, a macchina, con adesivo termico."}
{"id": "1681630", "revid": "287204", "url": "https://it.wikipedia.org/wiki?curid=1681630", "title": "Grado di apertura", "text": "In linguistica, il grado di apertura di una vocale \u00e8 un tratto fonetico, cio\u00e8 un parametro per individuare specifiche caratteristiche dei suoni vocalici. Nello specifico, tale parametro si riferisce al grado di apertura della mandibola (cio\u00e8 l'ampiezza dell'angolo intermascellare). Il grado pu\u00f2 essere minimo (nelle vocali chiuse, ad esempio ) o massimo (nelle vocali aperte, ad esempio ). Esistono poi gradi intermedi.\nUn parametro connesso \u00e8 laltezza vocalica, che si riferisce alla posizione della lingua sull'asse verticale (la posizione di riposo. Rispetto all'altezza, l'apertura appare come un tratto subordinato. Ad esempio, rimane tale anche quando \u00e8 pronunciata con la bocca pi\u00f9 chiusa, a patto che la lingua rimanga abbassata; allo stesso modo, rimane tale anche quando \u00e8 pronunciata con la bocca pi\u00f9 aperta, a patto che la lingua rimanga alzata. Grado di apertura e altezza vocalica sono dunque due parametri connessi e la categorizzazione secondo l'uno o l'altro parametro presenta le seguenti corrispondenze: alta = chiusa; bassa = aperta.\nL'alfabeto fonetico internazionale identifica sette differenti altezze vocaliche:\nIl parametro dell'altezza vocalica \u00e8 una caratteristica primaria delle vocali, dal momento che in tutte le lingue essa viene impiegata per distinguere tra loro le vocali, mentre non tutte fanno uso degli altri parametri distintivi (come la differenza tra vocali anteriori e posteriori o tra vocali arrotondate e non arrotondate). Non esiste, insomma, lingua che non abbia almeno due gradi di apertura.\nNelle lingue che presentano il fenomeno dell'armonia vocalica, come il turco, le due serie di vocali tra loro armoniche presentano ciascuna al proprio interno differenze relative solo al grado di apertura."}
{"id": "1681632", "revid": "1226", "url": "https://it.wikipedia.org/wiki?curid=1681632", "title": "Santa Maria Nova", "text": ""}
{"id": "1681637", "revid": "123832158", "url": "https://it.wikipedia.org/wiki?curid=1681637", "title": "Texas Stadium", "text": "Il Texas Stadium era uno stadio di football americano situato a Irving, Texas, un sobborgo di Dallas. Ospitava le partite dei Dallas Cowboys, squadra della NFL. \u00c8 stato demolito l'11 aprile 2010.\nStoria.\nCostruito per sostituire il Cotton Bowl come campo dei Cowboys, lo stadio venne costruito con un innovativo tetto apribile, tanto che il giocatore D. D. Lewis commento cos\u00ec la novit\u00e0: \"cos\u00ec Dio pu\u00f2 guardare la Sua squadra preferita\". Sin dall'apertura nel 1971, il campo \u00e8 costituito da erba artificiale.\nIn passato lo stadio ha ospitato partite di football universitario ed \u00e8 stato temporaneamente lo stadio di casa per due \"high school\" della zona. \u00c8 stato sede del Pro Bowl del 1973.\nL'addio dei Cowboys.\nI Cowboys hanno lasciato il Texas Stadium dopo la stagione NFL 2008 per un nuovo stadio situato ad Arlington, il Cowboys Stadium, che \u00e8 diventato la loro nuova casa a partire dalla stagione NFL 2009. Dopo la partenza dei Cowboys, il Texas Stadium \u00e8 stato demolito: il 23 settembre 2009 il sindaco di Irving ha annunciato che la demolizione sarebbe avvenuta nei primi mesi del 2010.\nMolti degli oggetti di interesse dello stadio (come seggiolini, tabellone segnapunti, eccetera) sono stati battuti all'asta da parte della citt\u00e0 di Irving e dei Cowboys stessi. I seggiolini sono stati messi in vendita in internet sul sito www.texasstadiumseats.com."}
{"id": "1681647", "revid": "36426", "url": "https://it.wikipedia.org/wiki?curid=1681647", "title": "Museo archeologico (San Gimignano)", "text": ""}
{"id": "1681649", "revid": "984922", "url": "https://it.wikipedia.org/wiki?curid=1681649", "title": "Stazione meteorologica di Malalbergo", "text": "La stazione meteorologica di Malalbergo \u00e8 la stazione meteorologica di riferimento relativa alla localit\u00e0 di Malalbergo.\nCoordinate geografiche.\nLa stazione meteorologica si trova nell'Italia nord-orientale, in Emilia-Romagna, in provincia di Bologna, nel comune di Malalbergo, a 12 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +0,1\u00a0\u00b0C; quella del mese pi\u00f9 caldo, luglio, \u00e8 di +23,5\u00a0\u00b0C ."}
{"id": "1681651", "revid": "36426", "url": "https://it.wikipedia.org/wiki?curid=1681651", "title": "Galleria d'arte moderna e contemporanea (San Gimignano)", "text": ""}
{"id": "1681653", "revid": "137590", "url": "https://it.wikipedia.org/wiki?curid=1681653", "title": "Svalbard Global Seed Vault", "text": "Lo Svalbard Global Seed Vault (in italiano \"Deposito globale di semi delle Svalbard\") \u00e8 una banca dei semi che ha la funzione di fornire una rete di sicurezza per preservare la diversit\u00e0 delle colture nel mondo. \n\u00c8 localizzata vicino alla cittadina di Longyearbyen, nell'isola norvegese di Spitsbergen, nel remoto arcipelago artico delle isole Svalbard a circa 1200\u00a0km dal Polo Nord. \nIl Global Seed Vault garantisce la conservazione a lungo termine di duplicati di semi conservati nelle banche del germoplasma di tutto il mondo.\nIl Global Seed Vault \u00e8 gestito attraverso un accordo tra il governo norvegese, il Global Crop Diversity Trust ed il Nordic Genetic Resource Center (gi\u00e0 Nordic Gene Bank), nato dallo sforzo cooperativo di nazioni nordiche, sotto l'egida del Nordic Council of Minister.\nIl governo norvegese ha finanziato totalmente i costi di costruzione per una cifra di approssimativamente 45 millioni di kr (US $8.8 milioni al valore del 2008). \nIl Fondo mondiale per la diversit\u00e0 delle colture ha giocato un ruolo chiave nella pianificazione del deposito, infatti esso coordina le spedizioni di campioni di sementi, in collaborazione con il Nordic Genetic Resource Center. Il fondo deve provvedere alla maggior parte delle spese annuali per la struttura, mentre la Global Crop Diversity Trust ed il Nordic Genetic Resource Center finanziano la manutenzione della struttura e i costi gestionali. Inoltre, la Bill &amp; Melinda Gates Foundation ha previsto circa 750.000 dollari per assistere le nazioni in via di sviluppo ed i loro centri di ricerca agrari nel confezionare ed inviare i semi al deposito.\nUn consiglio consultivo internazionale \u00e8 stato istituito per fornire indicazioni e consigli. Esso comprender\u00e0 rappresentanti della FAO, il Gruppo Consultivo per la Ricerca Agricola Internazionale (CGIAR), il Trattato internazionale sulle risorse fitogenetiche per l'alimentazione e l'agricoltura e le altre istituzioni.\nStoria.\nNel 1984 il Nordic Gene Bank aveva iniziato una operazine di conservazione del germoplasma delle piante nordiche, sotto forma di semi congelati, in un'altra miniera abbandonata di carbone delle isole Svalbard nei pressi di Longyearbyen.\nParteciparono alla cerimonia di posa della prima pietra del centro norvegese il 19 giugno 2006, i capi di governo di Norvegia, Svezia, Finlandia, Danimarca e Islanda.\nDal 1\u00ba gennaio 2008 la Nordic Gene bank fa parte del nuovo Nordic Genetic Resource Center (NordGen).\nIl Svalbard Global Seed Vault \u00e8 stato inaugurato con una cerimonia ufficiale il 26 febbraio 2008, alla quale erano presenti il Premio Nobel per la Pace Wangari Maathai, il primo ministro norvegese Jens Stoltenberg, il presidente della Unione europea Jos\u00e9 Manuel Barroso.\nI primi semi hanno cominciato ad arrivare al sito sin dal gennaio 2008. Il 5% dei semi presenti nel deposito sono giunti dal Centre of Genetic Sources, dipartimento del Wageningen University, Paesi Bassi. Il Nordic Gene Bank, nel corso degli anni, ha depositato pi\u00f9 di 10.000 campioni di diversi semi rappresentanti di pi\u00f9 di 2000 cultivar e pi\u00f9 di 300 specie. Inoltre da alcuni anni, campioni di semi provenienti dal Sudafrica (SADC) sono stati duplicati e conservati per sicurezza, assieme alla nordic collection. Si aspetta di trasferire sia la collezione del Nord (Nordic Gene Bank) che quella del Sudafrica (SADC) allo Svalbard Global Seed Vault, in un prossimo futuro.\nIl 26 febbraio 2008 la Norvegia ha deciso di destinare lo 0,1% del proprio bilancio in acquisto di sementi commerciali, per aiutare cos\u00ec anche i diritti degli agricoltori. Il governo norvegese ha invitato anche le altre nazioni a fare altrettanto\nL'Italia, con il suo Ministero degli Esteri \u00e8 un contributore del Global Crop Diversity Trust sito presso la sede FAO, a Roma.\nIl 15 settembre 2015, per la prima volta, alla \"banca\" \u00e8 pervenuta una richiesta di prelievo: Il Centro internazionale per la Ricerca Agricola in aree asciutte (Icarda) di Aleppo, in Siria, avendo avuto la struttura occupata da gruppi armati a causa della guerra civile che dilania il paese, \u00e8 stato il primo ente a richiedere la restituzione dei semi. Rabat Ahmed Amri, direttore delle Risorse genetiche del centro siriano, ha precisato il motivo della richiesta:\nNel febbraio del 2017 l'ente ha provveduto a \"saldare il debito\", ripristinando le scorte di semi.\nMissione.\nLa funzione dello Svalbard Global Seed Vault \u00e8 quella di fornire una rete di sicurezza e conservazione contro la perdita accidentale del \"patrimonio genetico delle colture\" conservata nelle altre banche semi.\nL'obiettivo dichiarato dell'iniziativa \u00e8 quello di garantire il completo affidamento fiduciario della maggior parte delle 21 colture pi\u00f9 importanti della Terra, quali il riso, il mais, il frumento, le patate, le mele, la manioca, il taro e la noce di cocco con le loro variet\u00e0, garantendo cos\u00ec la diversit\u00e0 genetica. In questa banca semi sono conservati materiali preziosi per il miglioramento genetico e di molte aree della ricerca biologica di base.\nLo Svalbard Global Seed Vault \u00e8 l'equivalente del caveau delle cassette di sicurezza di una normale banca. La banca \u00e8 il proprietario dell'edificio e il depositante \u00e8 il proprietario del contenuto della cassetta. Il governo norvegese \u00e8 proprietario dell'edificio mentre le banche del gene lo sono dei semi. I campioni in deposito allo Svalbard Global Seed Vault non rappresentano in alcun modo un trasferimento legale di risorse genetiche.\nI mass media hanno invece enfatizzato il ruolo del centro come \"rifugio\" nel caso di una grande catastrofe regionale o globale, mentre sar\u00e0 probabilmente pi\u00f9 utile nel caso di perdita di materiale genetico, dovuto a maneggiamenti erronei, incidenti, malfunzionamento di macchinari, tagli di fondi e disastri naturali. Questi eventi, infatti, occorrono con una certa regolarit\u00e0; recentemente, alcuni materiali genetici nazionali sono stati distrutti da eventi bellici o guerre civili. Esistono circa 1400 collezioni di semi diversi da coltura nel mondo, ma molte di queste sono a rischio o sono gi\u00e0 danneggiate perch\u00e9 si trovano in nazioni politicamente instabili o ad alto rischio ambientale.\nCostruzione.\nIl centro si compone di tre sale, di 27 metri di lunghezza, 10 di larghezza e 6 di altezza. Le chiusure hanno porte di acciaio di notevole spessore, e la struttura \u00e8 costruita in calcestruzzo in modo da resistere ad una eventuale guerra nucleare o ad un incidente aereo.\nLa banca dei semi \u00e8 costruita 120 blocchi dentro una montagna di roccia arenaria nell'isola Spitsbergen delle Svalbard.. La banca utilizza robusti sistemi di sicurezza per impedire accessi non autorizzati.\nL'impianto \u00e8 gestito dal Nordic Genetic Resource Center, anche se non esiste personale permanente \"in loco\".\nL'isola Spitsbergen \u00e8 stata considerata ideale in quanto esente da attivit\u00e0 tettonica e per la presenza del suo permafrost che \u00e8 ritenuto di aiuto alla protezione dei semi.\nLa localizzazione, 130 metri sopra il livello del mare, assicura che il sito rimanga all'asciutto anche nel caso di scioglimento dei ghiacci artici.\nIl carbone estratto localmente fornisce l'energia per le unit\u00e0 di refrigerazione che raffreddano ulteriormente i semi secondo lo standard internazionale che raccomanda una temperatura di conservazione compresa tra \u221220 e \u221230\u00a0\u00b0C (tra \u22120 e \u221220\u00a0\u00b0F). Qualora il sistema di raffreddamento artificiale si fermasse, dovrebbero passare parecchie settimane prima che la temperatura salga fino a raggiungere quella della roccia circostante (-3\u00a0\u00b0C). In ogni caso, il terreno ghiacciato del sito scelto, impedirebbe alla temperatura del centro di salire oltre i -3,5\u00a0\u00b0C. I ricercatori stimano che i semi sopravviverebbero a questa temperatura (-3,5\u00a0\u00b0C) per circa 55 anni nel caso dei semi di girasole, fino a pi\u00f9 di 10.000 anni i semi di pisello. Infatti, come uno studio di fattibilit\u00e0 preliminare aveva determinato, alcuni semi, inclusi quelli di importanti granaglie, potrebbero sopravvivere anche pi\u00f9 a lungo, probabilmente migliaia di anni.\nSulla Terra si pensa esistano circa 1.500.000 tipi differenti di semi di raccolti alimentari. La variet\u00e0 ed il volume di semi conservati potr\u00e0 dipendere dal numero dei Paesi partecipanti. L'impianto ha una capacit\u00e0 di stoccaggio di 4.500.000 semi complessivamente.\nIl costo totale dell'iniziativa ammonta a circa 30 milioni di euro, di cui 25 milioni donati dalla Bill &amp; Melinda Gates Foundation. Altri finanziatori sono la Fondazione Rockefeller, la Monsanto, il gruppo Syngenta, DuPont/Pioneer Hi-Bred, il Gruppo Consultivo per la Ricerca Agricola Internazionale (CGIAR) e il governo norvegese.\nIl suo attuale responsabile \u00e8 il prof. Cary Fowler.\nConservazione e accesso ai semi.\nI semi vengono conservati in confezioni sigillate di alluminio a tre strati e quindi collocate in contenitori di plastica su scaffali di metallo. I locali di stoccaggio sono mantenuti a -18 \u00b0C. La bassa temperatura e la scarsa percentuale di ossigeno garantiranno una bassa attivit\u00e0 metabolica e ritarderanno l'invecchiamento dei semi. Il permafrost che circonda la struttura aiuta a mantenere la bassa temperatura dei semi in caso di interruzione dell'alimentazione elettrica.\nI campioni di semi sono copie di campioni conservati nelle banche del germoplasma in tutto il mondo. I ricercatori, i coltivatori di piante e altri gruppi che desiderano accedere a campioni di semi non possono farlo tramite il Seed Vault; devono invece richiedere i campioni alle banche del germoplasma che hanno inviato i semi al Global Seed Vault."}
{"id": "1681654", "revid": "110157", "url": "https://it.wikipedia.org/wiki?curid=1681654", "title": "Chiesa del Sacro Cuore (Mondov\u00ec)", "text": "La chiesa parrocchiale del Sacro Cuore si trova a Mondov\u00ec nel centro del rione Altipiano (piazza Monteregale).\nLa Parrocchia - Santuario del Sacro Cuore di Ges\u00f9 fu istituita dal vescovo di Mondov\u00ec Sebastiano Briacca nel 1956, con parte del territorio di quella dei Santi apostoli Pietro e Paolo di Breo.\nLa chiesa parrocchiale fu iniziata nel febbraio del 1959, su progetto di monsignor Carlo Rulfo, terminata nell'autunno del 1963 e consacrata dal vescovo Carlo Maccari il 25 aprile 1964. Ospita tre altari in marmo, un tabernacolo di argento, oro, smalti e gemme, opera della scuola \"Beato Angelico\" di Milano e statue del Sacro Cuore e dell'Immacolata.\nLa facciata e il campanile sono stati realizzati su progetto di Renzo Bertone. Il 3 novembre 1985 venne inaugurato un grande mosaico raffigurante la \"Tempesta sedata\" (episodio dal Vangelo di Matteo), realizzato da artigiani di Pietrasanta su cartone del pittore cebano Tanchi Michelotti."}
{"id": "1681655", "revid": "1573940", "url": "https://it.wikipedia.org/wiki?curid=1681655", "title": "Chiesa dei Santi Fabiano e Sebastiano (San Giusto Canavese)", "text": "La chiesa dei Santi Fabiano e Sebastiano sorge al centro dell'abitato di San Giusto Canavese (TO).\nLe prime notizie di una piccola cappella, dedicata ai medesimi Santi e sita al centro dell'abitato di San Giusto Canavese, si hanno a partire dal 1697. Successivamente, a partire dal 1730, venne affidata la progettazione e la ricostruzione in una Chiesa pi\u00f9 grande all'architetto alladiese Costanzo Michela.\nAlla costruzione della nuova Chiesa dei Santi Fabiano e Sebastiano concorse unanime tutta la popolazione di San Giusto Canavese: venne progressivamente ampliata ed arricchita di stucchi e decorazioni, fino al suo completamento avvenuto nel 1797, mentre alcuni dipinti furono poi completati solo alla fine del XIX secolo.\nL'edificio misura 46 m di lunghezza per 18 m di larghezza massima, e raggiunge, in corrispondenza dell'altar maggiore, un'altezza di 16 m.\nAll'interno si conserva una grande icona datata al 1736, sospesa sull'abside, dietro all'altare in marmo policromo datato al 1771.\nLa \"Sacrestia di mezzogiorno\", costruita nel 1738 in stile barocco piemontese \u00e8 completamente affrescata e conserva armadi in legno d'epoca lungo le pareti, due quadri settecenteschi ed un \"Crocefisso\" in legno dello stesso periodo."}
{"id": "1681658", "revid": "984922", "url": "https://it.wikipedia.org/wiki?curid=1681658", "title": "Stazione meteorologica di Monzuno", "text": "La stazione meteorologica di Monzuno \u00e8 la stazione meteorologica di riferimento relativa alla localit\u00e0 di Monzuno.\nCoordinate geografiche.\nLa stazione meteorologica si trova nell'Italia nord-orientale, in Emilia-Romagna, in provincia di Bologna, nel comune di Monzuno, a 620 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,6\u00a0\u00b0C; quella del mese pi\u00f9 caldo, luglio, \u00e8 di +21,0\u00a0\u00b0C ."}
{"id": "1681660", "revid": "1573940", "url": "https://it.wikipedia.org/wiki?curid=1681660", "title": "Loggia del Comune", "text": "La Loggia del Comune si trova a San Gimignano in piazza del Duomo, accanto al Palazzo Nuovo del Podest\u00e0.\nLa loggia presenta tre arcate a tutto sesto, sotto le quali le autorit\u00e0 del governo cittadino prendevano posto durante le cerimonie pubbliche che avvenivano in piazza. Venne costruita agli inizi del 1900 sul sito di alcune case confiscate alla famiglia degli Ardinghelli, capo-fazione del partito ghibellino.\nSotto le arcate si trova affrescata sulla parete destra un \"Madonna col Bambino e i santi Michele Arcangelo e Giovanni Battista\", opera trecentesca di scuola senese, proveniente dalla Porta delle Fonti."}
{"id": "1681662", "revid": "301156", "url": "https://it.wikipedia.org/wiki?curid=1681662", "title": "Petru \u0218chiopul", "text": "Venne descritto nel 1588 dal patriarca di Costantinopoli Geremia II Tranos come personaggio colto e poliglotta, interessato a svariati argomenti e amante della musica.\nBiografia.\nEducato a Costantinopoli, Petru era figlio del \"voivoda\" (principe) di Valacchia Mircea III Dracul (quindi pronipote di Vlad l'Impalatore). Grazie all'appoggio dell'Impero ottomano, ottenne per s\u00e9 il trono di Moldavia che riusc\u00ec a reggere per un certo periodo nonostante i numerosi tentativi di usurpazione salvo poi essere costretto all'esilio. Fu in Grecia, dove amava in particolare il Monte Athos e dove contribu\u00ec alla costruzione del monastero di Dionysiou, in molti luoghi della penisola balcanica, in Turchia, in Ungheria (al cui trono aspir\u00f2), in Polonia, in Austria e in alcune parti dell'Italia.\nCon l'aiuto dei Gesuiti cerc\u00f2, nonostante l'ostilit\u00e0 dell'Impero ottomano, che ne determin\u00f2 l'ultimo e definitivo esilio, di avvicinare la Chiesa cattolica a quella ortodossa, allo scopo di creare un blocco cristiano contro gli infedeli, sostenuto anche da papa Sisto V. Pratic\u00f2 inizialmente una politica antisemita, cacciando gli Ebrei dal paese, ma in seguito mut\u00f2 opinione e permise loro di ritornare.\nSvilupp\u00f2 i rapporti del suo paese con la Repubblica di Venezia, con l'Inghilterra (con la quale intrecci\u00f2 vantaggiosi rapporti commerciali) e con lo stesso Impero Ottomano. Favor\u00ec una ripresa agricola del paese, rinnov\u00f2 completamente il sistema amministrativo e fiscale, servendosi di studiosi preparati che produssero i primi documenti statistici e demografici moldavi. Introdusse la lingua rumena nell'uso ufficiale di corte. Su incarico del sultano Murad III cur\u00f2 l'ampliamento della fortezza di Bender.\nInvecchiato e ammalato, sembra abbia volontariamente abbandonato il potere nell'estate del 1591 rifugiandosi presso l'imperatore Rodolfo II, accompagnato dalla seconda moglie, una zingara di nome Irini, da un figlio, da un nutrito seguito. Si stabil\u00ec a Bolzano, dove venne accolto e contemporaneamente sorvegliato dal \"Landeshauptmann\" Ferdinand von K\u00fchbach, per il timore che potesse trattarsi di una spia del Sultano ottomano. A Bolzano occup\u00f2 alcune residenze in citt\u00e0, per trasferirsi quindi a Castel Novale, lamentandosi del clima estivo di Bolzano, da lui ritenuto troppo caldo. Dopo la morte della moglie si ammal\u00f2 di podagra e avrebbe forse voluto trasferirsi a Venezia, ma non ne ottenne l'autorizzazione. Mor\u00ec nel luglio del 1594.\nIl figlio, Giovanni Stefano, venne allevato in Austria a spese dello stato, ma mor\u00ec in giovane et\u00e0 a Bolzano.\nLe autorit\u00e0 si opposero al trasferimento della salma di Pietro sul Monte Athos. Fu seppellito in un mausoleo appositamente realizzato su un lato della chiesa dei Francescani a Bolzano, poi trasformata in cappella nel 1683 e quindi nel 1884 in \"grotta di Lourdes\", e che oggi conserva del principe moldavo solo una lapide."}
{"id": "1681667", "revid": "1516566", "url": "https://it.wikipedia.org/wiki?curid=1681667", "title": "Tanya", "text": ""}
{"id": "1681669", "revid": "984922", "url": "https://it.wikipedia.org/wiki?curid=1681669", "title": "Stazione meteorologica di Cesena", "text": "La stazione meteorologica di Cesena \u00e8 la stazione meteorologica di riferimento relativa alla citt\u00e0 di Cesena.\nCoordinate geografiche.\nLa stazione meteorologica si trova nell'Italia nord-orientale, in Emilia-Romagna, in provincia di Forl\u00ec-Cesena, nel comune di Cesena, a 44 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +2,7\u00a0\u00b0C; quella del mese pi\u00f9 caldo, luglio, \u00e8 di +23,7\u00a0\u00b0C ."}
{"id": "1681672", "revid": "124123", "url": "https://it.wikipedia.org/wiki?curid=1681672", "title": "Morti nell'898", "text": ""}
{"id": "1681677", "revid": "984922", "url": "https://it.wikipedia.org/wiki?curid=1681677", "title": "Stazione meteorologica di Cesenatico", "text": "La stazione meteorologica di Cesenatico \u00e8 la stazione meteorologica di riferimento relativa alla localit\u00e0 di Cesenatico.\nCoordinate geografiche.\nLa stazione meteorologica si trova nell'Italia nord-orientale, in Emilia-Romagna, in provincia di Forl\u00ec-Cesena, nel comune di Cesenatico, a 4 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +2,9\u00a0\u00b0C; quella dei mesi pi\u00f9 caldi, luglio e agosto, \u00e8 di +22,7\u00a0\u00b0C ."}
{"id": "1681689", "revid": "984922", "url": "https://it.wikipedia.org/wiki?curid=1681689", "title": "Stazione meteorologica di Rocca San Casciano", "text": "La stazione meteorologica di Rocca San Casciano \u00e8 la stazione meteorologica di riferimento relativa alla localit\u00e0 di Rocca San Casciano.\nCoordinate geografiche.\nLa stazione meteorologica si trova nell'Italia nord-orientale, in Emilia-Romagna, in provincia di Forl\u00ec-Cesena, nel comune di Rocca San Casciano, a 210 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +2,1\u00a0\u00b0C; quella dei mesi pi\u00f9 caldi, luglio e agosto, \u00e8 di +22,2\u00a0\u00b0C ."}
{"id": "1681697", "revid": "156341", "url": "https://it.wikipedia.org/wiki?curid=1681697", "title": "M/N", "text": ""}
{"id": "1681701", "revid": "729019", "url": "https://it.wikipedia.org/wiki?curid=1681701", "title": "Adenocarcinoma", "text": "L'adenocarcinoma \u00e8 un tumore indifferenziato e quindi maligno del tessuto epiteliale, che prende origine dall'epitelio ghiandolare. Il tessuto epiteliale include lo strato superficiale della pelle, le ghiandole e una variet\u00e0 di altri tessuti presenti nelle cavit\u00e0 e negli organi del corpo. L'epitelio pu\u00f2 essere derivato embriologicamente dall'ectoderma, dall'endoderma e dal mesoderma.\nPer essere classificato come adenocarcinoma, le cellule non devono necessariamente essere parte di una ghiandola, fintanto che presentino propriet\u00e0 secretorie. Questa forma di carcinoma pu\u00f2 verificarsi in alcuni mammiferi superiori, inclusi gli esseri umani.\nLa diagnosi viene generalmente fatta attraverso lo studio, mediante colorazione, di cellule prelevate tramite biopsia, con cui un patologo pu\u00f2 determinare se il tumore \u00e8 un adenocarcinoma o qualche altro tipo di cancro. La struttura istologica \u00e8 inoltre variabile a seconda del grado di differenziazione.\nGli adenocarcinomi possono sorgere in molti tessuti del corpo a causa della natura ubiquitaria delle ghiandole all'interno del corpo. Tumori delle ghiandole endocrine, come il VIPoma, l'insulinoma, il feocromocitoma, ecc, non sono tipicamente classificati come adenocarcinomi, ma piuttosto, spesso vengono chiamati tumori neuroendocrini. Se il tessuto ghiandolare \u00e8 anormale, ma la neoplasia \u00e8 benigna, si dice essere un adenoma. Adenomi benigni in genere non invadono altri tessuti e non portano a metastasi. Gli adenocarcinomi maligni, al contrario, invadono gli altri tessuti e spesso danno origine a metastasi.\nEtimologia.\nIl termine adenocarcinoma deriva da \"adeno\" che significa \"pertinente in una ghiandola\" e \"carcinoma\", che descrive un tumore maligno che si \u00e8 sviluppato nelle cellule epiteliali.\nTipi di adenocarcinomi.\nAlcuni esempi di adenocarcinomi:"}
{"id": "1681702", "revid": "287204", "url": "https://it.wikipedia.org/wiki?curid=1681702", "title": "M/C", "text": ""}
{"id": "1681703", "revid": "729019", "url": "https://it.wikipedia.org/wiki?curid=1681703", "title": "Motocannoniera", "text": "Le motocannoniere (inglese Motor Gun Boat o MGB) sono delle piccole unit\u00e0 militari navali utilizzate in maniera massiccia dalla Royal Navy durante la seconda guerra mondiale, simili per dimensioni alle motosiluranti, ma equipaggiate con un mix di mitragliatrici, mitragliere e cannoni di piccolo calibro al posto dei siluri. Le loro piccole dimensioni e l'alta velocit\u00e0 li rendeva bersagli difficile per MAS, schnellboote e aerosiluranti, ma erano particolarmente vulnerabili alle mine e alle condizioni atmosferiche avverse. Il gran numero di cannoni richiedeva un equipaggio relativamente numeroso di circa una trentina di uomini.\nNei primi anni della guerra vennero impiegate per difendere le coste meridionali e orientali del Regno Unito dagli attacchi delle unit\u00e0 della Kriegsmarine. Le motocannoniere vennero anche impiegate nella protezione dei convogli dopo il D-Day.\nNel Mediterraneo sono state utilizzate per attaccare i convogli dell'asse in flottiglie, spesso operando a fianco di motosiluranti, per interdire i rifornimenti dall'Italia verso il Nord Africa; svolsero inoltre un ruolo di supporto nell'invasione alleata di Sicilia, Sardegna, Corsica ed Elba, in seguito utilizzate come basi per il pattugliamento delle coste occidentali italiane. Dalla met\u00e0 del 1944, diminuita progressivamente la minaccia tedesca, alcune flottiglie furono ridislocate in Adriatico per appoggiare i partigiani nelle isole al largo della Jugoslavia.\nNel 1947 la MGB 2009 divenne la prima unit\u00e0 militare navale al mondo ad essere equipaggiata con una turbina a gas Metrovick."}
{"id": "1681705", "revid": "984922", "url": "https://it.wikipedia.org/wiki?curid=1681705", "title": "Stazione meteorologica di Verghereto", "text": "La stazione meteorologica di Verghereto \u00e8 la stazione meteorologica di riferimento relativa alla localit\u00e0 di Verghereto.\nCoordinate geografiche.\nLa stazione meteorologica si trova nell'Italia nord-orientale, in Emilia-Romagna, in provincia di Forl\u00ec-Cesena, nel comune di Verghereto, a 812 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +0,6\u00a0\u00b0C; quella del mese pi\u00f9 caldo, agosto, \u00e8 di +20,2\u00a0\u00b0C ."}
{"id": "1681707", "revid": "1573940", "url": "https://it.wikipedia.org/wiki?curid=1681707", "title": "Apis florea", "text": "Lape nana (Apis florea ), \u00e8 un'ape diffusa in Asia meridionale e nel Sud-est asiatico.\nCaratteristiche.\nL'ape nana, costruisce un solo favo piccolo sui rami.\nLe dimensioni dei favi sono circa di 15 cm, le celle hanno ampiezza diversa.\nDistribuzione.\nL\"Apis florea\" \u00e8 diffusa prevalentemente in Asia, in zone pianeggianti, dove l'estate pu\u00f2 avere temperature che vanno oltre i 48 \u00b0C.\nBibliografia.\nin lingua inglese:"}
{"id": "1681711", "revid": "363629", "url": "https://it.wikipedia.org/wiki?curid=1681711", "title": "Anaplasia", "text": "L'anaplasia \u00e8 la scarsa differenziazione di una neoplasia. Molto spesso all'anaplasia \u00e8 associata anche la malignit\u00e0 della neoplasia in quanto la capacit\u00e0 proliferativa delle cellule \u00e8 inversamente proporzionale al loro grado di differenziazione.\n\u00c8 una differenziazione degli elementi cellulari propri di tessuti nobili con riacquisizione di caratteri tipici del tessuto embriologico."}
{"id": "1681715", "revid": "15010884", "url": "https://it.wikipedia.org/wiki?curid=1681715", "title": "Colonia (storia romana)", "text": ""}
{"id": "1681718", "revid": "31886", "url": "https://it.wikipedia.org/wiki?curid=1681718", "title": "Carcinoma indifferenziato", "text": "Il carcinoma indifferenziato \u00e8 una forma neoplastica.\nIl nome.\nIn generale \u00e8 possibile omettere la dicitura \"indifferenziato\" se prima di essa \u00e8 citata la parola \"carcinoma\".\nInfatti il termine carcinoma (o cancro) indica una neoplasia maligna di tipo epiteliale. Una neoplasia si dice maligna quando tra le caratteristiche delle cellule neoplastiche si presenta un forte grado di dedifferenziazione.\nClinica.\nDi elevata malignit\u00e0 e di rapida progressione pu\u00f2 mostrarsi in varie parti del corpo, coinvolgendo anche trachea e collo, pi\u00f9 raramente si ritrovano nel colon-retto. Sviluppa metastasi anche a livello epatico.\nEpidemiologia.\nSi manifestano principalmente intorno ai 60-70 anni.\nTipologia.\nSi divide in tre forme principali: \nPrognosi.\nQuasi il 50% delle persone non sopravvivono ai 6 mesi dalla diagnosi."}
{"id": "1681731", "revid": "984922", "url": "https://it.wikipedia.org/wiki?curid=1681731", "title": "Stazione meteorologica di Frassinoro Piandelagotti", "text": "La stazione meteorologica di Frassinoro Piandelagotti \u00e8 la stazione meteorologica di riferimento relativa all'omonima localit\u00e0 del territorio comunale di Frassinoro.\nCoordinate geografiche.\nLa stazione meteorologica si trova nell'Italia nord-orientale, in Emilia-Romagna, in provincia di Modena, nel comune di Frassinoro, in localit\u00e0 Piandelagotti, a 1.209 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -1,0\u00a0\u00b0C; quella del mese pi\u00f9 caldo, luglio, \u00e8 di +16,8\u00a0\u00b0C ."}
{"id": "1681732", "revid": "125629480", "url": "https://it.wikipedia.org/wiki?curid=1681732", "title": "Lotte Eisner", "text": "Biografia.\nFormazione.\nNata da una famiglia ebrea agiata, studi\u00f2 storia dell'arte e archeologia a Berlino e Monaco. Dopo il baccalaureato, discute nel 1924 una tesi di dottorato sulla composizione delle immagini sui vasi greci (\"Die Entwicklung der Bildkomposition auf griechischen Vasenbildern\"). Poliglotta, conosce il latino e il greco antico, oltre a parlare tedesco, inglese, francese, italiano, spagnolo. Durante un lungo soggiorno a Roma si dedica a scavi archeologici, e, una volta ritornata a Berlino, Armin T. Wegner, un giovane poeta, la mette in contatto con Willy Haas, sceneggiatore di Murnau nel film \"La terra che brucia\", 1922, e editore della rivista \"Literarische Welt\", sulle cui pagine lei pubblica i suoi primi articoli. Assiste alle rappresentazioni teatrali di Max Reinhardt, Brecht, Piscator.\nIncontro con il cinema.\nLotte Eisner incontra il cinema agli inizi del 1920, e il primo film di Murnau che vede \u00e8 \"L'ultima risata\", 1924. Inizia a lavorare per la rivista \"Berliner Tageblatt\", e a partire dal 1927 \u00e8 ingaggiata dalla rivista \"Film-Kurier\" dove pubblicher\u00e0 le sue recensioni cinematografiche. Visita personalmente gli studi cinematografici, interessandosi di ogni aspetto della produzione di un film. Presenzia alle riprese di \"Metropolis\" di Fritz Lang, 1927, di (\"Du sollst nicht ehebrechen\") \"Teresa Raquin\", 1928, di Jacques Feyder, girato a Berlino, di \"Diario di una donna perduta\", 1929, di Pabst. Vede tutto quello che di pi\u00f9 interessante viene prodotto e diventa la prima donna critica di cinema in Germania, rispettata e temuta.\nAscesa del nazismo.\nIl diffondersi delle idee nazionalsocialiste crea difficolt\u00e0 alla libera circolazione della cultura. \"Diario di una donna perduta\" (1929) di Pabst viene proibito, l'accesso al cinema in cui si proietta \"La corazzata Pot\u00ebmkin\" di Ejzenstein \u00e8 bloccato dai soldati della Reichswehr, gruppi di estremisti interrompono le rappresentazioni teatrali d'avanguardia. Lotte Eisner difende appassionatamente dalle pagine di \"Film-Kurier\" la libert\u00e0 d'espressione.\nEsilio dalla Germania.\nHitler diventa cancelliere il 30 gennaio 1933. Il 30 marzo 1933, Lotte H. Eisner lascia la Germania, dopo che gli uffici del suo giornale sono occupati dai nazisti, e si stabilisce a Parigi. Esercita svariati mestieri, per poi diventare la corrispondente dell\"'Internationale Filmschau\" e de \"Die Kritik\". Pubblica il suo primo articolo in francese su \"L'Intransigeant\", il 19 maggio 1937, per difendere \"Il testamento del dottor Mabuse\" di Fritz Lang, che era stato proibito in Germania.\nLa Cin\u00e9math\u00e8que fran\u00e7aise.\nLeggendo \"La Cin\u00e9matographie fran\u00e7aise\", Lotte Eisner apprende che due giovani cercano di salvare i film muti minacciati di essere distrutti e stanno creando allo scopo un nuovo organismo, la \"Cin\u00e9math\u00e8que fran\u00e7aise\". Ella desidera incontrarli. Lo storico incontro con Georges Franju e Henri Langlois avviene nel Caf\u00e9 Wepler, place Clichy.\nLa seconda guerra mondiale.\nAllo scoppio della seconda guerra mondiale Lotte Eisner, ritornata a Parigi dopo una visita al fratello a Londra, \u00e8 arrestata e condotta nel campo di internamento di Gurs, in Aquitania. Ella riesce ad evadere e a piedi raggiunge prima Pau, poi Montpellier. Per sviare i sospetti si iscrive all'universit\u00e0 della citt\u00e0. Nel 1942 sua madre muore dopo essere stata deportata in un campo di prigionia.\nUna buona parte della collezione di film della Cin\u00e9math\u00e8que \u00e8 requisita dai tedeschi, ma Langlois riesce a nascondere un insieme importante di pellicole preziose nel castello B\u00e9duer, nei pressi di Figeac (Lot), aiutato da Guy de Carmoy, responsabile del \"Service cin\u00e9ma\" del governo di Vichy. Lotte Eisner, dopo una breve tappa a Parigi, nel 1941 arriva a Figeac, per conto di Langlois. Soggiorna in un collegio femminile. Durante il giorno riordina il materiale filmico portato al castello.\nNel gennaio del 1942 ottiene un documento d'identit\u00e0 falso col nome di Louise H\u00e9l\u00e8ne Escoffier. Langlois le fa pervenire anche un piccolo salario per permetterle di sopravvivere e nel 1944 un certificato di lavoro che la salva da una retata tedesca a Figeac, il 2 maggio 1944.\nSecondo dopoguerra.\nFinita la guerra, Langlois, con l'intenzione di organizzare mostre a Parigi e in Europa, incarica Lotte Eisner di raccogliere una ricca documentazione. Ella riprende i contatti con esponenti del mondo culturale e cinematografico tedesco come lo storico del cinema Siegfried Kracauer, rifugiato negli Stati Uniti, il regista Slatan Dudow, Rudolf Kurtz, Georg Wilhelm Pabst, che ritrova in un viaggio a Vienna nel 1947, Fritz Lang, anch'egli esule negli Stati Uniti, con il quale intrattiene fitti scambi epistolari e da cui riceve molto materiale relativo ai suoi film americani.\nAnni settanta.\nNegli anni settanta Lotte Eisner rappresent\u00f2 il simbolo della rinascita del cinema tedesco per i nuovi registi come Werner Herzog, Wim Wenders, Werner Schroeter, Herbert Achternbusch, Rainer Werner Fassbinder. Wim Wenders dedica a Lotte Eisner \"L'amico americano\" uscito 1977 e \"Paris, Texas\" uscito nel 1984, poco dopo la sua morte, mentre Werner Herzog le dedica \"L'enigma di Kaspar Hauser\", nel 1974. Inoltre alla fine di quell'anno, avendo appreso che l'amica era stata colpita da infarto e rischiava la vita, per voto compie, nel pieno dell'inverno, da sabato 23 novembre a sabato 12 dicembre 1974, in diciannove giorni, un viaggio a piedi da Monaco a Parigi, per ottenerne la guarigione. Racconta l'esperienza in un libro pubblicato in Francia nel 1980, tradotto e pubblicato in Italia da Guanda, nel 2008, con il titolo \"Sentieri nel ghiaccio\". Quando arriva a destinazione, Lotte \u00e8 felicemente fuori pericolo.\nDocumenti filmici.\nSohrab Shahid Saless, Lotte H. Eisner Portrait\nMark Horowitz, Lotte Eisner in Germany\nCin\u00e9ma Cin\u00e9mas - Herzog filme Lotte Eisner, 1982\nMorte.\nLotte Eisner muore a Parigi il 25 novembre 1983, all'et\u00e0 di 87 anni. Ella aveva lavorato fino all'ultimo per il Museo del cinema."}
{"id": "1681733", "revid": "767487", "url": "https://it.wikipedia.org/wiki?curid=1681733", "title": "William Prunier", "text": "Carriera.\nClub.\nDifensore centrale francese, inizi\u00f2 la sua carriera da professionista con la maglia dell', dove collezion\u00f2 ben 221 presenze, condite da 21 marcature, dal 1984 al 1993. In seguito ebbe altre due esperienze in patria nelle due stagioni successive, rispettivamente all'Olympique Marsiglia e al . Nel 1995, sponsorizzato dall'amico \u00c9ric Cantona, si trasfer\u00ec oltremanica per vestire la prestigiosa maglia del . Tuttavia, la sua esperienza con i \"Red Devils\" non fu felice; Prunier collezion\u00f2 solamente due presenze sotto la guida di Sir Alex Ferguson, che non lo prese pi\u00f9 in considerazione dopo una prestazione negativa contro il Tottenham.\nPrunier emigr\u00f2 quindi in Danimarca, nel . Nella stagione 1996/97 torn\u00f2 in patria per vestire la maglia del , con cui scese in campo per 27 volte. Viene ricordato in Italia per una breve e poco memorabile apparizione con la maglia del nella stagione 1997/98. Il francese, infatti, \u00e8 passato alla storia come uno dei peggiori acquisti sia del calcio inglese che di quello italiano. Fu acquistato dall'allora Presidente del Napoli, l'ingegner Corrado Ferlaino, che disse di lui: \"Non sar\u00e0 un adone, ma vi assicuro che \u00e8 un giocatore di grande efficacia\".\nAlcune leggende narrano che il massimo dirigente della societ\u00e0 partenopea si bas\u00f2 soltanto su alcuni filmati per valutare positivamente il macchinoso difensore francese. L'avventura napoletana di Prunier dur\u00f2 appena tre presenze, fra cui si ricorda una pesante sconfitta allo Stadio Olimpico per 6-2 contro la Roma, in cui Abel Balbo realizz\u00f2 una tripletta, eludendo la debole marcatura del difensore francese. I giornalisti italiani gli affibbiarono un secco quattro in pagella, definendo Prunier \"forte e statico come una quercia\".\nDopo il breve cameo all'ombra del Vesuvio, l'ascesa europea di Prunier volse al termine. Il difensore riusc\u00ec ad ottenere discreti risultati solo in Patria, dove milit\u00f2 cinque stagioni nel , dal 1999 al 2004, giocando anche in Terza Divisione. Concluse la carriera nell', in Qatar.\nNazionale.\nHa disputato una sola gara con la nazionale francese: la prestigiosa amichevole contro il disputata il 26 agosto 1992."}
{"id": "1681734", "revid": "177155", "url": "https://it.wikipedia.org/wiki?curid=1681734", "title": "Lotte H. Eisner", "text": ""}
{"id": "1681735", "revid": "177155", "url": "https://it.wikipedia.org/wiki?curid=1681735", "title": "Lotte Henriette Eisner", "text": ""}
{"id": "1681736", "revid": "119991", "url": "https://it.wikipedia.org/wiki?curid=1681736", "title": "Stazione meteorologica di Frassinoro", "text": ""}
{"id": "1681739", "revid": "121137486", "url": "https://it.wikipedia.org/wiki?curid=1681739", "title": "Attentato allo USS Cole", "text": "Lo USS Cole (DDG-67), \u00e8 un cacciatorpediniere della classe \"Burke\".\nStoria.\nVenne commissionato nel 1991 ai cantieri Ingalls di Norfolk ed entr\u00f2 in servizio l'8 giugno 1996. Il 12 ottobre 2000 era ormeggiata nel porto di Aden, in rifornimento dopo una navigazione nel Golfo Persico, quando fu gravemente danneggiata dalla detonazione di una barca piena di esplosivo. Si \u00e8 trattato di un attentato di un gruppo terroristico legato ad al-Qaida.\nI danni.\nLa carica di scoppio, inizialmente stimata in oltre 150 kg di C-4, esplose poco sotto il livello del mare, dissipando cos\u00ec molta dell'energia posseduta (diversamente da mine e siluri che spesso esplodono sotto la chiglia), ma causando comunque una falla di ben 12 metri di altezza e 18 di lunghezza e sbandando la nave di 4 gradi. L'attacco caus\u00f2 la morte di 17 marinai oltre al commando terroristico e 39 feriti. Dopo provvisori rattoppi, il \"Cole\" venne caricato sulla nave pontone norvegese \"Blue Marlin\" e riportato negli Stati Uniti.\nI danni sono stati stimati in 150-170 milioni di dollari, ma solo per poco la chiglia non \u00e8 stata compromessa, altrimenti si sarebbe dovuto demolire la nave e recuperare 500 milioni di dollari di materiali.\nSe si fosse trattato di una nave di tipo pi\u00f9 vecchio, come un grosso \"Ticonderoga\" o una \"Perry\", non progettate per sopravvivere a tali offese, \u00e8 quasi certo che non sarebbe riuscita a sopravvivere, visto che, nonostante la sua robusta struttura, anche il \"Cole\" rischi\u00f2 seriamente di affondare.\nGli esiti.\nIl \"Cole\" \u00e8 poi ritornato in servizio, dopo diversi mesi di riparazioni, dimostrando d'essere una nave di costruzione effettivamente ben studiata per sopravvivere alle offese nemiche.\nQuanto all'accertamento delle responsabilit\u00e0, il 14 marzo 2007 un giudice federale statunitense, Robert G. Doumar, statu\u00ec che il governo del Sudan era all'origine della catena causale di eventi che consentirono ad al-Qaida di portare a termine con efficacia l'attentato. Gli autori materiali o i loro mandanti, invece, furono indicati dal governo statunitense in alcuni prigionieri catturati in Afghanistan e detenuti a Guantanamo, nonch\u00e9 in altri che erano rinchiusi in un carcere dello Yemen (da cui fuggirono in massa nel 2008).\nCollegamenti storici.\nQuesta tecnica di attacco con barchini esplosivi non \u00e8 nuova, ma fu inventata dagli incursori della Regia Marina Italiana durante la seconda guerra mondiale, con il riuscito attacco all'incrociatore britannico York nella baia di Suda e il fallito attacco a La Valletta nel quale perse la vita Teseo Tesei."}
{"id": "1681742", "revid": "119991", "url": "https://it.wikipedia.org/wiki?curid=1681742", "title": "Stazione meteorologica di Piandelagotti", "text": ""}
{"id": "1681744", "revid": "729019", "url": "https://it.wikipedia.org/wiki?curid=1681744", "title": "Cianfrinatura", "text": "Cianfrinatura, o cianfrino, o bisello, \u00e8 il termine che indica il taglio angolato di uno spigolo.\nL'angolo di taglio pu\u00f2 essere isometrico, cio\u00e8 con i bordi equidistanti dall'ipotetico incontro tra i due piani che formano lo spigolo, oppure asimmetrico.\nIn meccanica.\nLa cianfrinatura \u00e8 la preparazione dei lembi nel processo di saldatura per l'unione di testa di lamiere. Questa operazione si esegue per diverse ragioni, ad esempio, assicurare la buona penetrazione del bagno fuso, facilitare l'operazione di saldatura, o creare un buon posizionamento del giunto saldato. I due lembi da saldare vengono modificati tramite lavorazioni opportune che varieranno in base a diversi fattori: lo spessore del giunto, la resistenza, il tipo di saldatura e la forma del giunto richiesta. Se gli oggetti da saldare hanno spessore molto fine, circa 3\u00a0mm, l'operazione di cianfrinatura non \u00e8 pi\u00f9 necessaria.\nLa cianfrinatura pu\u00f2 essere:\nLa preparazione \u00e8 regolamentata dalle norme UNI EN ISO 9692.\nQuesto procedimento \u00e8 soprattutto utilizzato per la saldatura ad arco sommerso e ad arco con elettrodo rivestito, utilizzate per l'unione di testa di lamiere di notevole spessore.\nNella progettazione dei circuiti stampati.\nOperando in regime di radio frequenza gli angoli cianfrinati offrono un'assenza od una riduzione delle onde stazionarie."}
{"id": "1681747", "revid": "400694", "url": "https://it.wikipedia.org/wiki?curid=1681747", "title": "Legion", "text": ""}
{"id": "1681749", "revid": "254059", "url": "https://it.wikipedia.org/wiki?curid=1681749", "title": "Via San Matteo", "text": "Via San Matteo \u00e8 una delle via pi\u00f9 caratteristiche e importanti del centro storico di San Gimignano, sull'asse nord-sud lungo il quale passava la Via Francigena. Va da piazza del Duomo alla Porta San Matteo.\nLungo la via si form\u00f2 un quartiere contemporaneamente a quello di via San Giovanni, che venne incluso nelle nuove mura del XIII secolo. Gli edifici che vi si affacciano sono in larga parte nelle forme duecentesche, con una sequenza straordinariamente coerente di strutture medievali.\nPartendo da piazza del Duomo si incontrano sulla sinistra le torri gemelle dei Salvucci, poi la torre dei Pettini. Segue il doppio arco della Cancelleria, antica porta cittadina della prima cerchia muraria, seguito sulla destra dal Palazzo della Cancelleria o dei Marsili, edificato tra la fine del Duecento e l'inizio del Trecento e riconoscibile dalle tre porte ad arco e le due bifore con archetti trilobati. \nPoco pi\u00f9 avanti, sempre sulla destra, si trova l'antica chiesa di San Bartolo, che anticamente era dedicata a San Matteo e che ha dato il nome alla via. \nLa Casa-torre Pesciolini ha un'architettura in stile fiorentino, con due piani di bifore, ed \u00e8 situata davanti al Palazzo Mori. Pi\u00f9 avanti si trovano la Casa Baccinelli e una torre duecentesca mozzata. Poco dopo si incontra l'arco del vicolo del Diacceto e il palazzo Larini, con due bifore al primo piano; anche il vicolo di San Matteo \u00e8 inquadrato da un passaggio ad arco. Nel tratto successivo si incontrano la casa Francerdelli, con il bugnato al primo piano (XV secolo), la casa Pecori e, in angolo col vicolo della Vergine, il Palazzo Tinacci, composto da due edifici affiancati. Prima della Porta San Matteo (1262) si incontra ancora il palazzo Bonmaccorsi Vichi, che contiene affreschi di Bernardino Poccetti all'interno."}
{"id": "1681750", "revid": "599013", "url": "https://it.wikipedia.org/wiki?curid=1681750", "title": "Fabien Cool", "text": "Carriera.\n\u00c8 il primatista di presenze in Europa con la divisa dell'Auxerre (68).\nSi \u00e8 ritirato il 19 maggio 2007."}
{"id": "1681752", "revid": "226458", "url": "https://it.wikipedia.org/wiki?curid=1681752", "title": "Atrofia da disuso", "text": "L'atrofia da disuso, detta anche atrofia da inattivit\u00e0, \u00e8 un tipo di atrofia causato dall'inattivit\u00e0 funzionale delle cellule colpite.\nCi\u00f2 si verifica ad esempio nelle masse muscolari degli arti quando questi vengono immobilizzati per il trattamento di fratture ossee. L'atrofia muscolare pu\u00f2 anche essere da denervazione o \"neuropatica\". Infatti nelle strutture osteomuscolari degli arti l'atrofia da inattivit\u00e0 pu\u00f2 conseguire anche a lesioni dei nervi motori o a lesioni nervose centrali (e quindi paralisi-inattivit\u00e0 delle cellule colpite). Le fibre muscolari atrofiche, diminuendo il numero delle miofibrille, diventano pi\u00f9 sottili."}
{"id": "1681756", "revid": "2143966", "url": "https://it.wikipedia.org/wiki?curid=1681756", "title": "Stazione meteorologica di Pavullo nel Frignano", "text": "La stazione meteorologica di Pavullo nel Frignano \u00e8 la stazione meteorologica di riferimento relativa alla localit\u00e0 di Pavullo nel Frignano. Per alcuni anni la stazione meteorologica ha fatto parte della rete di stazioni del Servizio Meteorologico dell'Aeronautica Militare e dell'Organizzazione Meteorologica Mondiale.\nStoria.\nLa stazione meteorologica venne attivata come osservatorio di montagna nel 1882, entrando a far parte della rete di stazioni dell'Ufficio Centrale di Meteorologia.\nNel corso del Novecento la stazione termopluviometrica ha fornito i propri dati anche al Ministero dei lavori pubblici per la compilazione degli annali idrologici del compartimento di Parma.\nTra il 2 luglio 1946 e il maggio 1958 la stazione meteorologica, ubicata all'epoca presso Villa Caselgrandi a 736 metri s.l.m., fece parte della rete di stazioni del Servizio Meteorologico dell'Aeronautica Militare, venendo identificata dal codice WMO 16132 (in seguito riassegnato alla stazione automatica DCP di recente attivazione di Bologna) e dal codice ICAO LIPD.\nNel maggio 1958 la stazione meteorologica cess\u00f2 temporaneamente le osservazioni, per poi essere riattivata il 1\u00ba luglio 1958 in una nuova ubicazione al di fuori del centro abitato nei pressi dell'aeroporto, continuando ad operare come stazione climatologica per il servizio idrologico nazionale.\nNel 1990 la stazione meteorologica \u00e8 passata dal compartimento di Parma a quello di Bologna del Ministero dei Lavori Pubblici ed \u00e8 entrata a far parte della rete del Servizio Idrometeorologico dell'ARPA Emilia-Romagna, che nel 2004 ha provveduto ad installare una stazione meteorologica automatica.\nCaratteristiche.\nLa stazione meteorologica si trova nell'Italia nord-orientale, in Emilia-Romagna, in provincia di Modena, nel comune di Pavullo nel Frignano, in localit\u00e0 Piani di Pavullo, a 687 metri s.l.m. e alle coordinate geografiche , presso l'area dell'aeroporto di Pavullo nel Frignano.\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +0,9\u00a0\u00b0C; quella del mese pi\u00f9 caldo, luglio, \u00e8 di +19,3\u00a0\u00b0C. Mediamente, si contano 110,3 giorni di gelo e 10,1 giorni di ghiaccio all'anno.\nLe precipitazioni medie annue fanno registrare il valore di 869,2\u00a0mm, con minimo relativo in inverno, picco in autunno e massimo secondario in primavera.\nValori estremi.\nTemperature estreme mensili dal 1958 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1958 ad oggi, con il relativo anno in cui queste sono state registrate. La massima assoluta del periodo esaminato di +37,2\u00a0\u00b0C \u00e8 del luglio 1983, mentre la minima assoluta di -26,4\u00a0\u00b0C risale al gennaio 1985."}
{"id": "1681759", "revid": "119968557", "url": "https://it.wikipedia.org/wiki?curid=1681759", "title": "Penitenziario di Sona", "text": "Il penitenziario federale di Sona (Panama) \u00e8 un penitenziario fittizio presente nella terza stagione della serie tv \"Prison Break\". La prigione viene mostrata per la prima volta nell'ultimo episodio della seconda stagione. Michael Scofield, infatti, viene spedito a Sona dopo essersi costituito per l'omicidio di William \"Bill\" Kim (ucciso, in realt\u00e0, da Sara Tancredi). Anche Alexander Mahone, Brad Bellick e Theodore \"T-Bag\" Bagwell vengono rinchiusi a Sona, il primo per possesso di stupefacenti, il secondo per omicidio di primo grado (commesso in realt\u00e0 da T-Bag) e il terzo perch\u00e9 consegnato alla polizia da Michael.\nSona \u00e8 il secondo penitenziario in cui viene detenuto Michael Scofield.\nDescrizione.\nCome spiegato nel primo episodio della stagione, chi entra a Sona vi rimane a vita. A causa di una sommossa, nel penitenziario non vi sono ufficiali, vi sono delle torrette, unico punto della zona in cui sono presenti gli ufficiali di guardia. Il turno notturno \u00e8 doppio, e questo impedisce qualunque tentativo di fuga. Infatti, nell'evasione che chiude la stagione, Lechero, T-Bag e Bellick tentano di fuggire alle prime ore dell'alba, mentre \u00e8 ancora buio, e il tentativo fallisce miseramente.\nNell'episodio \"Ad un passo dalla fine\", Scofield, Mahone, McGrady e Whistler riescono ad evadere. Nell'episodio seguente, Sucre, arrestato mentre \u00e8 nei pressi della prigione per aiutare Scofield e gli altri ad evadere, viene rinchiuso nel penitenziario, mentre T-Bag riesce a sostituire Lechero come Leader della prigione.\nMichael \u00e8 il primo detenuto che riesce ad evadere da Sona.\nVivere a Sona.\nA Sona ognuno fa per s\u00e9. Non vi sono ufficiali di guardia, a causa di una rivolta avvenuta un anno prima. Le uniche guardie circondano il penitenziario per impedire un'evasione. I problemi fra i detenuti vengono risolti lanciandosi sfide e combattendo fino alla morte. Le razioni di cibo e di acqua sono carenti. Per questi (e altri motivi) \u00e8 considerato il penitenziario peggiore del mondo, in cui sono rinchiusi i peggiori detenuti.\nEvasioni.\nCi sono stati vari tentativi di evasione, ma solo una ha avuto successo.\nInfine nella quarta stagione si vedranno Fernando Sucre, T-Bag e Bellick fuori di prigione dopo che quest'ultimo aveva causato un incendio per evadere. Non si sa altro."}
{"id": "1681765", "revid": "599013", "url": "https://it.wikipedia.org/wiki?curid=1681765", "title": "John Oster", "text": ""}
{"id": "1681770", "revid": "984922", "url": "https://it.wikipedia.org/wiki?curid=1681770", "title": "Stazione meteorologica di Pievepelago", "text": "La stazione meteorologica di Pievepelago \u00e8 la stazione meteorologica di riferimento relativa alla localit\u00e0 di Pievepelago.\nCoordinate geografiche.\nLa stazione meteorologica si trova nell'Italia nord-orientale, in Emilia-Romagna, in provincia di Modena, nel comune di Pievepelago, a 761 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +0,6\u00a0\u00b0C; quella del mese pi\u00f9 caldo, luglio, \u00e8 di +19,9\u00a0\u00b0C ."}
{"id": "1681774", "revid": "109893", "url": "https://it.wikipedia.org/wiki?curid=1681774", "title": "Fox River", "text": ""}
{"id": "1681777", "revid": "2143966", "url": "https://it.wikipedia.org/wiki?curid=1681777", "title": "Stazione meteorologica di Sestola", "text": "La stazione meteorologica di Sestola \u00e8 la stazione meteorologica di riferimento relativa alla localit\u00e0 di Sestola.\nStoria.\nLa stazione meteorologica venne attivata nel 1871 grazie all'istituzione dell'osservatorio meteorologico, la cui originaria ubicazione era a 1.086 metri s.l.m. presso il complesso architettonico del castello di Sestola. In seguito, i dati registrati vennero forniti all'Ufficio Centrale di Meteorologia per la loro pubblicazione nei corrispondenti annali.\nNel corso del Novecento la stazione meteorologica ha fornito i dati termopluviometrici al Ministero dei lavori pubblici, che ha provveduto alla loro pubblicazione fino al 1989 negli annali idrologici del Compartimento di Parma. Nel frattempo, a partire dal 1935 era cambiata l'ubicazione della stazione meteorologica che venne spostata ad un'altezza di 1.020 metri s.l.m., che risulta la stessa del posizionamento attuale.\nDal 1990 la stazione meteorologica \u00e8 passata sotto la gestione del Servizio Idrometeorologico dell'ARPA Emilia-Romagna, che nel nuovo millennio ha provveduto alla sostituzione della stazione meccanica con una stazione meteorologica automatica.\nCaratteristiche.\nLa stazione meteorologica si trova nell'Italia nord-orientale, in Emilia-Romagna, in provincia di Modena, nel comune di Sestola, a 1.020 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,3\u00a0\u00b0C; quella del mese pi\u00f9 caldo, luglio, \u00e8 di +18,6\u00a0\u00b0C; la temperatura media annua fa registrare il valore di +9,4\u00a0\u00b0C. Mediamente, si contano 86,7 giorni di gelo e 18,6 giorni di ghiaccio all'anno.\nLe precipitazioni medie annue fanno registrare il valore di 1.347,4\u00a0mm, con minimo relativo in estate, picco in autunno e massimo secondario in primavera.\nTemperature estreme mensili dal 1924 ad oggi.\nNella tabella vengono riportate le temperature massime e minime assolute mensili, stagionali ed annuali dal 1924 ad oggi, registrate dalla stazione meteorologica tradizionale collocata nella finestra meteorica dell'osservatorio, con il relativo anno in cui si queste si sono registrate.\nLa temperatura massima assoluta del periodo esaminato di +36,0\u00a0\u00b0C risale al luglio 1950, mentre la temperatura minima assoluta di -16,0\u00a0\u00b0C \u00e8 del febbraio 1940."}
{"id": "1681790", "revid": "1428919", "url": "https://it.wikipedia.org/wiki?curid=1681790", "title": "Mario Canavari", "text": "Biografia.\nNato da Nicola (o Niccol\u00f2) e Michelina Ruffini, in una famiglia di piccoli industriali marchigiani, studi\u00f2 presso l'Universit\u00e0 di Pisa, dove si laure\u00f2 in Matematica il 28 luglio 1879. Presso questa stessa Universit\u00e0 si appassion\u00f2 agli studi naturalistici ed in particolare alla Paleontologia, divenendo allievo di Giuseppe Meneghini.\nSi specializz\u00f2 in Geologia e Paleontologia, pubblicando ben presto i suoi primi lavori.\nNel 1881 grazie ad una borsa di studio per il perfezionamento all'estero trascorse un periodo di studio a Monaco di Baviera, sotto la guida del famoso geologo e paleontologo tedesco Karl Alfred von Zittel.\nTornato a Pisa continu\u00f2 a collaborare con Meneghini e fu abilitato alla libera docenza nel 1886. Nel frattempo si spos\u00f2 con Vincenza Sabbieti, dalla quale il 30 agosto 1884 ebbe un figlio, Igino. Alla morte del maestro nel 1889 gli succedette e divenne Professore Ordinario di Geologia e Direttore dell'Istituto e del Museo Geologico dell'Universit\u00e0 di Pisa. Tenne anche l'insegnamento di geografia fisica e di meteorologia dal 1906 al 1921.\nA Pisa ricopr\u00ec anche cariche pubbliche, fu consigliere comunale e provinciale, assessore e pro-sindaco. Politicamente era repubblicano e mazziniano, il primo aprile 1909 fu iniziato in Massoneria nella Loggia \"Ettore Socci\" di Pisa e negli anni del fascismo non si iscrisse mai al partito.\nSul modello della rivista \"Pal\u00e4ontographica\", che era diretta da von Zittel durante il suo soggiorno a Monaco di Baviera, fond\u00f2 nel 1895 la rivista scientifica \"Palaeontographia Italica\" (tuttora pubblicata dalla Societ\u00e0 Toscana di Scienze Naturali), e la diresse fino alla sua morte.\nFu socio nazionale della Regia Accademia dei Lincei e presidente della Societ\u00e0 Geologica Italiana nel 1899 e della Societ\u00e0 Toscana di Scienze Naturali dal 1921 al 1928.\nLa sua opera pi\u00f9 importante, pubblicata pochi mesi prima della sua morte, \u00e8 il \"Manuale di Geologia Tecnica\", un poderoso testo organico di Geologia applicata."}
{"id": "1681791", "revid": "177744", "url": "https://it.wikipedia.org/wiki?curid=1681791", "title": "Stazione meteorologica di Rola di Spilamberto", "text": "La stazione meteorologica di Rola di Spilamberto \u00e8 la stazione meteorologica di riferimento relativa all'omonima localit\u00e0 del territorio comunale di Spilamberto.\nCoordinate geografiche.\nLa stazione meteorologica, di tipo automatico DCP, si trova nell'Italia nord-orientale, in Emilia-Romagna, in provincia di Modena, nel comune di Spilamberto, in localit\u00e0 \"Rola di Spilamberto\", col barometro collocato a 91 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +2,1\u00a0\u00b0C; quella del mese pi\u00f9 caldo, luglio, \u00e8 di +24,0\u00a0\u00b0C ."}
{"id": "1681795", "revid": "119991", "url": "https://it.wikipedia.org/wiki?curid=1681795", "title": "Stazione meteorologica di Spilamberto", "text": ""}
{"id": "1681800", "revid": "729019", "url": "https://it.wikipedia.org/wiki?curid=1681800", "title": "Idronefrosi", "text": "In medicina si definisce idronefrosi la dilatazione del bacinetto renale, ed eventualmente anche dei calici renali, a spese del parenchima, dovuto al ristagno di urina. Il ristagno \u00e8 causato da un ostacolo cronico a valle, che non permette il deflusso del liquido.\nSegni e sintomi.\nI segni e sintomi dell'idronefrosi dipendono dal fatto che l'ostruzione sia acuta o cronica, parziale o completa, unilaterale o bilaterale. L'idronefrosi unilaterale pu\u00f2 presentarsi senza sintomi, mentre quella acuta pu\u00f2 causare dolore intenso.\nIdronefrosi congenita.\n\u00c8 la pi\u00f9 comune condizione congenita evidenziabile nel corso di un'ecografia prenatale. Le cause possono essere distinte rispetto alla vescica in ostruzioni sopravescicali ed ostruzioni sottovescicali.\nLe ostruzioni sopravescicali sono pi\u00f9 frequenti, e tra queste le pi\u00f9 diffuse sono l'ostruzione del giunto pielo-ureterale e l'ostruzione del giunto uretero-vescicale. Nelle ostruzioni sopravescicali l'aumento della pressione si trasmette immediatamente alla pelvi ed ai tubuli renali, compromettendo la funzionalit\u00e0 renale: si ha, di conseguenza una riduzione della velocit\u00e0 di filtrazione glomerulare, nonch\u00e9 della capacit\u00e0 di concentrare, diluire ed acidificare l'urina.\nLe ostruzioni sottovescicali sono, invece, pi\u00f9 rare e pi\u00f9 frequenti nei maschi. La pi\u00f9 comune di queste \u00e8 rappresentata dalle valvole dell'uretra posteriore. In queste ostruzioni la valvola vescico-ureterale protegge inizialmente il tratto urinario. Altri tipi di ostruzioni sottovescicali (molto rari) sono l'ipertrofia o fibroelastosi del collo vescicale e la valvola montanale (poco al di sotto del verum-montanum).\nNelle valvole dell'uretra posteriore, queste pliche funzionano come lembi valvolari, nel senso che occludono il lume uretrale se gonfiati dalla corrente urinaria, mentre se si introduce un catetere vescicale non oppongono alcuna resistenza.\nIn seguito all'aumento delle resistenze allo svuotamento vescicale, il muscolo detrusore va incontro ad ipertrofia, che provoca un aumento della pressione endocavitaria ed un aumento del residuo postminzionale. I sintomi sono, in questo caso, pollachiuria e (nei casi pi\u00f9 gravi) incontinenza paradossa (ossia emissione di urine frequente e per poco tempo). Il quadro clinico dipende, comunque, dall'entit\u00e0 dell'ostacolo. Se grave, si possono avere alterazioni urinarie e renali gi\u00e0 dalla nascita, dove sar\u00e0 presente un globo vescicale.\nLa terapia, in questi casi \u00e8 chirurgica: la rimozione dei lembi valvolari pu\u00f2 esser fatta per via endoscopica. In caso di insufficienza renale irreversibile, si pu\u00f2 optare per un trapianto renale."}
{"id": "1681805", "revid": "984922", "url": "https://it.wikipedia.org/wiki?curid=1681805", "title": "Stazione meteorologica di Zocca", "text": "La stazione meteorologica di Zocca \u00e8 la stazione meteorologica di riferimento relativa alla localit\u00e0 di Zocca.\nCoordinate geografiche.\nLa stazione meteorologica si trova nell'Italia nord-orientale, in Emilia-Romagna, in provincia di Modena, nel comune di Zocca, a 727 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,3\u00a0\u00b0C; quella del mese pi\u00f9 caldo, luglio, \u00e8 di +19,9\u00a0\u00b0C ."}
{"id": "1681806", "revid": "123361160", "url": "https://it.wikipedia.org/wiki?curid=1681806", "title": "Kenshin Himura", "text": " \u00e8 un personaggio fittizio del manga \"Kenshin - Samurai vagabondo\" di Nobuhiro Watsuki. \u00c8 il protagonista della serie e si caratterizza per la sua qualit\u00e0 di non-uccisore. Ha i tratti molto delicati, viene spesso scambiato per un effeminato, \u00e8 basso di statura, ha i capelli castano-rossi e ha una vistosa cicatrice a forma di croce sulla guancia sinistra.\nStoria.\nLe Origini.\nIl vero nome di Kenshin \u00e8 Shinta; mantenne il suo nome fino a 8 anni circa, cio\u00e8 quando incontr\u00f2 per la prima volta Seij\u016br\u014d Hiko. Shinta perse i suoi familiari poich\u00e9 morirono di colera e fu preso in custodia da alcuni mercanti. Una notte dei briganti assalirono i suoi tutori, che lo protessero affinch\u00e9 rimanesse in vita. Fu allora che comparve Seij\u016br\u014d Hiko che si liber\u00f2 dei briganti a colpi di katana. Il giorno seguente Hiko si accorse che Shinta aveva dato degna sepoltura non solo ai mercanti, ma anche ai briganti che lo avevano attaccato. Mosso da curiosit\u00e0 e compassione, Hiko decide di insegnare al ragazzino le tecniche di spada della scuola Hiten Mitsurugi e cambi\u00f2 il suo nome da Shinta in Kenshin, perch\u00e9 era un nome meno dolce e pi\u00f9 adatto a un guerriero.\nLo Shogunato di Kyoto.\nImpaziente di combattere per migliorare il mondo, Kenshin si allontana ancora giovane dal suo maestro Seij\u016br\u014d Hiko e si appresta ad andare a Kyoto per proteggere le persone. A Kyoto finisce con l'affiliarsi agli Ishin Shishi e diventa un assassino: il temibile Batt\u014dsai. Batt\u014dsai il tagliatore di uomini prende questo nome a causa della sua bravura nell'usare la tecnica Batto, cio\u00e8 la massima esecuzione in velocit\u00e0 dell'estrarre la katana dal fodero per uccidere l'avversario. I principali nemici di Kenshin alla fine dello Shogunato sono gli Shinsengumi, una specie di squadrone di polizia chiamati i \"Lupi di Mibu\", tra le cui file c'\u00e8 il temibile Hajime Sait\u014d. Durante una delle tante colluttazioni Kenshin incontra Tomoe Yukishiro, donna che diventer\u00e0 fondamentale per far risvegliare Kenshin dal suo torpore di assassino Batt\u014dsai. Tomoe diventer\u00e0 la \"finta\" moglie di Kenshin per ordine di Iizuka, il suo osservatore, che in realt\u00e0 \u00e8 una spia. Nel periodo in cui Kenshin e Tomoe vivono insieme come marito e moglie il giovane spadaccino finisce davvero per innamorarsi della ragazza, ricambiato da Tomoe, malgrado questa nutra segretamente desideri di vendetta verso l'assassino per aver ucciso il suo promesso sposo.\nLo scontro finale.\nKenshin viene a sapere da Iizuka che in realt\u00e0 Tomoe vuole ucciderlo e quindi entra in uno stato confusionale e va alla ricerca disperata della moglie. La quale lo ha lasciato da solo per dirigersi a un raduno di assassini con i quali aveva progettato, gi\u00e0 da tempo, di scoprire il punto debole di Battosai per assassinarlo. Tuttavia Tomoe, innamorata di Kenshin e desideroso di proteggerlo, mente nella speranza di salvarlo. Scoprendo invece di essere stata ingannata e usata per creare un punto debole nel leggendario assassino che non risultata averne, almeno fino a quel momento. Il punto debole di Battosai \u00e8 divenuta lei stessa. Nel frattempo Kenshin viene attaccato ripetutamente dai sicari, subendo gravi ferite a vista e udito. Alla fine riesce ad arrivare al capo degli insurrezionisti e, dopo uno scontro all'ultimo sangue, riesce ad avere la meglio. Tuttavia \u00e8 necessario il sacrificio di Tomoe, che si frappone tra i due combattenti proteggendo Battosai e venendo trafitta dalla sua spada assieme al capo sicario. Kenshin promette all'amata che contribuir\u00e0 all'instaurazione della nuova epoca Meiji e che dopo non uccider\u00e0 pi\u00f9 nessuno.\nLa cicatrice a forma di Croce.\nC'\u00e8 una leggenda o meglio una superstizione per cui una ferita inflitta con odio \u00e8 destinata a non rimarginarsi mai e a sanguinare per sempre. Kenshin durante un omicidio viene ferito al volto da un uomo che desiderava sopravvivere poich\u00e9 stava per sposarsi. Questi fu uno dei pochi che sia mai riuscito a ferire cos\u00ec vistosamente Batt\u014dsai Himura e il taglio verticale che gli ha provocato continuava a sanguinare nonostante le cure. L'uomo che uccise Kenshin in realt\u00e0 era il futuro marito di Tomoe. Durante lo scontro finale Tomoe viene trafitta proprio da Kenshin e nel cadere esanime ferisce Kenshin al volto con il suo pugnale. Si former\u00e0 cos\u00ec una cicatrice a forma di croce che caratterizzer\u00e0 l'assassino Batt\u014dsai. La ferita non sanguiner\u00e0 pi\u00f9, tuttavia non si rimarginer\u00e0 neppure, almeno fin quando Kenshin non riuscir\u00e0 a stare di nuovo bene con s\u00e9 stesso.\nIl periodo di Tokyo.\nAlla fine del Bakumatsu, con la caduta dello Shogunato e l'instaurazione del governo Meiji, Kenshin inizia a girovagare per il Giappone. Nonostante sia passata la legge per cui \u00e8 vietato portare la spada, Kenshin \u00e8 sempre accompagnato da una sakabato ossia una katana con la lama sul dorso. Kenshin ha ormai deciso di non ammazzare pi\u00f9 nessuno e dopo dieci anni passati errando per il Paese del Sol Levante arriva nella capitale dove incontra la signorina Kaoru Kamiya; dopo averle salvato la vita e la palestra, Kenshin accetta l'invito di Kaoru e si installa da lei ricambiando l'ospitalit\u00e0 con dei lavoretti domestici. Kenshin divide la casa anche con Yahiko My\u014djin un giovane allievo di Kaoru; e Sanosuke Sagara, un ex attaccabrighe che si schiera dalla parte dei pi\u00f9 deboli. A Tokyo Kenshin viene per\u00f2 ancora ricordato da molti come l'assassino Batt\u014dsai e viene spesso attaccato da chi rivendica vendetta o potere. Nonostante avesse potuto accettare una carica importante al governo, Kenshin ha rifiutato pi\u00f9 volte in quanto scontento che la nuova era sia stata forgiata grazie alle vittime da lui stesso provocate.\nIl ritorno a Kyoto.\nDopo un anno di permanenza a Tokyo, Kenshin viene chiamato dall'onorevole Ookubo a far ritorno a Kyoto per assassinare Makoto Shishio, che nel frattempo ha messo su un'armata formata da dieci combattenti molto forti. Kenshin torna dunque a Kyoto e grazie all'aiuto degli Oniwabanshu riesce a mettersi in contatto col suo vecchio maestro Seij\u016br\u014d Hiko e col figlio del forgiatore della sua sakabato, il signor Seiku. Dal suo maestro apprende i segreti della scuola Hiten Mitsurugi e grazie al signor Seiku ottiene la shinuchi della sua sakabato, cio\u00e8 la spada gemella pi\u00f9 potente. Coadiuvato da Saito e Sanosuke, Kenshin affronta prima Aoshi Shinomori, poi Soujiro Seta e infine Makoto Shishio. Quest'ultimo non sembra arrendersi alla spada di Kenshin, sembra anzi superiore, ma alla fine muore a causa delle sue bruciature e della violenza dello scontro.\nJinchu.\nJinchu \u00e8 la \"Sentenza pronunciata da un uomo\" e si contrappone al Tenchu che \u00e8 la \"Sentenza pronunciata da Dio\". Dopo aver fatto ritorno al dojo, Kenshin trova un foglio con su scritto Jinchu appeso alla porta della palestra. Entra cos\u00ec in uno stato di confusione e tristezza; inizia a raccontare ai suoi amici la storia del suo passato, di quando uccideva gli uomini per volere di Dio (da qui il Tenchu), a quando \u00e8 morta sua moglie Tomoe. A lasciare il foglio \u00e8 stato Enishi Yukishiro, il cognato di Kenshin, il quale medita vendetta da oltre 15 anni nei confronti del samurai. Enishi recluta sei uomini per attaccare la palestra Kamiya e dopo lo scontro uccide Kaoru Kamiya. Kenshin cade in una profonda depressione e si rifugia in un ghetto per disagiati. In realt\u00e0 Enishi si era servito di un manichino particolare per inscenare la morte di Kaoru, che in realt\u00e0 \u00e8 ancora viva. Con l'aiuto di un vecchietto (che poi si scoprir\u00e0 essere il padre di Enishi e Tomoe) Kenshin si riprende e quando ritorna al dojo viene a sapere che Kaoru \u00e8 ancora viva. Cos\u00ec Kenshin insieme a Yahiko, Sanosuke Sagara, Aoshi Shinomori e Hajime Sait\u014d si apprestano a combattere Enishi Yukishiro e i suoi scagnozzi. La bravura di Enishi \u00e8 palese, ma ora che Kenshin ha trovato la risposta che tanto anelava \u00e8 diventato imbattibile. Cos\u00ec Enishi viene sconfitto e poi arrestato.\nRitiro.\nDopo la sconfitta di Enishi Yukishiro a casa Kamiya c'\u00e8 un bel trambusto. La dottoressa Megumi torna ad Aizu per esercitare la professione di medico; Sanosuke parte per il continente alla ricerca di nuove risse e soprattutto per sfuggire al mandato di cattura emesso nei suoi confronti; Aoshi Shinomori torna a Kyoto assieme alla giovane Misao; Hajime Sait\u014d si \u00e8 fatto trasferire in un altro commissariato dopo aver disertato lo scontro finale contro Kenshin.\nDopo cinque anni un personaggio nuovo si aggiunge, \u00e8 Kenji Himura, un piccolo frugoletto figlio di Kaoru e Kenshin. Anche Yahiko \u00e8 cresciuto e ora \u00e8 il secondo spadaccino pi\u00f9 forte di tutto il Giappone. Dopo un ultimo scontro con Kenshin, questi ricever\u00e0 in dono la sua sakabato. Cos\u00ec Kenshin si ritira per sempre dai combattimenti, anche perch\u00e9 il suo corpo \u00e8 logorato dalle infinite battaglie che ha dovuto affrontare, e si appresta a vivere una nuova vita con la sua famiglia.\nCapitolo del Tempo (OAV).\nLa storia nell'OAV tratta in parte da alcuni capitoli del manga, \u00e8 ambientata durante e dopo gli eventi della serie (non tratti dal manga), e si concentra principalmente sugli ultimi anni di Kenshin e Kaoru.\nDopo circa dieci anni dal ritiro di Kenshin, questi soffre ancora del rimorso di vivere una vita felice nonostante il suo passato da assassino. Decide perci\u00f2 di tornare a vagabondare, fortemente supportato anche da Kaoru, la quale gli promette di accoglierlo sempre con un sorriso assieme a suo figlio. Kenshin per\u00f2 \u00e8 devastato da una malattia, la cui cura era allora sconosciuta (lebbra). Himura decide comunque di assistere il Governo Meiji nella Prima guerra sino-giapponese. Una volta terminata la guerra, Sanosuke ritrova Kenshin gravemente ferito e naufragato su una spiaggia in Asia, e provvede ad organizzare il ritorno di Kenshin a Tokyo da Kaoru. I due finalmente si incontrano e Kenshin crolla tra le braccia dell'amata, non appena lei lo afferra Kaoru si accorge allora che la cicatrice a forma di croce di Kenshin scompare dalla sua guancia sinistra; questo avvenimento sta a significare la sua morte, nonch\u00e9 il fatto di aver espiato i suoi peccati.\nTecniche.\nLa tecnica di spada usata da Kenshin \u00e8 la Mitsurugi Hiten, una tecnica arcaica risalente all'epoca delle guerre, tramandatagli dal suo maestro Seij\u016br\u014d Hiko. In tutto il corso del manga si vedranno man mano tutte le tecniche, da quelle basilari alle pi\u00f9 complicate, fino ad arrivare agli ultimi segreti della scuola di spada pi\u00f9 micidiale che sia mai esistita."}
{"id": "1681813", "revid": "496876", "url": "https://it.wikipedia.org/wiki?curid=1681813", "title": "Atrofia da compressione", "text": "Questo tipo di atrofia \u00e8 dovuta a una durevole compressione o stiramento delle cellule esercitate da cisti parassitarie, tumori, granulomi, calcoli, liquidi ecc. Questa azione meccanica, oltre ad agire direttamente sulle cellule, viene anche a ridurre la circolazione umorale e ne consegue atrofia di parti di organi e di organi interi per impedito ricambio cellulare. Infatti in questo tipo di atrofia, l'azione dannosa della compressione, agisce anche attraverso ischemia da compressione sui vasi. \nUn esempio frequente di atrofia da compressione si verifica nel rene: idronefrosi.\nAltro esempio di atrofia si verifica quando si ha la dilatazione dei capillari sinusoidi che si verifica nella stasi sanguigna del fegato; comprimendo le lamine epatiche, provoca fenomeni atrofici degli epatociti."}
{"id": "1681817", "revid": "287204", "url": "https://it.wikipedia.org/wiki?curid=1681817", "title": "Atrofia da denervazione", "text": "Latrofia da denervazione (o neurogena) consiste in una forte riduzione delle dimensioni delle fibre muscolari a seguito dell'interruzione parziale o totale delle connessioni nervose che le servono, a causa di un trauma o di una patologia, ad esempio la poliomielite.\nIl motoneurone \u03b1 (alfa), che assieme alle fibrocellule che innerva costituisce la cosiddetta unit\u00e0 motoria, esercita infatti un effetto trofico essenziale sul muscolo, promuovendo la sintesi proteica in loco. Le fibre muscolari private dell'innervazione assumono una caratteristica forma raggrinzita ed angolata. Bench\u00e9 il processo atrofico sia un fenomeno non del tutto chiarito, soprattutto nel lungo termine, la progressione \u00e8 piuttosto rapida nella fase iniziale: gli effetti sono visibili in pochi giorni e la perdita di massa cellulare pu\u00f2 superare l'80% in pochi mesi, in casi estremi la fibra si riduce ad un ammasso di nuclei cellulari con pochissimo sarcoplasma. Parte del tessuto muscolare perso viene sostituito in tempi relativamente brevi da tessuto adiposo e fibroso, mentre una vera e propria scomparsa delle miofibrille (probabilmente per apoptosi) \u00e8 stata dedotta da biopsie solo in archi temporali molto pi\u00f9 lunghi.\nUn fenomeno compensatorio che avviene a seguito di denervazione \u00e8 la reinnervazione incrociata. Gli assoni prossimi alle fibre denervate le reinnervano, convertendone il tipo nel caso sia diverso e mutandone perci\u00f2 le caratteristiche fisiologiche. Questo causa il formarsi distintivo di raggruppamenti di fibre dello stesso tipo (\"type-grouping\"), quelle servite dalle vie nervose rimaste integre e quelle convertite dalla reinnervazione, differente dalla normale distribuzione a scacchiera.\nIl \"type-grouping\" e il fatto che vengano interessati entrambi i tipi di fibra muscolare (I e II) permettono di differenziarla in ambito bioptico sia dalla atrofia da disuso (dal decorso pi\u00f9 lento e che interessa in prevalenza le fibre di tipo II), sia da altre patologie che comportano atrofia selettiva."}
{"id": "1681820", "revid": "287204", "url": "https://it.wikipedia.org/wiki?curid=1681820", "title": "Judogi", "text": ""}
{"id": "1681824", "revid": "599013", "url": "https://it.wikipedia.org/wiki?curid=1681824", "title": "Fratelli dell'Immacolata Concezione della Beata Maria Vergine", "text": "I Fratelli dell'Immacolata Concezione della Beata Maria Vergine, detti di Huijbergen (in latino \"Fratres Immaculatae Conceptionis B. V. M. Matris Dei\", in neerlandese \"Broeders van de Onbevlekte Ontvangenis van de Allerheiligste Maagd en Moeder Gods Maria\"), sono un istituto religioso maschile di diritto pontificio: i membri di questa congregazione laicale pospongono al loro nome la sigla C.F.H.\nStoria.\nLa congregazione venne fondata il 25 settembre 1854 dal vescovo di Breda Joannes van Hooydonk per curare gli orfani ospitati nell'ex convento guglielmita di Huijbergen.\nL'istituto, aggregato all'ordine dei Frati Minori Cappuccini dal 27 aprile 1956, ricevette il pontificio decreto di lode il 22 aprile 1958 e le sue costituzioni vennero approvate definitivamente dalla Santa Sede il 5 dicembre 1963.\nAttivit\u00e0 e diffusione.\nI Fratelli di Huijbergen seguono la regola del Terzo Ordine Regolare di San Francesco: si dedicano all'istruzione e all'educazione cristiana della giovent\u00f9 maschile.\nSono presenti nei Paesi Bassi, in Indonesia, in Brasile e in Papua Nuova Guinea: la sede generalizia \u00e8 a Huijbergen, presso Woensdrecht (Brabante Settentrionale).\nAl 31 dicembre 2005, l'istituto contava 13 case e 112 religiosi (uno dei quali sacerdote)."}
{"id": "1681827", "revid": "932277", "url": "https://it.wikipedia.org/wiki?curid=1681827", "title": "Atrofia da malnutrizione", "text": "L'atrofia da malnutrizione \u00e8 anche detta atrofia da inanizione. In genere questo tipo di atrofia \u00e8 estesa a tutto l'organismo, infatti pi\u00f9 o meno tutti gli organi partecipano al processo regressivo. Si verifica quando si ha una diminuita o mancata nutrizione dell'organismo a causa dell'impossibilit\u00e0 di reperire alimenti o a causa di cronica incompleta utilizzazione degli stessi in conseguenza di disturbi nella digestione (malattie dello stomaco, enteriti croniche, tumori).\nIn questo tipo di atrofia accade che l'organismo sia costretto a consumare, per le proprie necessit\u00e0 energetiche, prima i materiali di deposito (tessuto adiposo, il cosiddetto \"grasso\") e successivamente i materiali costitutivi, perdita che non sar\u00e0 riparata a causa del deficiente apporto alimentare. Si incorre in riduzione del volume cellulare e di conseguenza in quella del volume degli organi.\nGli organi si atrofizzano in tempi e modi diversi: dapprima perdono tono il tessuto adiposo, i muscoli volontari, il fegato e la milza. Maggiore resistenza hanno invece il sistema nervoso e il miocardio."}
{"id": "1681828", "revid": "287204", "url": "https://it.wikipedia.org/wiki?curid=1681828", "title": "Matteo Nicolucci", "text": " \nDirettore Tecnico presso Compagnia Vela Roma.\nCampione italiano Hobie Cat 18 (prodiere) nel 1994, campione italiano Hobie Cat 16 (timoniere) nel 2003 \u2013 2005 \u2013 2006 e medaglia di bronzo ai campionati europei Hobie Cat 16 (timoniere) nel 2004.\nNel quadriennio olimpico 2005-2008 (Beijin 2008)ha fatto parte della Squadra Olimpica Italiana di Vela (categoria C) nella classe Tornado Sport come timoniere.\nPer due volte medaglia di Bronzo ai Campionati Italiani assoluti Classi Olimpiche (CICO) nel 2006 e nel 2008.\nNel 2005 ha ricevuto dal CONI la Medaglia di Bronzo al Valore Atletico.\nNella sua carriera professionale \u00e8 stato Tecnico della giovanile nella vela per le classi Optimist, Laser, Hobie Cat, 29er.\nHa partecipato come autore nella stesura del \"Manuale della vela Agonistica\" per la FIV nel 2012.\nHa scritto nel 2009 un manuale tecnico sul catamarano Hobie Cat 16 reperibile gratuitamente su internet.\nDal 2012 \u00e8 Tecnico della Classe Olimpica Nacra 17 Catamarano Misto per le Olimpiadi di Rio 2016 e Tokyo 2020."}
{"id": "1681829", "revid": "1917458", "url": "https://it.wikipedia.org/wiki?curid=1681829", "title": "Anneliese Michel", "text": "Il caso giudiziario, che riguardava la responsabilit\u00e0 penale delle persone coinvolte, suscit\u00f2 grande attenzione mediatica, ben oltre i confini della Germania. L'avvenimento, che divenne noto alla stampa tedesca come \"l'esorcismo di Klingenberg\", port\u00f2 ad importanti cambiamenti nella pratica dell'esorcismo all'interno della Chiesa Cattolica in Germania.\nLa storia di Anneliese \u00e8 stato il soggetto di diversi documentari e lungometraggi, tra cui il pluripremiato film \"Requiem\" di Hans-Christian Schmid del 2006 e \"The Exorcism of Emily Rose\" del 2005.\nLa famiglia.\nAnneliese Michel nacque in una famiglia fortemente cattolica nella citt\u00e0 vinicola di Klingenberg am Main, una localit\u00e0 anch'essa profondamente religiosa, nella Bassa Franconia.\nIl padre di Anneliese, Josef Michel, proveniva da una vecchia famiglia borghese e artigiana di Klingenberg. Stando al desiderio di sua madre, una donna profondamente religiosa le cui tre sorelle erano suore, sarebbe dovuto diventare prete, in realt\u00e0 dopo un apprendistato di tre anni come falegname nell'attivit\u00e0 dei suoi genitori, fu arruolato prima nel Reichsarbeitsdienst, poi nella Wehrmacht e fu infine inviato sui fronti occidentale e orientale durante la seconda guerra mondiale. Tornato dalla prigionia statunitense nell'estate del 1945, frequent\u00f2 la scuola di edilizia a Monaco e super\u00f2 l'esame di maestro artigiano nel 1948, al fine di prendere le redini dell'azienda di famiglia. Le convinzioni religiose del padre furono influenzate dalle apparizioni di Fatima, dal medium bavarese Alois Irlmaier, dalla mistica Barbara Weigand e da concezioni tipiche delle correnti tradizionaliste cattoliche.\nLa madre di Anneliese, Anna Michel, era impiegata nell'ufficio di suo padre a Leiblfing quando incontr\u00f2 Josef Michel. Il fidanzamento fu organizzato tramite la diocesi di W\u00fcrzburg dalla nonna paterna di Anneliese e i due giovani si sposarono nel 1950. La madre di Anneliese port\u00f2 nella relazione coniugale una figlia illegittima nata nel 1948. Ci\u00f2 aliment\u00f2 diverse voci nel vicinato, secondo cui il matrimonio sarebbe stato concluso in cambio di un pagamento a favore della famiglia Michel. Sembra anche che circolasse la voce che la bambina fosse in realt\u00e0 figlia di un ecclesiastico cattolico. La bambina mor\u00ec per via di un tumore ai reni nel 1956, ma in quanto figlia illegittima non fu sepolta nella tomba di famiglia, bens\u00ec presso il muro del cimitero, in una tomba separata.\nInfanzia, giovinezza e malattia mentale.\nAnneliese nacque il 21 settembre 1952. Era la seconda figlia di sua madre e la primogenita dei coniugi Michel. Ebbe tre sorelle minori, nate nel 1954, 1956 e 1957.\nFin da bambina Anneliese soffr\u00ec di salute precaria e mostr\u00f2 poca resistenza alle malattie. Dal 1959 frequent\u00f2 la scuola elementare a Klingenberg, per poi trasferirsi al ginnasio Karl-Theodor-von-Dalberg di Aschaffenburg per la scuola secondaria. In quel periodo fu membro di un club sportivo e ricevette lezioni di pianoforte e fisarmonica. Gi\u00e0 allora era fortemente influenzata dalla religione, andava a messa pi\u00f9 volte la settimana, pregava regolarmente il rosario e occasionalmente dormiva sul pavimento, per espiare le colpe degli altri. Era descritta da coloro che la circondavano come amichevole e socievole, ma anche seria ed introversa. Esibiva anche una persistente piet\u00e0 religiosa e teneva discorsi religiosi come opera di evangelizzazione.\nNel settembre 1968 Anneliese fu colpita dal suo primo attacco epilettico. Un successivo attacco segu\u00ec nell'agosto 1969 e fu l'occasione per un esame neurologico. Dopo un elettroencefalogramma (EEG) le fu diagnosticato un disturbo epilettico cerebrale. Poco tempo dopo contrasse la polmonite e la tubercolosi. Durante il suo soggiorno di sei mesi in un sanatorio nella regione tedesca dell'Allgovia, da marzo ad agosto 1970, furono documentate diverse crisi epilettiche. Fu l\u00ec che, stando a quanto riportato da un'autrice, ebbe per la prima volta apparizioni di volti demoniaci ed allucinazioni uditive. Tuttavia nella corrispondenza di Anneliese che risale a questo periodo non v'\u00e8 traccia alcuna di queste esperienze. Inoltre sembra commentare gli attacchi epilettici in maniera molto obiettiva e senza alludere ad alcunch\u00e9 di soprannaturale. Al ritorno dal sanatorio dovette essere trasferita in una nuova classe scolastica, a causa del tempo perso. Di conseguenza, si isol\u00f2 visibilmente ed inizi\u00f2 a soffrire di depressione, mentre il suo rendimento scolastico cal\u00f2 significativamente.\nL'adolescenza di Anneliese fu fortemente plasmata dalla rigida disciplina della casa paterna. Per ragioni di natura morale la madre proib\u00ec alla figlia sedicenne di avere contatti con il suo primo fidanzato, di partecipare ad eventi di ballo e di visitare le sue amiche.\nNella primavera del 1973 Anneliese si sarebbe lamentata per la prima volta di un continuo bussare nell'armadio, sotto il pavimento e sopra il soffitto. Inoltre, avrebbe udito delle voci che le parlavano dall'inferno. Nel settembre 1973 descrisse questi avvenimenti anche ad un medico, che li interpret\u00f2 come l'inizio di una psicosi paranoide. Nello stesso anno, accompagnata da grandi ansie di fallimento, super\u00f2 l'esame di maturit\u00e0.\nNel semestre invernale del 1973 inizi\u00f2 a studiare all'universit\u00e0 pedagogica di W\u00fcrzburg. Si trasfer\u00ec quindi nel novembre dello stesso anno al Ferdinandeum, un seminario di studi cattolico con annesso dormitorio. A W\u00fcrzburg, gi\u00e0 nel novembre 1973, si lasci\u00f2 visitare presso il policlinico neurologico universitario. Durante l'esame, dichiar\u00f2 di aver sofferto di attacchi quasi quotidiani dal 1972, che si presentavano sotto forma di assenze (un tipo di crisi epilettica non compulsiva, che consiste in una fugace perdita di coscienza). Fu fatta una diagnosi di \"depressione nevrotica in progressione\" e la diagnosi di epilessia fu supportata anche da un nuovo EEG. Un ulteriore EEG nella primavera del 1974 rivel\u00f2 nuovamente un danno cerebrale nella regione temporale sinistra, che molto probabilmente era all'origine degli attacchi.\nNel novembre 1975 Anneliese super\u00f2 con successo l'esame per ottenere la licenza per l'insegnamento della religione cattolica nelle scuole tedesche. La sua tesi d'esame, che invi\u00f2 nel maggio 1976, si intitolava \"La rivalutazione del timore come compito pedagogico-religioso\" (in tedesco: \"Die Aufarbeitung der Angst als religionsp\u00e4dagogische Aufgabe\"), tuttavia a questo punto non era pi\u00f9 in condizioni di salute tali da poterci lavorare adeguatamente.\nAd Anneliese furono prescritti dei farmaci a partire dall'autunno 1970 fino a poco prima della sua morte, che avrebbero dovuto ridurre il rischio di crisi epilettiche. La terapia farmacologia port\u00f2 a volte a dei miglioramenti delle sue condizioni, tuttavia non \u00e8 tuttora chiaro se Anneliese abbia di fatto assunto questi farmaci in modo corretto e regolare. In questo proposito vi sono notevoli dubbi, dato che le quantit\u00e0 prescritte erano spesso troppo piccole rispetto a quanto sarebbe stato effettivamente necessario.\nGli esorcismi.\nDopo che Anneliese aveva sofferto di crisi epilettiche per diversi anni e dopo che, stando ad alcuni biografi, si era gi\u00e0 lamentata anche di apparizioni demoniache, la guida di un pellegrinaggio presso San Damiano (un luogo di culto mariano a San Giorgio Piacentino non riconosciuto dalla Chiesa cattolica) si convinse che Anneliese stesse soffrendo di una crisi di fede. Si dice che quando Anneliese prese parte per la prima volta ad un pellegrinaggio di questo tipo, organizzato nell'estate del 1973 da questa guida, dimostr\u00f2 una grande avversione per tutti gli oggetti di culto religioso. Su istigazione della guida, Anneliese si present\u00f2 ad un ecclesiastico di Aschaffenburg, che tuttavia non rilev\u00f2 alcuna prova di possessione. Tuttavia il cappellano del luogo organizz\u00f2 un incontro con il sacerdote Ernst Alt, che all'epoca era il parroco di Etzleben, e che inizialmente fu dell'opinione che la ragazza avrebbe dovuto ricorrere nuovamente alle attenzioni mediche. Poich\u00e9 la guida del pellegrinaggio non credeva ancora in una spiegazione di natura psicologica, entr\u00f2 in contatto con padre Adolf Rodewyk, che sulla base delle descrizioni fornite credette di riconoscere i segni di una possessione demoniaca. Quale autore di due opere fondamentali nel campo della demonologia, il gesuita Rodewyk era considerato negli ambienti cattolici come un esperto indiscusso di possessione ed esorcismo. Inoltre aveva spesso praticato egli stesso esorcismi ed era consulente in materia di demonologia presso la conferenza episcopale tedesca.\nA partire dall'autunno 1973, Ernst Alt incontr\u00f2 Anneliese inizialmente ogni due settimane e successivamente una volta al mese, fino al novembre 1974. Nel corso di questi colloqui nel settembre 1974, Alt propose la diagnosi spirituale di \"infestazione\" (termine che denota la condizione in cui si ritiene che i demoni non abbiano ancora impossessato la persona interessata, ma si limitino solo a molestarla) ed esort\u00f2 Anneliese a scegliere un confessore che la potesse aiutare con i propri insegnamenti a condurre una vita religiosa pi\u00f9 disciplinata. Anneliese si decise a scegliere Ernst Alt stesso. La diagnosi di infestazione non turb\u00f2 particolarmente Anneliese e i suoi genitori, dal momento che rifiutavano di accettare una spiegazione puramente medica della sua malattia e cercavano piuttosto rifugio in un'interpretazione religiosa dei sintomi.\nIl 1\u00ba luglio 1975 Ernst Alt offici\u00f2 il primo esorcismo (un cosiddetto \"exorcismus probativus\"), al quale, secondo gli osservatori, Anneliese reag\u00ec strappando un rosario. Fu intorno a questo periodo che Anneliese si trasfer\u00ec nuovamente a casa dei genitori, dal momento che era troppo indebolita dai continui attacchi e dalla sopravvenuta perdita di peso per poter continuare gli studi. Su richiesta di Ernst Alt, il vescovo di W\u00fcrzburg, Josef Stangl, diede il proprio consenso ad officiare per la prima volta il rito dell'esorcismo minore, che fu eseguito il 3 agosto 1975. Da questo momento in poi, lo stato mentale di Anneliese deterior\u00f2 rapidamente: non dormiva quasi mai, soffriva di forte irrequietezza, urlava e delirava, inizi\u00f2 a digiunare, ma mangiava insetti e beveva urina. Secondo il suo stesso resoconto degli eventi, Ernst Alt avrebbe raccomandato a questo punto il ricovero in un ospedale psichiatrico, cosa che era tuttavia inaccettabile per Anneliese e i suoi genitori. I genitori in particolare temevano che questo le avrebbe precluso una carriera da insegnante.\nAll'inizio di settembre 1975, Adolf Rodewyk visit\u00f2 Anneliese e stese una perizia per il vescovo Josef Stangl, in cui raccomandava il ricorso al rito dell'esorcismo maggiore. Come esorcista fu nominato padre Arnold Renz, che accett\u00f2. A quel tempo era parroco a Schippach (frazione del comune di Elsenfeld) e membro dell'ordine dei Salvatoriani. Arnold Renz aveva guadagnato una certa notoriet\u00e0 negli ambienti ecclesiastici dell'epoca per essersi pronunciato enfaticamente a favore della beatificazione della mistica Barbara Weigand, morta a Schippach.\nIl 16 settembre 1975, il vescovo Stangl ordin\u00f2 finalmente di officiare il rito dell'esorcismo maggiore secondo il rituale romano. Sebbene gli esorcismi generalmente svolgano una funzione apotropaica, ovvero di protezione dagli spiriti maligni, l'esorcismo maggiore prevede un particolare rito di allontanamento dei demoni da individui che sono ritenuti gi\u00e0 posseduti. Dal primo esorcismo maggiore del 24 settembre 1975 fino alla morte di Anneliese, sopraggiunta il 1\u00ba luglio 1976, furono eseguiti in totale 67 esorcismi maggiori, documentati anche tramite un registratore audio che Arnold Renz port\u00f2 con s\u00e9 a partire dalla seconda seduta. Dalle registrazioni su nastro si evince come Anneliese parlasse con voce fortemente alterata ed emettesse ripetutamente delle grida spontanee. Usava un linguaggio rozzo e scurrile, che gli esorcisti attribuivano ai demoni. Stando alle loro testimonianze, gli esorcisti determinarono che Anneliese era posseduta dal demone Lucifero cos\u00ec come da \"demoni umani\" quali Giuda, Nerone, Caino, Hitler e Valentin Fleischmann, parroco quest'ultimo di Ettleben dal 1572 al 1575 (e quindi predecessore di Ernst Alt) che si dice avesse avuto quattro figli e che fosse stato un assassino.\nLa ragione che Arnold Renz diede per la possessione fu che ad Anneliese era stato detto da un demone che lei soffriva di una possessione espiatoria, tramite la quale altre anime sarebbero state salvate dall'inferno. Ulteriore ragione di ci\u00f2 sarebbe stata la maledizione che un'ex-vicina della madre di Anneliese avrebbe pronunciato su di lei prima ancora della sua nascita.\nDurante la prima fase degli esorcismi Anneliese continu\u00f2 i suoi studi, facendo la spola tra W\u00fcrzburg e Klingenberg, con l'intento di proseguire la sua educazione parallelamente agli esorcismi. Cosa che le riusc\u00ec senza attirare grande attenzione, poich\u00e9 la cerchia delle persone che erano al corrente dei riti di esorcismo era tenuta deliberatamente molto stretta. Questo a ragion del fatto che ad Anneliese e alla sua famiglia era stato fatto intendere che Arnold Renz aveva ordinato che nessuna informazione sull'esorcismo dovesse essere trasmessa a terzi. Anneliese giunse al punto di limitare le proprie crisi esclusivamente a quei momenti in cui erano presenti solo persone gi\u00e0 al corrente dei fatti, in modo tale da mantenere la segretezza all'interno della cerchia.\nQuando il 3 marzo 1976, un mercoled\u00ec delle ceneri, inizi\u00f2 la Quaresima, Anneliese smise del tutto di mangiare. Sosteneva che le voci le avevano proibito di mangiare. Le sue condizioni mentali e fisiche deteriorarono drammaticamente da quel momento in poi. Inoltre inizi\u00f2 a torturarsi da sola, per esempio inginocchiandosi per ore o sbattendo la testa sul pavimento. Da met\u00e0 aprile 1976, Anneliese non fu pi\u00f9 in grado di lasciare il suo letto nel dormitorio universitario a W\u00fcrzburg. Per coprire per lei, la pi\u00f9 grande delle sue sorelle si rec\u00f2 da lei al dormitorio. I compagni di un gruppo di preghiera riferirono in questo periodo che la sorella si oppose all'idea di chiamare un dottore, accennando al fatto che sua sorella stava gi\u00e0 ricevendo cure mediche. Alle amiche al corrente dei fatti fu fatto fare giuramento di obbligo di segretezza al vescovo.\nDa maggio in poi non fu pi\u00f9 possibile per Anneliese rimanere a W\u00fcrzburg. Ernst Alt and\u00f2 a prenderla e la port\u00f2 prima nella sua parrocchia a Ettleben e poi a casa dei suoi genitori a Klingenberg. Da questo momento in poi, secondo Ernst Alt e Arnold Renz, aument\u00f2 di nuovo il suo sforzo fisico: dalle 500 alle 600 genuflessioni al giorno, convulsioni, morsi, graffi e autolesioni erano ormai all'ordine del giorno. Secondo le testimonianze dei presenti durante questo periodo Anneliese si inflisse da sola gravi ferite in modi diversi. Per esempio, cerc\u00f2 di scavare dei buchi nel muro a morsi, rompendosi un dente. \nNelle ultime settimane della sua vita Anneliese venne a volte legata al letto, al fine di evitare ulteriori lesioni. Durante questo periodo, fino alla sua morte, credette di aver ricevuto le stigmate, pur avendo i piedi doloranti perch\u00e9 indossava scarpe troppo strette quando camminava per casa. Inoltre aveva piaghe aperte sopra le ginocchia a causa delle ripetute genuflessioni. Anneliese era convinta che le fossero state concesse le stigmate anche sulle mani, ma che i segni non fossero visibili: il Salvatore non aveva permesso che le venissero impresse su sua richiesta per permetterle di finire la sua tesi d'esame. Con ogni probabilit\u00e0, tutte le ferite visibili erano auto inflitte o dovute a spasmi incontrollati durante gli attacchi epilettici. Le lesioni sono documentate in molte fotografie.\nIl 30 giugno 1976 fu eseguito l'ultimo esorcismo su Anneliese. Mor\u00ec il 1\u00ba luglio 1976 a causa della malnutrizione e della grave cachessia. L'autopsia, eseguita il giorno stesso della sua morte, rivel\u00f2 anche una polmonite, che aveva ulteriormente peggiorato le sue condizioni nelle fasi finali. Non fu determinata alcuna anomalia patologica nell'area del lobo temporale, il ch\u00e9 tuttavia non costituisce una prova dell'incorrettezza della diagnosi di epilessia. Alla morte Anneliese pesava appena 31 kg per un'altezza di 1,66 metri.\nProcedimento giudiziario ed esumazione.\nIstruttoria.\nL'inchiesta per causa di morte incerta fu aperta dalla procura presso il tribunale distrettuale di Aschaffenburg il giorno stesso della morte su segnalazione diretta di Alt alle autorit\u00e0 investigative. Alt rese noto al telefono che una giovane donna, che era stata esorcizzata per diversi mesi, era infine morta. In seguito, su ordine della procura, fu effettuata un'autopsia del corpo lo stesso giorno.\nLa polizia criminale incaricata dalla procura estese l'indagine penale per omicidio colposo ai genitori di Anneliese, cos\u00ec come ad Alt, Renz e Stangl. Pi\u00f9 tardi il procedimento fu esteso anche a Rodewyk.\nI procedimenti preliminari contro Stangl e Rodewyk furono abbandonati dalla procura nel luglio 1977 con la motivazione che nessuno dei due aveva avuto un contatto diretto con la vittima e che quindi non potevano essere a conoscenza del suo preciso stato di salute, il che li sottraeva da ogni responsabilit\u00e0 penale.\nEsumazione.\nContemporaneamente al procedimento legale, ma indipendentemente da esso, il 25 febbraio 1978 ebbe luogo l'esumazione della defunta al cimitero di Klingenberg. A giustificazione della procedura i genitori di Anneliese dichiararono di volere che il corpo fosse trasferito dalla bara di legno per bambini, che era stata usata per la sepoltura, in una nuova bara di quercia rivestita di zinco. All'origine della scelta c'erano presumibilmente anche le dichiarazioni di una sorella laica che sosteneva che Anneliese le fosse apparsa, dicendole che il suo corpo non si era decomposto, dimostrando cos\u00ec la natura soprannaturale di quanto era accaduto. All'apertura della bara nella camera mortuaria del cimitero erano presenti il sindaco di Klingenberg, il titolare delle pompe funebri e il suo assistente, un rappresentante dell'ufficio distrettuale e due poliziotti. Nessuno degli imputati al processo era presente al momento dell'apertura della bara. A questo proposito, Renz ha affermato di essere stato bloccato dagli agenti di polizia, che gli avrebbero impedito di entrare nella camera mortuaria. Gli altri presenti, invece, hanno testimoniato di averlo visto fare solo pochi passi in direzione della camera mortuaria, prima di voltarsi e tornare indietro di sua spontanea volont\u00e0. Hanno inoltre confermato che il corpo mostrava un appropriato grado di decomposizione, corrispondentemente al tempo di inumazione. Alt si trovava nelle vicinanze del cimitero, ma fin dall'inizio dubit\u00f2 della veridicit\u00e0 delle visioni della suora laica dell'Allgovia. Questa suora laica era la direttrice di una casa per bambini nell'Allgovia. Dopo essersi dovuto dimettere dalla sua precedente parrocchia, Renz rimase per un po' di tempo in questa casa per bambini. Si pu\u00f2 solo speculare su un collegamento, in ogni caso, questo fatto non fu discusso pubblicamente all'epoca.\nProcedimento penale.\nRecepito l'atto d'accusa dal tribunale nel luglio 1977, il processo contro i quattro imputati inizi\u00f2 il 30 marzo 1978 presso il tribunale regionale di Aschaffenburg. Il caso divenne noto in tutto il mondo come il processo per \"l'esorcismo di Klingenberg\" e attir\u00f2 una grande attenzione mediatica. Molte televisioni estere richiesero i diritti di ripresa. Anche il Vaticano segu\u00ec da vicino il procedimento: il nunzio apostolico in Germania temeva che il processo avrebbe potuto violare la protezione del sigillo sacramentale della confessione sancito dal Reichskonkordat (il concordato tra la Santa Sede e la Germania nazista), dal momento che la procura aveva ricevuto da Renz e Alt i nastri degli esorcismi cos\u00ec come l'ampia corrispondenza con il vescovo Stangl. \nIl perito del policlinico neurologico dell'universit\u00e0 di W\u00fcrzburg sotto incarico del pubblico ministero testimoni\u00f2 che Anneliese soffriva di un disturbo epilettico. A causa del trattamento farmacologico, la malattia avrebbe poi trovato espressione in una psicosi paranoica. Questo fu confermato anche dai nastri delle sessioni d'esorcismo. \u00c8 noto che i pazienti epilettici possono spesso esibire atteggiamenti religiosi esagerati o patologici, cos\u00ec come fasi depressive e paranoiche. Il deterioramento dello stato di salute che si verific\u00f2 a partire dall'aprile 1976 sarebbe stato dovuto all'autosuggestione come risultato di una perdita definitiva di controllo. Secondo l'esperto, ulteriori cause di questo grave e complesso quadro clinico risiedevano in una forma estrema di anoressia non diagnosticata che alla fine port\u00f2 alla morte per inedia.\nSecondo l'esperto, la morte di Anneliese avrebbe potuto essere evitata con la consultazione tempestiva di un medico, poi con un trattamento farmacologico e psicoterapeutico, e infine con l'introduzione dell'alimentazione forzata, necessaria al pi\u00f9 tardi dall'aprile 1976. Dal quel particolare momento in poi, sarebbe stato concepibile anche un ulteriore capo d'accusa relativo alla legge bavarese sulla custodia, poich\u00e9 Anneliese si era autonomamente messa in massimo pericolo ma, a causa della sua malattia mentale, non era pi\u00f9 in grado di prendere una decisione di cos\u00ec ampia portata e necessaria per la sua sopravvivenza.\nSu richiesta degli avvocati difensori dei due ecclesiastici il giudice nomin\u00f2 altri due esperti del dipartimento psichiatrico dell'universit\u00e0 di Ulma, tra cui Eberhard Lungershausen, i quali giunsero sostanzialmente alle stesse conclusioni. Solo per quanto riguarda la diagnosi di danno cerebrale non erano d'accordo con il primo esperto. Inoltre, i due autori della seconda perizia sospettavano come componente della malattia anche una schizofrenia grave non diagnostica e non trattata.\nEbbero luogo perizie psichiatriche anche nei confronti degli imputati. Il primo perito trov\u00f2 che tutti e quattro gli imputati esibivano una religiosit\u00e0 fortemente pronunciata, che aveva portato alla convinzione soggettiva che Anneliese poteva essere salvata solo tramite un aiuto divino. Gli ecclesiastici accusati avrebbero agito sulla base del loro credo religioso, caratterizzato da un fondo di convinzioni ingenue, per non dire primitive.\nI secondi periti espressero sostanziale accordo con il primo perito. Inoltre, diagnosticarono a Renz la sindrome di Fahr. Per quanto riguarda Alt, lo descrissero come psichicamente anormale. In concreto fu suggerita la possibilit\u00e0 di una psicosi di tipo schizofrenico, senza che fosse possibile, tuttavia, rilevare una sintomatologia che dimostrasse questi risultati della perizia. \nIn loro difesa i genitori di Anneliese sostennero che avevano affidato il destino e la vita di loro figlia alla Chiesa e ai sacerdoti in carica. Renz, a sua volta, fece ricadere la responsabilit\u00e0 sui genitori. Le cure mediche e la nutrizione della ragazza non sarebbero stati compito di un esorcista. I genitori avrebbero dovuto tentare tutto quanto era necessario. Tutti gli imputati sottolinearono anche che Rodewyk aveva assicurato loro che nessuno era mai morto durante un esorcismo.\nTra gli altri, i coniugi Michel si avvalsero come avvocato difensore dell'avvocato Erich Schmidt-Leichner, che aveva raggiunto fama mediatica negli anni '60 grazie al suo lavoro in qualit\u00e0 di avvocato difensore nei processi sui crimini di guerra tedeschi.\nInfine, il 19 aprile 1978, l'accusa chiese formalmente che gli imputati fossero puniti per \"omicidio colposo per omissione\". Per gli ecclesiastici fu richiesta una multa di 120 aliquote giornaliere, mentre nessuna pena fu richiesta per i genitori, dal momento che avevano gi\u00e0 dovuto sopportare abbastanza pesantemente la perdita della loro figlia. Gli avvocati difensori chiesero l'assoluzione per tutti gli imputati.\nSentenza.\nIl giudice and\u00f2 ben oltre la richiesta dell'accusa e il 21 aprile 1978 condann\u00f2 entrambi i genitori, nonch\u00e9 Renz ed Alt per omicidio colposo a pene detentive di sei mesi ciascuno, sospese per tre anni. Il giudice accus\u00f2 gli imputati di non aver fornito assistenza medica. A favore degli imputati la corte riconobbe una notevole riduzione della loro capacit\u00e0 di intendimento, in quanto \"credevano irremovibilmente all'esistenza fisica del diavolo\", cosa che ha determinato una riduzione della responsabilit\u00e0 penale ai sensi della sezione 21 del codice penale tedesco. Il giudice nella versione scritta del verdetto non si pronunci\u00f2 in merito alla possessione di Anneliese Michel. Solo nella motivazione orale del verdetto il giudice avrebbe detto: \"Anneliese Michel non era posseduta. Era malata di mente dal 1\u00ba maggio 1976.\"\nNegli ambienti giuridici, il verdetto \u00e8 stato ampiamente accolto con approvazione. Isolate voci critiche hanno criticato il fatto che la corte si sia pronunciata in modo inammissibile su delle questioni di fede. Per esempio, Harald Grochtmann, giudice distrettuale e autore, ebbe da eccepire in merito al fatto che nella sentenza la credenza nel diavolo ha costituito un fatto di riduzione della pena. Sarebbe problematico insinuare che tutti i cristiani che hanno seguito in toto la dottrina della loro rispettiva chiesa meritino per questo una diminuzione della propria responsabilit\u00e0 penale.\nTutti e quattro gli imputati hanno inizialmente fatto ricorso contro la decisione, ma hanno poi ritirato la domanda d'appello, motivo per cui la sentenza \u00e8 diventata definitiva. Secondo le persone coinvolte, il giudizio sulla questione spetterebbe esclusivamente a Dio e le autorit\u00e0 legali non avrebbero giurisdizione. In realt\u00e0, per\u00f2, c'\u00e8 da dire che almeno gli ecclesiastici coinvolti sono stati guidati anche da considerazioni legali nelle loro decisioni: secondo una valutazione della diocesi di W\u00fcrzburg, un appello non avrebbe avuto alcuna possibilit\u00e0 di successo.\nSpiegazione degli eventi.\nSpiegazione medica.\nSulla base degli accertamenti eseguiti in sede processuale, l'interpretazione predominante degli eventi \u00e8 di stampo medico-scientifico. Secondo le dichiarazioni di tutti i medici curanti, le cinque o sei crisi epilettiche maggiori documentate tra il 1968 e il 1972 rendono incontrovertibile una diagnosi di epilessia, che trov\u00f2 conferma per altro in un totale di nove esami neurologici a partire dal 1969. Anche i periti nominati dal tribunale, sulla base delle cartelle cliniche prodotte dai medici curanti e delle registrazioni audio degli esorcismi, giunsero alla conclusione che Anneliese ha sofferto di epilessia oltre ogni possibilit\u00e0 di dubbio. \u00c8 ben noto che nel caso di malattie di questo tipo non \u00e8 raro che emergano atteggiamenti religiosi fortemente esagerati o patologici, sui quali Anneliese avrebbe infine perso definitivamente controllo nell'estate del 1975, sviluppando conseguentemente una grave forma di paranoia.\nIn sintesi, la diagnosi medica degli eventi \u00e8 la seguente: \"psicosi paranoide-allucinatoria da epilessia sopraggiunta a fattori psicosociali preesistenti, determinante l'auto-identificazione paranoica con il ruolo di posseduta.\"\nSpiegazione psicologica.\nUwe Wolff, teologo protestante e studioso, che si \u00e8 occupato intensamente degli aspetti storico-culturali della demonologia e delle credenze negli angeli, \u00e8 ampiamente d'accordo con il parere espresso dai periti durante il processo. Tuttavia \u00e8 meno interessato alla spiegazione medico-scientifica, concentrandosi piuttosto sulla questione del perch\u00e9 Anneliese Michel abbia sviluppato in primo luogo questa malattia. In risposta al quesito adduce la rigida educazione cattolica ricevuta da Anneliese, che era di stampo fortemente patriarcale, ma soprattutto il fatto che fosse basata su precetti morali eccessivi e sul timore. A differenza della maggioranza dei suoi coetanei, Anneliese non pot\u00e9 ribellarsi alla sua educazione semplicemente attraverso la trasgressione e la provocazione. Nel mondo della sua citt\u00e0 natale, solo un ruolo poteva offrire la possibilit\u00e0 di liberazione: quello della posseduta. Nei panni della posseduta poteva denigrare liberamente il cattolicesimo, i suoi genitori e tutta la cultura circostante senza dover temere di essere punita. Wolff inoltre fa notare che i temi teologici di particolare interesse per le correnti cattoliche tradizionaliste, quali ad esempio l'introduzione della distribuzione dell'Eucaristia sulla mano, che spesso Anneliese menzionava nel corso dei suoi esorcismi, le erano suggestivamente evocati da Alt e Renz.\nAllo stesso tempo, Wolff d\u00e0 una seconda spiegazione, che \u00e8 in qualche modo contraria alla prima, secondo cui fu proprio il profondo radicamento di Anneliese nella piet\u00e0 cattolica a causare la sua sfiducia nell'aiuto dei medici, dal momento che nessuno dei medici fu in grado di darle una spiegazione della propria malattia. Situazione ben diversa in campo religioso: qui poteva comprendere la sua sofferenza in termini di espiazione, che avrebbe consentito ad altre persone di essere risparmiate dal purgatorio o addirittura dall'inferno. D'altra parte, la Chiesa cattolica le proibiva il suicidio, al quale aveva spesso pensato, in quanto peccato mortale, che avrebbe nullificato l'atto di espiazione. Di conseguenza l'unica possibilit\u00e0 rimasta sarebbe stata una morte lenta e dolorosa. A questo scopo si sarebbe lasciata morire di fame gradualmente a partire dalla Pasqua del 1976.\nAltri autori ritengono invece che la relazione patologica padre-figlia sia stata all'origine delle aggressioni represse che hanno scatenato gli eventi. Gli impulsi inizialmente repressi avrebbero poi preso vita propria nel corso dello sviluppo adolescenziale, lasciandosi interpretare da Anneliese come spiriti maligni. \nHerbert Haag, teologo e presidente della facolt\u00e0 cattolica dell'universit\u00e0 di Tubinga, intravede nella relazione tra Anneliese, in quanto posseduta, e l'esorcista, un meccanismo di controllo psicologico. Renz avrebbe risposto alle aspettative di Anneliese con le proprie invocazioni ed esorcismi, portando cos\u00ec ad un ulteriore aumento dello stress fisico e mentale e alla rottura di qualsiasi resistenza interiore, cos\u00ec che Anneliese pot\u00e9 infine spiegare a se stessa la sua malattia, per lei fino ad allora incomprensibile, in termini di un delirio religioso.\nPosizione ufficiale della Chiesa cattolica.\nIl cardinale Joseph H\u00f6ffner, allora presidente della Conferenza episcopale tedesca e quindi massimo rappresentante della Chiesa cattolica in Germania, dichiar\u00f2 il 28 aprile 1978 nel comunicato stampa sul caso Klingenberg che secondo la dottrina cattolica la possessione demoniaca era in linea di principio possibile. H\u00f6ffner scrisse:\"La teologia cattolica sostiene l'esistenza del diavolo e delle forze demoniache. Non v'\u00e8 modo, persino per l'uomo della fine del XX secolo, di negare l'operato di Satana e degli spiriti maligni nel nostro mondo o di considerare affermazioni su queste entit\u00e0 come prive di fondamento. La Chiesa ha insegnato, nell'arco di una tradizione ininterrotta, che Dio ha creato esseri invisibili, dotati di intelletto e di volont\u00e0. Alcuni di questi esseri si sono liberamente rivoltati contro Dio, in quanto artefice del bene, e sono diventati malvagi. La Chiesa crede inoltre che questi spiriti maligni cerchino anche di esercitare un'influenza malefica sul mondo e sull'uomo. Questa influenza pu\u00f2 assumere molte forme. Una di queste forme \u00e8 la possessione\".\n- Cardinale Josef H\u00f6ffner, 28 aprile 1978In una dichiarazione del 2005 della Conferenza Episcopale, la Chiesa Cattolica ha riconosciuto che il rito dell'esorcismo maggiore potrebbe essere stato indirettamente la causa della morte di Anneliese. Tuttavia, non \u00e8 stata presa posizione esplicita sulla questione di una sua eventuale possessione.\nSpiegazione politico-teologica.\nLe dichiarazioni di Anneliese nel contesto degli esorcismi lasciano intendere una forte vicinanza al programma teologico del gruppo sviluppatosi intorno all'arcivescovo francese Marcel Lefebvre, fondatore della Fraternit\u00e0 sacerdotale San Pio X. Tra le altre cose, la Fraternit\u00e0 si oppone alle riforme del Concilio Vaticano II. Si dice che Renz fosse vicino a questa corrente, in alcuni casi fu addirittura considerato un vero e proprio seguace. Ad esempio, in una lettera a Stangl ammise di aver tentato invano in due occasioni di reintrodurre nella sua parrocchia la pratica della distribuzione dell'Eucaristia in bocca contro la volont\u00e0 dei fedeli. La regione intorno a Klingenberg \u00e8 considerata un caposaldo dei seguaci della Fraternit\u00e0 sacerdotale San Pio X e a Miltenberg erano soliti usare la vecchia stazione ferroviaria come luogo di proselitismo.\nSecondo Renz e i genitori di Anneliese la Vergine Maria avrebbe costretto i demoni a trasmettere per mezzo di Anneliese dei messaggi di cui il mondo doveva assolutamente venire a conoscenza. A causa della suggestiva tecnica di interrogazione di Renz durante gli esorcismi, sorge il sospetto che egli abbia letteralmente messo in bocca ad Anneliese delle parole per poi diffonderle come verit\u00e0 religiose. Per esempio, nell'esorcismo del 23 gennaio 1976, Renz fece parlare il diavolo, per mezzo di Anneliese, sul vescovo Lefebvre e sull'allora professore di teologia riformista Hans K\u00fcng:Renz: Sei tu il colpevole delle eresie di K\u00fcng, per esempio?\nLucifero: S\u00ec, e ne abbiamo tanti altri.\nRenz: Il vescovo Lefebvre?\nLucifero: Oh lui, a lui non lo ascoltano, che peccato!\nRenz: Che peccato per chi?\nLucifero: Non per me!Gran parte delle dichiarazioni dei \"demoni\" sono dirette contro le innovazioni introdotte dal Concilio Vaticano II, come la distribuzione dell'Eucaristia sulla mano, lo smantellamento delle balaustre di fronte agli altari, l'orientamento del celebrante verso l'assemblea durante le liturgie ed altre ancora, ma anche questioni politiche come la riforma della legge sull'aborto. Dal momento che Renz fin dall'inizio aveva intenzione di pubblicare le registrazioni audio, \u00e8 ragionevole supporre che Anneliese sia stata semplicemente usata dagli ecclesiastici coinvolti come strumento di dimostrazione dell'esistenza del diavolo e per diffondere messaggi politico-religiosi. Anche all'interno della stessa direzione diocesana di W\u00fcrzburg si era a conoscenza del fatto che la corrente anti-conciliare simpatizzasse con la credenza nella possessione e volesse diffondere messaggi allarmistici. \nSpiegazione mistico-religiosa.\nL'etnologa americana Felicitas Goodman cerc\u00f2 di spiegare gli eventi sulla base delle proprie concezioni antropologiche. A suo parere in tutte le religioni esisterebbe il fenomeno dello \"stato di coscienza alterato\", che pu\u00f2 essere sia positivo che negativo. L'intensit\u00e0 di questo stato di coscienza alterato in linea di principio dipende da ciascun individuo, dal momento che ogni individuo \u00e8 diversamente portato al raggiungimento di questo stato. Se questo stato alterato \u00e8 percepito positivamente, allora tende ad agire nell'area del cervello legata al piacere, altrimenti raggiunge l'area deputata al meccanismo di punizione. Un segno speciale di questo stato di coscienza alterato \u00e8 la cosiddetta glossolalia, ovvero il parlare in lingue, o con vocalizzazioni ricorrenti, cio\u00e8 con certi ritmi e melodie. Questa vocalizzazione sarebbe rinvenibile nella registrazioni degli esorcismi di Anneliese.\nSecondo Goodman, tutte le religioni conoscono anche dei metodi per rimediare ad uno stato alterato che viene vissuto negativamente. A questo scopo la Chiesa cattolica dispone del rito, perfezionato nel corso dei secoli, dell'esorcismo maggiore. Il violento shock psicologico causato dall'esorcismo servirebbe quindi a guidare il cervello della persona colpita e a ri-orientarne lo stato di coscienza dall'area della punizione a quella del piacere. Questo sarebbe esattamente quanto successo ad Anneliese: il 31 ottobre 1975, tutti i demoni sarebbero usciti dal suo corpo, dopo che aveva gi\u00e0 avuto ripetute visioni e audizioni della Madonna, di vari altri santi e di angeli, e presumibilmente di Cristo stesso.\nSecondo Goodman, tuttavia, fu il farmaco stesso ad avere un effetto fatale. Fin dall'inizio, gli psicofarmaci avrebbero sedato il cervello di Anneliese e quindi ostacolato la reazione cerebrale promossa dall'esorcismo, causando il ritorno immediato dei demoni pochi istanti dopo la fine del primo esorcismo maggiore. Da quel momento in poi, il farmaco avrebbe avuto un effetto determinante. I demoni, che prima si erano fatti conoscere per nome, avevano iniziato a parlare sempre meno e dopo il 29 febbraio 1976 avevano taciuto del tutto. Anche le voci positive non si erano pi\u00f9 ripresentate dopo il Venerd\u00ec Santo del 1976. \nTuttavia, quando le divenne impossibile deglutire, Anneliese non pot\u00e9 pi\u00f9 prendere il farmaco Tegretal (principio attivo: carbamazepina). Ora, secondo la tesi della Goodman, la sua condizione and\u00f2 peggiorando perch\u00e9 iniziarono a manifestarsi i sintomi di astinenza dal farmaco, che, a suo parere, coincisero in modo impressionante con i sintomi di Anneliese. Alla fine sarebbe morta per i danni causati ai globuli rossi dal Tegretal.\nIl teologo austriaco Ferdinand Holb\u00f6ck scrisse una prefazione molto lusinghiera al libro di Goodman, in cui difese i due esorcisti Alt e Renz (\"... che sono certamente liberi da ogni colpa morale\"). Inoltre sostenne l'esistenza dei demoni e la loro abilit\u00e0 di prendere possesso delle persone, come nel caso delle possessioni demoniache. Nelle sue considerazioni di demonologia si \u00e8 rifatto a teologi cattolici quali Karl Rahner, Heinrich Schlier e Joseph Ratzinger e ha sottolineato come la credenza nell'esistenza dei demoni e nella possessione abbiano un posto fisso nel Nuovo Testamento e nella teologia cattolica. Il teologo cattolico Georg Siegmund scrisse la postfazione al libro, in cui defin\u00ec severe le sentenze del giudice e si dilung\u00f2 a proposito della diagnosi medica di anoressia nervosa, che liquid\u00f2 come errata senza ulteriori dettagli. Come Goodman, anche Siegmund critic\u00f2 il trattamento di Anneliese con psicofarmaci. Deplor\u00f2 in chiari termini il fatto che nel mondo di oggi la credenza nell'esistenza del diavolo \u00e8 in declino e che viene persino ridicolizzata all'interno dei circoli ecclesiastici.\nLe tesi di Goodman sono state regolarmente impiegate dai sostenitori di una spiegazione mistico-religiosa degli eventi come prova della veridicit\u00e0 della possessione demoniaca, sebbene il suo lavoro sia stato ampiamente screditato come non scientifico e privo di fondamento.\nSpiegazioni delle persone coinvolte.\nQuando Anneliese era ancora in vita, le persone al corrente degli esorcismi erano convinte della sua possessione demoniaca. Tra queste vi erano in particolare la sua famiglia, i sacerdoti Alt, Renz e Rodewyk, cos\u00ec come la guida del pellegrinaggio.\n\u00c8 noto che una delle sorelle di Anneliese ha aderito dopo la sua morte ad un'interpretazione laica di stampo medico. Sembra invece che nessuna delle altre persone coinvolte abbia cambiato idea su quanto accaduto dopo la morte di Anneliese.\nAlt ha continuato a giustificare il suo comportamento decenni dopo l'evento. Dieci anni dopo la morte di Anneliese scrisse: \"Non posso dire che i demoni siano frutto di un'immaginazione esagerata! Non posso dire che l'inferno non esiste. Non posso dire che Klingenberg \u00e8 al sicuro o che Anneliese sia stata malata di mente!\" Trent'anni dopo gli eventi scrisse: \"Il mandato \u00e8: scacciare i demoni (Mt 10:8)! ... se non lo facciamo, cosa succeder\u00e0 alla Chiesa e al mondo?\"\nAltre spiegazioni.\nIl commissario per gli abusi nella diocesi di W\u00fcrzburg, Klaus Laubenthal, nel suo rapporto annuale 2015/2016 rese nota un'accusa di abusi sessuali nei confronti di Arnold Renz. Simili accuse sono state fatte anche nei confronti di Ernst Alt. Secondo Laubenthal, le future ricerche sul caso di Anneliese Michel dovrebbero tener conto anche di aspetti legati a possibili abusi sessuali.\nRisvolti.\nGli eventi che circondano Anneliese Michel continuano ad avere un impatto fino ad oggi. \nSotto pressione dell'opinione pubblica la Conferenza Episcopale Tedesca decise nel 1979 di convocare un gruppo di lavoro multidisciplinare per chiarire le questioni fondamentali in materia di possessione ed esorcismo. Nella commissione, presieduta dal prelato Josef Homeyer, accanto a teologi furono espressamente nominati anche alcuni psicologi. Il gruppo di lavoro raccomand\u00f2 la revisione dei criteri tradizionali di possessione, l'abbandono delle forme imprecative e imperative durante l'esorcismo e la garanzia di assistenza medica e psichiatrica prima e durante il rito. I risultati della commissione spinsero la Conferenza Episcopale Tedesca nel 1984 a presentare una richiesta alla Congregazione vaticana per il culto divino e la disciplina dei sacramenti che proponeva l'abolizione del termine \"esorcismo\" in favore di \"liturgia per la liberazione dal male\". Nella versione rivista dell'esorcismo del 1999 i risultati del gruppo di lavoro hanno trovato applicazione solo in pochi dettagli, in particolare la nuova versione del rito continua ad usare il termine esorcismo invece di liturgia per la liberazione dal male. Tuttavia il nuovo rito prevede che l'esorcismo debba essere interrotto se la persona interessata rifiuta il coinvolgimento di un medico.\nLa discussione pubblica sul ruolo della Chiesa cattolica nella faccenda ha comportato un numero molto basso di esorcismi autorizzati in Germania. Le ultime cifre affidabili del 2008 confermano solo singoli esorcismi ufficiali nelle diocesi di Augusta e Paderborn. Tuttavia si pu\u00f2 supporre che ci sia un alto numero di esorcismi non autorizzati.\nIn alcune parti dei circoli religiosi tradizionalisti, Anneliese gode della reputazione di santa. Ad esempio, vi sono molti pellegrinaggi presso la tomba di Anneliese da parte di intere comitive che vi si recano in pullman da molti paesi europei. Vi sono molti resoconti di questo tipo di viaggi fino al 2009. Nel frattempo, ad una veglia per le vittime dell'esorcismo nel 2010, parteciparono solo tre persone.\nDopo la morte di Anneliese il padre fece costruire e consacrare una piccola cappella in suo onore su sua propriet\u00e0 privata nelle immediate vicinanze del cimitero. I genitori, quando erano ancora in vita, erano soliti ricevere l\u00ec i pellegrini. Dopo la morte della madre di Anneliese nel 2012, la cappella \u00e8 stata chiusa. Si dice che una foto di Anneliese Michel sia appesa nella cappella di San Damiano. \nGli eventi riscuotono regolarmente un certo interesse anche nei media. Nel giugno 2013, per esempio, il caso ha suscitato nuovamente scalpore quando un edificio sito accanto all'ex segheria della famiglia Michel ha preso fuoco. I media inizialmente collegarono l'incendio a satanisti. In realt\u00e0, gli incendi furono appiccati da un vigile del fuoco desideroso di pubblicit\u00e0."}
{"id": "1681833", "revid": "486946", "url": "https://it.wikipedia.org/wiki?curid=1681833", "title": "Stella e Corona", "text": ""}
{"id": "1681835", "revid": "111325", "url": "https://it.wikipedia.org/wiki?curid=1681835", "title": "Gundam Cosmic Era", "text": ""}
{"id": "1681836", "revid": "226458", "url": "https://it.wikipedia.org/wiki?curid=1681836", "title": "Atrofia da mancata stimolazione endocrina", "text": "Questo tipo di atrofie, riguardano organi sottoposti al controllo di secrezioni interne. \nAd esempio, in caso di diminuzione della sintesi degli ormoni ipofisari corticotropo (ACTH) e tireotropo (TSH) si pu\u00f2 avere rispettivamente un'atrofia corticosurrenale e tiroidea. Tuttavia, anche un'eccessiva somministrazione ormoni o sostanze ormono-simili pu\u00f2 provocare l'atrofia di ghiandole normalmente adibite alla produzione di tali sostanze. Ad esempio, per iperdosaggio di ormoni tiroidei si possono avere atrofie della tiroide.\nMolto frequentemente nella menopausa, si ha atrofia tiroidea causata da mancata stimolazione endocrina (mancanza di TSH), ma anche da iperdosaggio di ormoni tiroidei."}
{"id": "1681843", "revid": "174925", "url": "https://it.wikipedia.org/wiki?curid=1681843", "title": "Cellule dendritiche", "text": ""}
{"id": "1681845", "revid": "767487", "url": "https://it.wikipedia.org/wiki?curid=1681845", "title": "Linfochine", "text": "Le linfochine rappresentano un gruppo di interleuchine liberate dai linfociti T attivati. Svolgono svariati ruoli nelle reazioni immunitarie.\nLe linfochine possono svolgere due azioni fondamentali:\nNell'infiammazione, le linfochine stimolano i macrofagi a sintetizzare e liberare prostaglandine, le quali a loro volta inibiscono la liberazione di linfochine dai linfociti attivi. \u00c8 un meccanismo a feedback negativo che determina la regressione dell'infiammazione."}
{"id": "1681850", "revid": "1718925", "url": "https://it.wikipedia.org/wiki?curid=1681850", "title": "Universit\u00e0 di Lucerna", "text": "L'universit\u00e0 di Lucerna \u00e8 un'universit\u00e0 statale della Svizzera. Istituita nel 2000, \u00e8 l'universit\u00e0 pi\u00f9 giovane e quantitativamente la pi\u00f9 piccola contando 3028 studenti. La facolt\u00e0 pi\u00f9 rinomata dell'ateneo \u00e8 il corso di giurisprudenza, che corrisponde alla fetta maggiore di studenti.\nIn conformit\u00e0 con la riforma di Bologna, il percorso di studio prevede un bachelor, della durata di tre anni, cui segue il biennio di specializzazione.\nStoria.\nGi\u00e0 dal XVII secolo a Lucerna era possibile studiare teologia e filosofia. ma solo nel 1938 fu lanciata l'idea di creare un ateneo nella citt\u00e0. L'idea si concretizz\u00f2 nel 1978 con la creazione della facolt\u00e0 di teologia che venne riconosciuta a livello federale. Il 21 maggio 2000, in seguito ad una votazione popolare cantonale con il 73% dei consensi, nacque ufficialmente l'universit\u00e0 di Lucerna. Alla gi\u00e0 presente facolt\u00e0 di teologia, si aggiunsero una facolt\u00e0 di scienze politiche e, l'ultima nata, una facolt\u00e0 di diritto, che nel 2008 era quella che raccoglieva il maggior numero di iscritti."}
{"id": "1681852", "revid": "78273", "url": "https://it.wikipedia.org/wiki?curid=1681852", "title": "Parrocchiale del Sacro Cuore (Mondov\u00ec)", "text": ""}
{"id": "1681853", "revid": "287204", "url": "https://it.wikipedia.org/wiki?curid=1681853", "title": "Gustav Nottebohm", "text": "Ha trascorso gran parte della sua vita a Vienna, ed \u00e8 noto soprattutto per i suoi studi su Beethoven.\nBiografia.\nNottebohm studi\u00f2 a Lipsia, dove incontr\u00f2 Mendelssohn e Schumann, e si stabil\u00ec a Vienna nel 1846. Nel 1862 incontr\u00f2 Brahms, che divenne un suo grande amico; Brahms si prese cura di Nottebohm nella sua ultima malattia e si occup\u00f2 dei preparativi per il suo funerale. Nottebohm fu un ricercatore pionieristico in quelli che oggi si chiamano 'studi beethoveniani'. Egli trov\u00f2 degli inediti beethoveniani e redasse un importante catalogo tematico delle opere di Beethoven. Il suo pi\u00f9 grande contributo comunque \u00e8 costituito probabilmente dalla sua serie di saggi e apparati critici su parecchi degli 'sketchbook' (quaderni di appunti) su cui Beethoven annotava ed elaborava le sue iniziali idee compositive. L'ultima pubblicazione di Nottebohm sull'argomento apparve postuma nel 1887, a cura del suo primo allievo Mandyczewski.\nA proposito delle ricerche di Nottebohm sugli abbozzi di Beethoven, lo studioso beethoveniano Joseph Kerman scrisse: \u00abFece alcuni errori, ma \u00e8 fuor di dubbio che pochi musicologi siano riusciti a mantenere come lui un cos\u00ec elevato standard di precisione e oggettivit\u00e0, e un cos\u00ec chiaro senso di ci\u00f2 che \u00e8 rilevante, nel trattare una tale massa di materiale complesso\u00bb.\nGli studi di Nottebohm non si limitarono a Beethoven. Pubblic\u00f2 un catalogo tematico di Schubert e fu un appassionato collezionista di musica barocca e pre-barocca, sia vocale sia strumentale. Brahms eredit\u00f2 una parte della sua collezione che don\u00f2, assieme alla sua biblioteca, alla Gesellschaft der Musikfreunde (Societ\u00e0 degli amici della musica) di Vienna.\nLe composizioni di Nottebohm riguardano principalmente la musica da camera e la musica per pianoforte. Quest'ultima comprende delle Variazioni su una Sarabanda di J.S. Bach per pianoforte a quattro mani, che spesso esegu\u00ec assieme a Brahms. In una lettera a Heinrich von Herzogenberg del 20 agosto 1876, Brahms annovera Nottebohm (assieme a Schumann) tra gli specialisti moderni della forma musicale della variazione."}
{"id": "1681858", "revid": "62748", "url": "https://it.wikipedia.org/wiki?curid=1681858", "title": "Cec\u00e8", "text": "Cec\u00e8 \u00e8 una commedia in un atto unico scritta da Luigi Pirandello nell'estate del 1913 quando si trovava a Girgenti per stare vicino alla moglie Antonietta.\nLa prima rappresentazione si ebbe il 14 dicembre del 1915 a Roma al Teatro Orfeo, ad opera della Compagnia del \"Teatro a sezioni\" di Ignazio Mascalchi e Arturo Falconi.\nLa commedia narra, in maniera insolitamente comica per lo stile del drammaturgo, la storia di un \"viveur\", Cec\u00e8, capace di imbrogliare la gente senza farsi alcuno scrupolo. Un umorismo quindi che si potrebbe definire cinico per il sottofondo di situazioni ambigue ed immorali da cui si sviluppa.\nFu al personaggio dell'imbroglione pirandelliano cui Sergio Tofano s'ispir\u00f2 per la macchietta del \"bellissimo Cec\u00e8\", personaggio dei fumetti nato nel 1917, come un azzimato damerino che comparve per svariati decenni nelle storie del \"Signor Bonaventura\" sulle pagine del Corriere dei Piccoli.\nTrama.\n\u00c8 la Roma dell'Italietta, la Terza Roma, protagonista di scandali e corruzione politica, lo sfondo sociale su cui si svolge la vicenda di Cec\u00e8, tipico esemplare di quel mondo parassita di clientele politiche che ormai, per abitudine e cinismo, non era nemmeno pi\u00f9 avvertito come immorale.\nCon spudorata allegria, Cec\u00e8 imbroglia sia il commendator Squatriglia, che per i suoi loschi traffici di appaltatore, \u00e8 venuto a ringraziarlo per un favore ottenuto, sia Nadia, una giovane dai facili costumi venuta in possesso delle cambiali dell'imbroglione, il quale con una serie di stratagemmi riuscir\u00e0 a riprendersele."}
{"id": "1681861", "revid": "599013", "url": "https://it.wikipedia.org/wiki?curid=1681861", "title": "Fratelli di San Giuseppe Benedetto Cottolengo", "text": "I fratelli di San Giuseppe Benedetto Cottolengo (in latino \"Congregatio Fratrum a Sancto Iosepho Benedicto Cottolengo\") sono un istituto religioso maschile di diritto pontificio: i membri di questa congregazione laicale, detti popolarmente fratelli cottolenghini, pospongono al loro nome la sigla F.S.G.C.\nStoria.\nLa congregazione deriva da quella dei fratelli di san Vincenzo de' Paoli, fondata nel 1833 da Giuseppe Benedetto Cottolengo (1786-1842) per il servizio infermieristico nei reparti maschili della Piccola Casa della Divina Provvidenza di Torino.\nIl primo successore di Cottolengo, Luigi Anglesio, stese i primi regolamenti della fraternit\u00e0 ma, poich\u00e9 questi non erano pienamente conformi alle intenzioni del fondatore, le costituzioni vennero nuovamente modificate nel 1883 da Domenico Bosso, successore di Anglesio, che cur\u00f2 la redazione di statuti pi\u00f9 vicini allo spirito di Cottolengo.\nNel 1890 la comunit\u00e0 venne posta sotto la direzione di un sacerdote della Piccola Casa, al quale venne dato il titolo di prefetto; a questi venne poi affiancato un consiglio composto da cinque fratelli della compagnia. Nel 1948 la congregazione venne aggregata all'Ordine dei Frati Minori.\nLa congregazione venne eretta in istituto di diritto pontificio il 30 aprile 1965: l'anno successivo venne celebrato il capitolo generale che elesse il primo superiore proveniente dalla congregazione stessa e si ebbe la prima professione dei voti perpetui.\nAttivit\u00e0 e diffusione.\nI fratelli si dedicano all'assistenza e alla cura dei malati: operano essenzialmente nell'ambito delle iniziative promosse dalla Piccola casa della Divina Provvidenza.\nOltre che in Italia, sono presenti in Ecuador, in Kenya e in India; la sede generalizia \u00e8 a Torino.\nAl 31 dicembre 2008 la congregazione contava 61 religiosi in 11 case."}
{"id": "1681863", "revid": "1543377", "url": "https://it.wikipedia.org/wiki?curid=1681863", "title": "Sagra del Signore della Nave", "text": "Sagra del Signore della Nave \u00e8 un atto unico di Luigi Pirandello scritto nell'estate del 1924 e derivato da una sua novella intitolata \"Il Signore della nave\" del 1916.\nLa prima rappresentazione della commedia il 2 aprile 1925 al Teatro Odescalchi di Roma segn\u00f2 il debutto della compagnia del Teatro d'Arte creata da Pirandello che annoverer\u00e0 in seguito, come prima attrice, Marta Abba.\nL'opera teatrale fu pubblicata ne \"Il convegno\" nel 1924 e successivamente nel 1925 dall'editore Bemporad di Firenze.\nIn occasione della prima rappresentazione della sua Compagnia, Pirandello volle un particolare allestimento spettacolare dell'opera: il palcoscenico venne collegato da una passatoia rialzata alla sala, passando nel corridoio tra le due file delle poltrone; dalla porta d'ingresso, alle spalle degli spettatori, entravano gruppi di attori e comparse che si dirigevano nella piazza, per partecipare alla sagra, affollata da paesani, bancarelle, prostitute, tra rulli di tamburi e grida di rivenditori. Sullo sfondo dominava la scena una chiesa.\nTrama.\nSi celebra con una sagra la festa del Signore della Nave, in occasione della annuale prima macellazione del maiale e anche del ringraziamento votivo dei marinai che sono scampati alla morte in mare.\nDue elementi fortemente contrapposti: la carnalit\u00e0 del maiale macellato e la religiosit\u00e0 dei marinai miracolati dal Signore della Nave, un antico crocefisso insanguinato che era appartenuto ad una nave che proveniva dall'oriente, e portato in paese da \u00abuna ciurma straniera\u00bb.\nMentre si sta svolgendo la festa, dai toni pagani e religiosi assieme, nasce una discussione animata tra il grasso signor Lavaccara, che rimpiange di non aver fatto in tempo a salvare dalla macellazione il suo amato ed intelligente maiale Nicola, e \u00abil giovane pedagogo\u00bb, maestro di suo figlio, che sostiene fermamente che gli animali non hanno intelligenza, dono che Dio ha riservato agli uomini.\nMa a smentire le sue parole nel frattempo frotte di uomini ubriachi si sono ridotti allo stato animale sfrenandosi in comportamenti orgiastici e lussuriosi che cessano quando dalla chiesa, alonato da una luce violetta, esce, sostenuto in alto da un lugubre prete, il grande crocefisso insanguinato che attraversa in processione tutta la sala del teatro, mentre i fedeli in coro si battono il petto pentiti dei loro peccati carnali.\nOsserva allora il pedagogo rivolgendosi al signor Lavaccara che solo la paura della punizione divina fa distinguere gli uomini dai maiali:"}
{"id": "1681864", "revid": "767487", "url": "https://it.wikipedia.org/wiki?curid=1681864", "title": "Mediatore immobiliare", "text": ""}
{"id": "1681865", "revid": "62004", "url": "https://it.wikipedia.org/wiki?curid=1681865", "title": "Campionato francese femminile di pallacanestro", "text": ""}
{"id": "1681870", "revid": "174925", "url": "https://it.wikipedia.org/wiki?curid=1681870", "title": "Ligue F\u00e9minine de Basketball", "text": ""}
{"id": "1681871", "revid": "125233978", "url": "https://it.wikipedia.org/wiki?curid=1681871", "title": "Dina Sassoli", "text": "Biografia.\nDebutta giovanissima a soli 19 anni e dopo due anni \u00e8 la protagonista del film \"Promessi sposi\" del 1941 di Mario Camerini. La sua interpretazione di Lucia la rende una delle dive pi\u00f9 note del cinema italiano nel periodo fascista e conosciuta anche al di fuori dei confini nazionali.\nSi sposa con un giornalista antifascista ricercato e abbandona temporaneamente il cinema. Famosa \u00e8 stata la sua tormentata storia sentimentale con Massimo Serato che infine la lasci\u00f2 per Anna Magnani.\nTorna al cinema nel primo dopoguerra e negli anni cinquanta si dedica al teatro. \nHa recitato in circa cinquanta film diretta da registi come Luigi Comencini, Giuseppe Bertolucci, Giuliano Montaldo, Mario Mattoli, Alberto Lattuada, Camillo Mastrocinque, Alessandro Blasetti accanto ad attori come Eduardo De Filippo, Peppino De Filippo, Vittorio De Sica, Aldo Fabrizi, Gino Cervi, Aroldo Tieri, Massimo Girotti, Eleonora Rossi Drago, Cesco Baseggio, Valentina Cortese, Clara Calamai, Amedeo Nazzari, Ruggero Ruggeri, Antonio Centa.\nHa lavorato anche in teatro con grandi compagnie accanto ad attori del calibro di Vittorio Gassman, Anna Proclemer, Gino Cervi e Gabriele Lavia.\nIn TV \u00e8 da ricordare soprattutto per l'interpretazione nello sceneggiato televisivo del 1972 \"Sorelle Materassi\" con la regia di Mario Ferrero."}
{"id": "1681875", "revid": "104109814", "url": "https://it.wikipedia.org/wiki?curid=1681875", "title": "Quando si \u00e8 qualcuno", "text": "Quando si \u00e8 qualcuno \u00e8 un'opera teatrale in tre atti di Luigi Pirandello, rappresentata per la prima volta al Teatro Odeon di Buenos Aires il 20 settembre 1933.\nTrama.\nL'opera, di forte sapore autobiografico, racconta del dramma interiore di un uomo anziano, un poeta oramai affermato, che si trova combattuto se vivere la passione e il sentimento che nutre per la giovane Verroccia, e con esso gioire della forza vitale che solo l'amore pu\u00f2 dare, o rimanere imprigionato nella sua figura di uomo distinto ed affermato, che l'ha tuttavia reso \"qualcuno\".\nNelle due figure si ravvisano quelle di Pirandello stesso e dell'attrice Marta Abba,attrice con la quale, per lungo tempo, intrattenne una relazione epistolare,ma alla quale non fu mai legato, nonostante nutrisse profondi sentimenti (vedi articolo \"L'atroce notte di Como\").Marta Abba fu interprete della prima italiana dell'opera."}
{"id": "1681880", "revid": "647919", "url": "https://it.wikipedia.org/wiki?curid=1681880", "title": "Pietro lo Zoppo", "text": ""}
{"id": "1681883", "revid": "123921030", "url": "https://it.wikipedia.org/wiki?curid=1681883", "title": "Tutto per bene", "text": "Tutto per bene \u00e8 una commedia in tre atti di Luigi Pirandello del 1906, tratto dall' omonima novella che egli aveva scritto nello stesso anno.\nFu rappresentata per la prima volta al Teatro Quirino di Roma il 2 marzo 1920 con la Compagnia di Ruggero Ruggeri.\nTrama.\nLa commedia s'incentra sulla figura di Martino Lori il quale, rimasto vedovo, sembra non riprendersi da tale luttuoso avvenimento. Ha una figlia, Palma, affidata fino al diciottesimo anno di et\u00e0 ad un tutore, il senatore Manfroni: questa, raggiunta la maggiore et\u00e0, si sposer\u00e0 con Flavio lasciando solo ed abbandonato il padre, verso cui nutre un profondo disprezzo.\nIn realt\u00e0, l'odio coltivato da Palma ha ragion d'essere perch\u00e9 \u00e8 convinta, come tutti coloro che credono di conoscere l'ingenuo Lori, che questi sappia la verit\u00e0 sulla sua famiglia ma per interesse e convenienza finga di non sapere che la moglie morta era un'adultera, che lei stessa, che passa per sua figlia, sia invece il frutto della relazione con il senatore Manfroni e che persino il lavoro, che egli esercita come dipendente di Manfroni, sia stata una copertura per permettere gli incontri e la tresca tra i due amanti.\nScoperta la verit\u00e0 con un tempestoso colloquio con la figlia, Lori \u00e8 disperato, poich\u00e9 \u00e8 stato raggirato per la sua intera esistenza da tutti coloro che gli erano vicini: solo adesso, egli dice, la moglie gli \u00abmuore davvero uccisa dal suo tradimento\u00bb.\nScoprir\u00e0 l'onesto Lori che il suo amico, il rispettabile e onorato Senatore del Regno, non solo lo ha tradito e ingannato prendendogli la moglie, ma ha anche sottratto alcuni appunti al padre di lei, famoso scienziato, pubblicando a suo nome un'opera scientifica.\nEgli dunque scopre di essere stato considerato da tutti non solo un miserabile ma anche un imbecille\nLori adesso potrebbe vendicarsi del miserabile Manfroni portandolo alla rovina ma capisce l'inutilit\u00e0 di rispondere al male con il male e preferir\u00e0 cogliere l'affetto della figlia non sua che, riconciliatasi con lui, comprender\u00e0 che il finto padre, in buona fede, non ha simulato la sua ignoranza degli avvenimenti."}
{"id": "1681887", "revid": "466539", "url": "https://it.wikipedia.org/wiki?curid=1681887", "title": "Dwars door Vlaanderen", "text": "La Dwars door Vlaanderen (in italiano \"Attraverso le Fiandre\"), nota anche con il nome francese \"\u00c0 travers les Flandres\", \u00e8 una corsa in linea maschile di ciclismo su strada, parte delle cosiddette classiche del pav\u00e9, che si svolge annualmente nella regione delle Fiandre, in Belgio. Per tradizione si disputa il mercoled\u00ec dell'ultima settimana di marzo, cio\u00e8 una settimana e mezza prima del pi\u00f9 famoso Giro delle Fiandre, e si conclude nella citt\u00e0 di Waregem. Dal 2017 fa parte del calendario UCI World Tour, categoria 1.UWT, collocata quattro giorni prima della \"Ronde\".\nStoria.\nDisputato come corsa a tappe nel 1945 e 1946 e dal 1948 al 1964, e un tempo conosciuto col nome di Dwars door Belgi\u00eb (\"Attraverso il Belgio\"), l'evento ha avuto nella stragrande maggioranza dei casi un vincitore belga oppure olandese.\nNel 1966 Eddy Merckx, primo al traguardo, fu squalificato a vantaggio di Walter Godefroot, e la stessa sorte tocc\u00f2 rispettivamente a Eddy Planckaert e John Talen ventidue anni dopo. L'edizione 1971 non venne organizzata.\nAlbo d'oro.\n\"Aggiornato all'edizione 2021.\"\nVittorie per nazione.\n\"Aggiornato all'edizione 2021.\""}
{"id": "1681888", "revid": "125065171", "url": "https://it.wikipedia.org/wiki?curid=1681888", "title": "Magical Play", "text": " \u00e8 un ONA, con disegni di Kiyohiko Azuma. Esso \u00e8 apparso nel webcast dal 16 novembre 2001 al 3 maggio 2002, per un totale di 22 episodi. Tale satira sulle ragazze maghette in seguito \u00e8 stata compressa in 4 episodi di mezz'ora ciascuno, e pubblicati su DVD. Inoltre un OAV in 3D \u00e8 stato creato nel 2001. Da tale opera sono stati create due serie di manga, la prima disegnata da Yoshitaka Yoshino mentre la seconda da Yukimaru Katsura.\nTrama.\nPadudu, la protagonista, \u00e8 una giovane ragazza che viaggia per un regno inventato, partendo da un luogo chiamato \"Sea Heaven\" mare del paradiso. Una volta arrivata in un regno lontano, lei sfida gli altri abitanti del luogo. Il suo obiettivo \u00e8 collezionare diversi oggetti con il quale potr\u00e0 diventare una magica ragazza sulla Terra. Nel suo viaggio incontra due strane ragazze che saranno sia sue rivale che compagne.\nAccoglienza.\nChris Beveridge di AnimeOnDVD recens\u00ec la serie trovando che fosse difficile darle un giudizio preciso. Risultava sicuramente un lavoro strano e non sembrava all'altezza degli stessi standard di alcuni dei lavori precedenti ad opera degli stessi autori, ma aveva un certo fascino in quanto si accompagnava al suo senso dell'umorismo insolito e al modo in cui \"incasinava\" i personaggi a volte e li portava ad affrontare sfide imbarazzanti. La pura stranezza dell'ambientazione a volte, almeno inizialmente, probabilmente avrebbe fatto annoiare alcune persone e che ci sarebbe voluto un bel po' per capirla abbastanza da ridere per quello che stava succedendo e apprezzare effettivamente i personaggi. Concluse affermando che risultava una buona serie autonoma e disimpegnata.\nTim Jones di THEM Anime Reviews trov\u00f2 \"Magical Play\" come un'esperienza frustrante. Sembrava che la serie fosse stata prodotta solo per fare soldi piuttosto che per divertimento, facendo affidamento sul nome di un famoso mangaka per farlo. Sebbene gli ultimi episodi fossero molto migliori dei primi, e alcune battute di un annunciatore che appare casualmente fossero divertenti, la maggior parte della seria era noiosa, stupida e poco divertente. Senza alcuna conclusione e senza nessuna risoluzione degli eventi, lo spettatore si sarebbe ritrovato ingannato e di aver perso tempo fino alla fine. Concluse affermando che l'opera era destinata esclusivamente ai fanatici sfegatati del genere \"mah\u014d sh\u014djo\" e che serviva a mostrare il punto pi\u00f9 basso della carriera di Kiyohiko Azuma, consigli\u00f2 caldamente di stare lontani da \"Magical Play\"."}
{"id": "1681905", "revid": "34928", "url": "https://it.wikipedia.org/wiki?curid=1681905", "title": "Altezza vocalica", "text": ""}
{"id": "1681909", "revid": "1305772", "url": "https://it.wikipedia.org/wiki?curid=1681909", "title": "Discografia di Rihanna", "text": "Questa pagina riguarda la discografia di Rihanna, cantante pop barbadiana, composta da otto album in studio, due raccolte, 2 album di remix, 58 singoli (inclusi singoli da solista, da ospite, promozionali e di carit\u00e0) e 48 video.\nRihanna in tutta la sua carriera ha venduto oltre 250 milioni di dischi, tra album (50 milioni) e singoli (200, di cui 100 solo negli USA), risultando una delle cantanti che hanno venduto di pi\u00f9 a livello mondiale ed \u00e8 inoltre la donna con pi\u00f9 vendite digitali di tutti i tempi. La rivista americana Billboard l'ha consacrata la migliore artista digitale del decennio 2000-2010.\nI singoli dell'album \"Good Girl Gone Bad\" riuscirono a vendere oltre 17 milioni di copie digitali negli Stati Uniti.\nRihanna ha totalizzato ben 14 numero uno nella \"Billboard's Hot 100\", risultato ottenuto in 10 anni e 8 mesi, superando Michael Jackson a quota 13. Gli unici artisti che hanno totalizzato un numero maggiore di hits nella classifica americana sono Mariah Carey a quota 19 ed i Beatles a 20.\nRihanna \u00e8 inoltre stata la prima artista a totalizzare oltre 7.000.000.000 di visualizzazioni su YouTube e la prima artista donna a superare i 18.000.000 di iscritti sul suo canale VEVO."}
{"id": "1681913", "revid": "15015059", "url": "https://it.wikipedia.org/wiki?curid=1681913", "title": "Sam Goldwyn", "text": ""}
{"id": "1681920", "revid": "349054", "url": "https://it.wikipedia.org/wiki?curid=1681920", "title": "Lago d'Arpy", "text": "Il lago d'Arpy (pron. fr. : ) \u00e8 un bacino lacustre della Valle d'Aosta. \nDescrizione.\nDi origine glaciale, racchiuso tra il mont Charvet, la Becca Pouegnenta e il monte Colmet, si trova nel vallone d'Arpy, poco distante dal Colle San Carlo e all'interno del territorio comunale di Morgex."}
{"id": "1681921", "revid": "34971", "url": "https://it.wikipedia.org/wiki?curid=1681921", "title": "Lago di Arpy", "text": ""}
{"id": "1681926", "revid": "106908", "url": "https://it.wikipedia.org/wiki?curid=1681926", "title": "Borello", "text": ""}
