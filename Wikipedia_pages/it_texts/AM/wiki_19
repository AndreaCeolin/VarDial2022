{"id": "1624514", "revid": "729019", "url": "https://it.wikipedia.org/wiki?curid=1624514", "title": "Colt Navy", "text": "La Colt Navy \u00e8 un'arma da fuoco corta calibro .36 ad avancarica del tamburo immessa sul mercato statunitense a partire dal 1850.\n\u00c8 conosciuta anche come Colt mod. 1851, dall'anno in cui la distribuzione divenne effettiva.\nStoria.\nL'arma ebbe un immediato successo non appena immessa sul mercato poich\u00e9 rappresentava un compromesso ideale tra la grossa e pesante \u201cDragoon\u201d e la piccola \u201cPockett\u201d (altri due modelli assai simili ma diversi per dimensioni e calibro). La canna (rigata) di 19\u00a0cm garantiva una buona stabilizzazione del proiettile ed un buon sfruttamento del volume di gas generato dall'esplosione della carica. L'energia non era eccessiva limitandosi (con le cariche indicate dalla fabbrica) a circa 30 chilogrammetri ma la precisione era assai elevata, anche se penalizzata dai mirini piccoli e scarsamente inquadrabili (la tacca di mira era ricavata sul cane), almeno velocemente.\nIl nome \u201cNavy\u201d (\"Marina\") le fu dato dallo stesso Colt pensando ad una sua adozione da parte della Marina degli Stati Uniti d'America (per questo sul tamburo \u00e8 impressa a rullo la scena di una battaglia navale) ma l'arma fu adottata anche dall'Esercito e fu una delle protagoniste della conquista del West e delle guerre indiane. In considerazione del successo riscosso e nel tentativo di conquistare anche il mercato europeo, Colt apr\u00ec uno stabilimento a Londra, sulle rive del Tamigi, in una localit\u00e0 chiamata Pimlico, per la produzione non soltanto della \"Navy\" ma anche della \u201cPockett\u201d, altro modello di grande successo. Tali armi vennero esposte alla mostra del \"Crystal Palace\" nel 1851. Le Navy fabbricate a Londra si distinguono, oltre che per la scritta sulla canna, anche (almeno negli esemplari pi\u00f9 tardivi) per il ponticello del grilletto in acciaio, anzich\u00e9 in ottone, come nella versione americana, e leggermente pi\u00f9 grande e squadrato.\nSui campi di battaglia della guerra di secessione l'arma ebbe a confrontarsi con concorrenti generalmente inferiori per vari aspetti ma le rivoltelle Remington e Adams venivano da molti giudicate armi migliori in quanto dotate di telaio chiuso e quindi di maggior robustezza il che permetteva di fabbricarle in calibro .44 (le Adams anche in .50 e .54) e l'uso di cariche pi\u00f9 forti. \nLa produzione cess\u00f2 con l'introduzione delle cartucce metalliche che imponevano una struttura pi\u00f9 robusta, ed ai modelli a telaio aperto succedette (dopo vari tipi detti \"di transizione\") un modello destinato a diventare una vera e propria icona del West: la \"Colt Single Action Army\" del 1873. Ma prima di questo, intorno al 1860, la \"Navy\" fu rinnovata parzialmente nella linea con una diversa sagomatura della leva di caricamento (pi\u00f9 smussata) e l'adozione di una lega di acciaio e argento che rese questi revolver pi\u00f9 resistenti. Contemporaneamente fu introdotto anche il modello \"Army\", in un certo senso una \u201csorella maggiore\u201d, leggermente pi\u00f9 grande ed in calibro .44, che sostitu\u00ec la \"Dragoon\", ormai superata.\nDescrizione e caratteristiche.\nQuesta pistola \u00e8 una delle pi\u00f9 tipiche della produzione della Casa statunitense attuata mentre l'inventore Samuel Colt era ancora in vita. \u00c8 un revolver ad avancarica del tamburo ed a telaio aperto superiormente. La canna (a sezione ottagonale) \u00e8 trattenuta in posizione da un traversino passante che impegna una opportuna sede ricavata sotto la canna stessa ed il perno centrale (su cui ruota il tamburo) in essa inserito. Lo smontaggio \u201cda campagna\u201d \u00e8 quindi estremamente facile e non richiede l'uso di attrezzi: \u00e8 sufficiente far slittare sulla sinistra il traversino (che rimane solidale alla canna perch\u00e9 trattenuto da una molla) e sfilare la canna in avanti. Si pu\u00f2 allora togliere anche il tamburo e l'arma risulta cos\u00ec divisa in tre parti, facilmente pulibili. Essendo un revolver progettato per l'uso con la polvere nera ha infatti necessit\u00e0 di essere frequentemente pulito, date le tracce (fecce) da questa lasciate nell'arma dopo solo qualche decina di colpi.\nIl caricamento avviene versando la polvere da una fiaschetta in una camera di scoppio, poi posizionandovi sopra la pallottola e, mediante il calcatoio incernierato sotto la canna, calcando bene la palla nella camera carica. Ogni camera deve essere caricata singolarmente ruotando manualmente il tamburo: le pallottole (sferiche o ogivali), in piombo, devono essere forzate nelle camere per assicurare una perfetta tenuta e ci\u00f2 grazie al fatto che le camere del tamburo sono leggermente coniche; questo permette di inserire il proiettile trafilandolo a misura perfetta. Infine si inseriscono sui luminelli le capsule a percussione. Qualche anno dopo l'uscita della Colt Navy, apparvero delle cartucce in carta combustibile gi\u00e0 provviste di carica predosata, e anche se occorreva comunque inserire le capsule sui luminelli, ci\u00f2 ridusse di molto i tempi di ricarica.\nIl meccanismo \u00e8 ad azione singola ovvero si deve alzare il cane per fare fuoco. Quest'ultimo ha due posizioni di fermo (o monte): la prima \u00e8 di sicura e permette anche la libera rotazione del tamburo per il caricamento e la seconda \u00e8 quella di sparo. In quest'ultima il tamburo \u00e8 tenuto in posizione da un nottolino sporgente dal telaio per assicurare l'allineamento della camera di scoppio con la canna.\nPregi e difetti.\nI pregi consistono nella gi\u00e0 menzionata facilit\u00e0 di smontaggio e pulizia e nella semplicit\u00e0 del meccanismo interno che qualsiasi armaiolo pu\u00f2 riparare anche senza possedere pezzi di ricambio. I difetti sono essenzialmente derivanti dalla struttura a telaio aperto: l'arma deve essere usata con cariche di polvere piuttosto modeste per evitare che gli urti dei proiettili nel cono di forzamento della canna possano indebolire il traversino di fermo con il conseguente allentamento della canna stessa. Ma anche con cariche adeguate \u00e8 possibile che un certo gioco, con il tempo, compaia ugualmente tra la canna e la faccia anteriore del tamburo come dimostrano molti esemplari d'epoca a suo tempo evidentemente assai usati. Se il difetto \u00e8 dovuto allo schiacciamento del traversino \u00e8 sufficiente la sua sostituzione, ma se \u00e8 dovuto all'allungamento dell'asse del tamburo \u00e8 necessario l'intervento di un armaiolo assai abile o della fabbrica stessa.\nOccorre dire che negli esemplari di attuale costruzione, potendo usufruire di metalli assai pi\u00f9 resistenti di quelli dell'epoca, tali difetti si sono molto ridotti.\nQuanto all'impiego sul campo, i resoconti dell'epoca descrivono l'arma come precisa e affidabile: essendo che la polvere andava introdotta a mano nelle camere, ognuno poteva caricare la Colt Navy a sua discrezione e questo dava luogo a una vasta gamma di prestazioni possibili. Ben presto apparvero cartucce di carta simili a quelle usate dai fucili ad avancarica, con diversi caricamenti. La Guerra di Secessione americana, che vide un impiego massiccio di tali armi, vide anche un uso sistematico delle relative cartucce. I militari furono subito grandi estimatori di queste armi, molto pi\u00f9 pratiche ed efficaci di una sciabola o delle pistole ad avancarica monocolpo d'ordinanza. Per ovviare alla lentezza del caricamento (occorreva pi\u00f9 di un minuto per caricare i 6 colpi e in battaglia mettersi ad armeggiare con polvere e capsule non era certo agevole) era pratica comune portare due revolver.\nLa produzione odierna.\nLa \"Navy\" cos\u00ec come la \"Dragoon\", la \"Army\" e la \"Pockett\", \u00e8 stata rimessa recentemente in produzione da parte della Colt per pochi anni ma poi la sua fabbricazione \u00e8 stata abbandonata. Attualmente \u00e8 prodotta per\u00f2 da molte altre Case tra le quali spiccano le italiane che ne esportano moltissime copie negli U.S.A. dove la richiesta \u00e8 ancora molto alta. Questi esemplari possono essere pi\u00f9 o meno fedeli agli originali ma alcuni lo sono in modo assoluto, tanto che le componenti meccaniche sono intercambiabili anche con gli originali del 1800.\n\u00c8 forse opportuno ricordare che sono armi pensate per l'uso con la polvere nera e che l'impiego delle moderne polveri infumi (di solito molto pi\u00f9 progressive) \u00e8 del tutto sconsigliato in quanto potrebbe rivelarsi assai pericoloso."}
{"id": "1624517", "revid": "6923", "url": "https://it.wikipedia.org/wiki?curid=1624517", "title": "Michelangelo Tamburini", "text": "Biografia.\nNato in seno alla nobile famiglia dei Tamburini di Modena, entr\u00f2 nella Compagnia di Ges\u00f9 in giovane et\u00e0 e si prodig\u00f2 largamente per la causa dell'Ordine, riuscendo in breve tempo a scalare la gerarchia ecclesiastica.\nDivenuto generale dell'Ordine, diede un notevole impulso all'attivit\u00e0 apostolica dell'ordine, sia in Europa che in terra di missione, soprattutto in Paraguay. Durante il suo generalato proseguirono le polemiche relative alla questione dei riti cinesi: alla Compagnia venne inoltre attribuita la responsabilit\u00e0 della bolla \"Unigenitus\" contro i giansenisti e la distruzione di Port-Royal; sempre in Francia, i gesuiti subirono l'interdetto lanciato contro di loro dal cardinale di Parigi Louis-Antoine de Noailles.\nSuo nipote fu il famoso cardinale Fortunato Tamburini, teologo settecentesco della corte pontificia che fu, ironia della sorte, uno dei principali responsabili della soppressione della Compagnia di Ges\u00f9, avvenuta nel 1773."}
{"id": "1624523", "revid": "125130593", "url": "https://it.wikipedia.org/wiki?curid=1624523", "title": "Washlet", "text": "Il washlet (in italiano noto anche come wc con doccetta, in tedesco Dusch-WC) \u00e8 un vaso sanitario che combina le comuni funzioni di un wc a quelle di un bidet. In caso di modelli particolarmente avanzati pu\u00f2 essere dotato di altri optional, ad esempio di sedile riscaldato o della chiusura con movimento controllato dello stesso, azionati tramite telecomando incorporato al sedile o da un pannello con tecnologia wireless.\nIl primo modello fu ideato dallo svizzero Hans Maurer nel 1956. Successivamente venne distribuito dall'azienda statunitense American Bidet Company dal 1964, prima di approdare in Giappone, dove ottenne un grande successo. Secondo una stima riferita al 2018 l'80% delle famiglie giapponesi possiede un \"washlet\" nella propria abitazione.\nIl termine, crasi della parole inglesi \"wash\" (lavaggio) e \"toilet\", fu coniato come marchio di fabbrica dell'azienda Toto, azienda con sede a Kitaky\u016bsh\u016b, in Giappone.\nPronunciato in lingua giapponese , \u00e8 usato in riferimento a tutte le toilette giapponesi ad alta tecnologia.\nStoria.\nIl \"washlet\", pur essendo un accessorio standard nella maggior parte delle abitazioni nipponiche, non \u00e8 un'invenzione giapponese, dato che fu lo svizzero Hans Maurer a ideare il primo sanitario con bidet integrato nel 1956. I primi modelli, distribuiti alla base dell'impresa denominata Closomat, venivano venduti essenzialmente a ospedali e case di cura, e spesso si rivelavano essere difettosi. Il successo arriv\u00f2 tra i primi anni sessanta e la met\u00e0 dei settanta, quando il prodotto finalmente perfezionato vendette 10.000 unit\u00e0 tra il 1961 e il 1976. Nel 1983 Meurer lasci\u00f2 l'azienda di famiglia al figlio Peter, ma essa fall\u00ec nel 2007 a causa di difetti di progettazione in alcuni modelli. Il marchio \"Closomat\" fu rilevato nel 2013 dall'azienda Closemo AG, fondata dallo stesso Peter Maurer. L'azienda, come in passato, fornisce i propri prodotti soprattutto a strutture adibite alla cura delle persone disabili.\nPochi anni dopo l'invenzione di Maurer, lo statunitense Arnold Cohen brevett\u00f2 una propria toilette/bidet in modo tale che potesse aiutare il padre malato. Nel 1964 fond\u00f2 l'American Bidet Company e mise in commercio il prodotto con il nome commerciale di \"Wash Air Seat\". Tuttavia in quei tempi il prodotto fu considerato troppo volgare per essere pubblicizzato adeguatamente, e per questo motivo ottenne scarso successo.\nI bagni e gli orinatoi come sono conosciuti in Occidente vennero utilizzati in Giappone a partire dal XX secolo, anche se la loro diffusione aument\u00f2 solo dopo la seconda guerra mondiale, quando il Paese nipponico cominci\u00f2 a importare i servizi igienici dagli Stati Uniti, in sostituzione delle toilette tradizionali giapponesi (la classica \"turca\"). Fu proprio il Giappone il paese in cui il wc con bidet integrato venne maggiormente apprezzato: nel 1967 la Inax mise in commercio la sua \"Shower toilet\", ma \u00e8 negli anni settanta, con la concessione da parte di Cohen della licenza del suo prodotto (fino alla sua naturale scadenza) alla Toto, che questo tipo di sanitario ebbe modo di imporsi nel mercato nipponico, anche se solo dal 1980.\nIl motivo per cui gli ingegneri della Toto impiegarono diversi anni prima di presentare il progetto finale, quello che sarebbe divenuto noto come \"Washlet\", \u00e8 dovuto al fatto che furono intrapresi diversi studi e fatte ricerche sull'ergonomia della forma umana, con particolare attenzione rivolta alle opzioni per il lavaggio delle parti intime. In particolare trecento collaboratori al progetto furono convinti a sedersi su una toilette e, privatamente, segnalare la posizione del proprio ano su un pezzo di carta attaccato a un filo teso sul sedile. Ricerche simili furono effettuate in alcuni strip club del paese, cosicch\u00e9 gli scienziati della Toto furono in grado di introdurre una funzione bidet adatta anche alle esigenze femminili.\nCi volle comunque del tempo prima che le toilette ad alta tecnologia ottenessero il successo sperato: la riluttanza dei giapponesi, abituati per lungo tempo a utilizzare le latrine tradizionali, e lo scetticismo nei confronti delle toilette di origine occidentale, considerate poco igieniche e troppo costose, costituirono infatti un duro ostacolo culturale da superare per poter imporre il prodotto nel territorio giapponese. Nel 1982, tuttavia, uno spot pubblicitario della stessa Toto cattur\u00f2 l'attenzione dei giapponesi grazie allo slogan \u00abAnche il sedere vuole essere sciacquato\u00bb, e nello stesso anno inizi\u00f2 la produzione su scala nazionale delle toilette con bidet integrato. Aiutate dalla forte crescita economica che interessava il Giappone in quegli anni, le vendite del \"washlet\" iniziarono la propria lenta ma costante crescita.\nTra il 1983 e il 1987 furono integrate nuove funzioni ai \"washlet\": i nuovi dispositivi erano ora dotati di un ugello autopulente, tempi di lavaggio personalizzabili e un sistema di chiusura automatica del sedile e un deodorante incorporato. Per tutti gli anni ottanta il \"washlet\" fu un'esclusiva delle singole abitazioni, ma nel 1991 fece la sua prima apparizione nelle toilette pubbliche. Tra il 1993 e il 1999 la fisionomia del prodotto divenne sempre pi\u00f9 compatta in modo da essere pi\u00f9 facile da pulire; inoltre furono aggiunte altre funzioni come la possibilit\u00e0 di riprodurre musica o caratteristiche avanzate di conservazione e riutilizzo dell'acqua. Negli anni duemila i \"washlet\" furono installati in alcune scuole elementari giapponesi mentre la All Nippon Airways li mise a disposizione dei passeggeri sui propri aerei.\nNel frattempo in Svizzera, l'azienda Geberit aveva lanciato sul mercato i propri sedili-bidet per toilette chiamati \"Gaberella\", e i primi wc con bidet integrato chiamati \"Geberit-O-Mat\" ma, a differenza del Giappone, tali prodotti impiegarono pi\u00f9 tempo per essere apprezzati dagli europei. Dal 2009 i \"washlet\" della Geberit sono distribuiti sotto il nome commerciale di \"AcquaClean\" e venduti principalmente a strutture mediche e ospedali. Essi sono riconosciuti come dispositivi medici in Germania e approvati da tutti gli istituti sanitari e di assistenza.\nPur essendo nato come marchio di fabbrica della Toto, il \"washlet\" \u00e8 prodotto con diverse caratteristiche anche da altre compagnie giapponesi e straniere. Cos\u00ec il termine \u00e8 entrato nel linguaggio comune dei giapponesi, diventando la parola generica per indicare tutte le toilette ad alta tecnologia.\nFunzioni e optional.\nLe funzioni installate nei sanitari di tipo washlet sono pensate per sostituire completamente la carta igienica; secondo i produttori infatti la carta non garantirebbe un adeguato livello di pulizia rispetto al livello di pulizia fornito dal lavaggio. Oltre al bidet integrato, tra i numerosi optional vi sono un asciugatore ad aria calda, la possibilit\u00e0 di regolare la temperatura del getto d'acqua e del sedile, l'apertura automatica del coperchio, lo sciacquone automatizzato dopo l'uso, il riscaldamento e aria condizionata per la stanza ed effetti sonori o musica di sottofondo che permettono di coprire i rumori molesti. \u00c8 possibile accedere a queste funzioni tramite un telecomando o un pannello di controllo, posto al fianco del sanitario stesso o su una vicina parete, spesso con un collegamento senza fili per trasmettere i comandi al sedile.\nFunzioni basilari.\nIl bidet integrato consiste in un ugello della grandezza di una matita il quale, uscendo da sotto l'asse, emette un getto di acqua calda per l'igiene intima. Ha generalmente due modalit\u00e0 di pulizia: una per l'ano e una per i genitali. In nessun momento dell'uso l'ugello tocca il corpo dell'utente, e dopo e prima dell'utilizzo si autopulisce. \nIn ogni caso, in alcuni modelli l'ugello esce e si ritira mantenendo un'angolazione di 43\u00b0, calcolata in modo che l'acqua utilizzata per il lavaggio non vada a ricadere sull'ugello stesso. \nLa temperatura dell'acqua \u00e8 regolabile secondo le preferenze dell'utente. Secondo uno studio la temperatura preferita dalla maggior parte dei clienti \u00e8 di 38\u00a0\u00b0C, ovvero una temperatura leggermente superiore a quella del corpo umano. I getti possono essere anche vibranti o pulsanti e i produttori di questi tipi di sanitari dichiarano che ci\u00f2 pu\u00f2 essere d'aiuto in caso di costipazione o emorroidi: uno studioso giapponese, il dottor Hiroshi Ojima, ritiene che queste toilette siano cos\u00ec diffuse a causa del basso tasso di assunzione di fibre nell'alimentazione tradizionale giapponese e del susseguente alto tasso di costipazioni nella popolazione. Un ulteriore studio ha tuttavia evidenziato che l'utilizzo ripetuto del getto con la funzione di clistere pu\u00f2 interferire con la capacit\u00e0 di auto-evacuazione dell'utente, portando a problemi di costipazione ancora maggiori. Inoltre, secondo il professore Koichiro Fujita dell'Universit\u00e0 di Tokyo, un'eccessiva pulizia pu\u00f2 causare l'abbassamento delle difese immunitarie esponendo cos\u00ec la zona intorno al retto a infiammazioni o irritazioni della pelle.\nPer ovviare agli inconvenienti con i primi modelli, quando molti curiosi premevano il tasto che attiva l'opzione lavaggio per vederne o capirne il funzionamento, e prontamente ricevevano uno spruzzo d'acqua in viso, il pannello di controllo \u00e8 spesso collegato a un sensore di pressione sul sedile stesso, che ne consente l'accensione solo in caso di effettivo utilizzo del bidet. Come ulteriore risposta a questo problema, l'Associazione giapponese dei produttori di toilette ha introdotto nel 2017 una nuova serie di icone da utilizzare in tutti i wc giapponesi di prossima produzione, cos\u00ec da eliminare il rischio di confusione tra i turisti e scongiurare questo tipo di situazioni.\nFunzioni avanzate.\nTra le altre funzioni disponibili nei modelli pi\u00f9 sofisticati vi sono la possibilit\u00e0 di diminuire la velocit\u00e0 di movimento del coperchio, in modo che questo si chiuda con un movimento controllato, per evitare rumori causati dall'urto dello stesso al momento della chiusura; in alcuni modelli il coperchio si chiude automaticamente una volta passato un certo tempo dal risciacquo.\nTra le introduzioni pi\u00f9 moderne vi sono dei sistemi deodoranti per l'eliminazione rapida degli odori e il sedile riscaldato, quest'ultimo molto comune anche nelle toilette non dotate di bidet. Questa comodit\u00e0 \u00e8 spesso ritenuta un esempio di uso futile della tecnologia, ma in abitazioni mancanti di riscaldamento centralizzato, come spesso sono quelle nipponiche, la stanza da bagno pu\u00f2 essere anche solo pochi gradi sopra lo zero e, soprattutto in inverno, un sedile preriscaldato diviene un oggetto di grande importanza. \nUn'altra funzione \u00e8 rappresentata da una scheda di memoria integrata che prende nota delle abitudini dell'utente e, in base ai dati memorizzati, applica autonomamente una modalit\u00e0 di risparmio energetico, che permette il riscaldamento dell'asse solamente negli orari in cui \u00e8 probabile che questo venga utilizzato.\nI modelli pi\u00f9 avanzati impiegano due giorni per memorizzare le abitudini del proprietario e ad adeguarsi a esse. Alcuni modelli possono illuminarsi al buio o essere forniti di aria condizionata. Innovazione recente sono dei sensori intelligenti che recepiscono la presenza di qualcuno davanti alla toilette, e ne alzano il solo coperchio, se la persona d\u00e0 la schiena al sanitario stesso, o il coperchio e l'asse, in caso si stia guardandolo. Vi sono inoltre modelli progettati specificatamente per gli anziani i quali implementano braccioli e automatismi che aiutano a riprendere la posizione eretta dopo l'uso. Infine i modelli pi\u00f9 costosi sono compatibili con la tecnologia bluetooth in modo che possano essere azionati e controllati tramite un'applicazione installata sullo smartphone dell'utente.\nSviluppi futuri.\nDall'inizio degli anni duemila i ricercatori hanno aggiunto a questi sanitari anche dei sensori medici: in particolare la Toto, in collaborazione con la societ\u00e0 di costruzioni Daiwa House, ha dotato alcuni modelli di sensori atti a misurare il livello di glucosio nelle urine, e per mezzo di pannelli a pressione, la percentuale di grasso corporeo dell'utente. Altri modelli sono in grado di misurare le pulsazioni cardiache e la pressione sanguigna.\nI dati raccolti vengono successivamente elaborati tramite un telefono cellulare con collegamento internet o un computer, e inviati a uno studio medico il quale potr\u00e0 cos\u00ec erogare le cure pi\u00f9 adatte alla situazione dell'utente/paziente, senza che sia necessario un contatto diretto. Un'ulteriore evoluzione sar\u00e0 quella di fornire i dati direttamente allo studio medico o ai familiari senza passare dal computer di casa. Ad ogni modo, queste attrezzature sono ancora molto rare anche in Giappone e il loro successo di mercato \u00e8 di alquanto difficile predizione. Una toilette che si possa guidare con comandi vocali \u00e8 ancora in fase di studio.\nLa succitata Toto, una delle sue concorrenti Nais ed altre compagnie producono inoltre dei \"\"washlet\" da viaggio\", i quali sono alimentati a batteria e debbono essere riempiti d'acqua calda prima dell'uso.\nImpatto ambientale.\nL'impatto ambientale dei \"washlet\" differisce in una certa misura da quello causato dalle normali toilette con sciacquone. \u00c8 stato appurato infatti che i servizi igienici moderni consumano meno acqua rispetto ai sanitari di vecchia concezione e le opzioni di auto-pulizia hanno anche aiutato ad abbassare l'uso di detergente o di altri prodotti chimici per la pulizia del bagno. I moderni \"washlet\" consumerebbero solo 3,8 litri ogni scarico, contro i 13 litri consumati in media dai normali wc. Tuttavia i \"washlet\" consumano elettricit\u00e0, e si stima che ogni apparecchio rappresenti il 4-5% dell'elettricit\u00e0 consumata da una famiglia giapponese media, pi\u00f9 di quanto non consumino lavastoviglie o asciugatrice. Per questo motivo in Giappone il governo ha spinto i produttori a dotare i propri prodotti di modalit\u00e0 di risparmio energetico, in modo da adeguarsi alle leggi in vigore nel Paese nipponico.\nIl mercato delle toilette ad alta tecnologia.\nIl principale mercato per i \"washlet\" \u00e8 il Giappone: oltre che dalla Toto vengono prodotti con differenti caratteristiche anche da altre compagnie del settore come la Inax, oppure da aziende specializzate in prodotti elettronici come la Sanyo, la Panasonic, la Toshiba e la Hitachi. Il maggior produttore al mondo rimane comunque la Toto, il pi\u00f9 grande produttore di toilette al mondo, con circa il 65% del mercato totale, mentre al secondo posto si trova la Inax, con il 25%.\nKyoko Ishii, responsabile delle pubbliche relazioni della Panasonic, ha affermato nel 2008 che le toilette ad alta tecnologia sono vendute soprattutto tra gli anziani, facendone cos\u00ec un mercato in grande crescita in un paese interessato da un rapido invecchiamento della popolazione come quello giapponese.\nLa Toto dichiara che le vendite oltreoceano ammontano al solo 5% del proprio bilancio.\nIl principale mercato estero \u00e8 la Cina, dove il \"washlet\" ha riscosso notevole successo. Negli USA, ad esempio, le vendite sono molto al di sotto dei livelli giapponesi, anche se le vendite sono aumentate da 600 unit\u00e0 al mese nel 2001 a 1000 unit\u00e0 nel 2003, e da allora crescono del 15% l'anno. I principali produttori americani sono la Brondell, la Kohler, la Home Depot e la Lowe's. In Europa, dove si vendono solo circa 5000 \"washlet\" l'anno, il maggiore produttore \u00e8 la Geberit.\nUno dei principali motivi dello scarso successo del \"washlet\" al di fuori dei confini nipponici \u00e8 l'alto costo dell'apparecchio in questione, il cui prezzo pu\u00f2 variare dai 650 ai 2.000 dollari e, in caso di modelli particolarmente sofisticati, raggiungere anche i 5.500 dollari.\nVi sono comunque altre ragioni per le basse vendite all'estero: una di queste pu\u00f2 essere la mancanza di una presa di corrente, necessaria per l'uso di un \"washlet\", nelle vicinanze del luogo deputato; presa che \u00e8 presente in praticamente ogni stanza da bagno giapponese. Esiste, inoltre, una competitivit\u00e0 anche culturale con il tradizionale bidet. Un altro motivo \u00e8 che i clienti hanno bisogno di tempo per abituarsi all'idea dei \"washlet\"; anche in Giappone le vendite erano minime quando questi impianti sono stati introdotti nel 1980. In diciotto anni furono venduti dieci milioni di \"washlet\", cifra raddoppiata nel giro dei sette anni successivi, mentre nel 2010 i pezzi venduti erano trenta milioni. Nel 2002, quasi la met\u00e0 delle abitazioni private in Giappone possedeva un sanitario di questo tipo, pi\u00f9 di quante non avessero un personal computer, e nel 2018 la percentuale superava l'80%.\nAnche se gran parte degli europei ritiene i \"washlet\" una curiosit\u00e0, il numero delle installazioni \u00e8 comunque in aumento, principalmente per scopi medici come le toilette per i portatori di handicap. In alcuni tipi di disabilit\u00e0 fisica, le persone possono avere dei problemi a raggiungere la regione dell'ano per pulirsi dopo esser stati in bagno: quindi l'introduzione delle toilette con un getto d'acqua per pulire e un soffio d'aria calda per asciugare pu\u00f2 risparmiare a queste persone l'imbarazzante bisogno di chiedere ad altri assistenza in questo compito molto intimo."}
{"id": "1624527", "revid": "121762372", "url": "https://it.wikipedia.org/wiki?curid=1624527", "title": "Paralipomeni della dinastia dei paperi", "text": "I Paralipomeni della dinastia dei paperi \u00e8 una serie di storie a fumetti della Walt Disney realizzata tra il 1994 e il 2003 da Giorgio Figus e dal disegnatore Valerio Held. La serie fu concepita come seguito della serie del 1970, \"Storia e gloria della dinastia dei paperi\"; questo aspetto viene messo in risalto dallo stesso Figus all'inizio delle prime storie, rimandando la memoria dei lettori a quella serie di storie.\nStoria editoriale.\nLa serie venne pubblicata sul settimanale \"Topolino\" a partire dal n. 2027 del 4 ottobre 1994 con la storia \"Le avventure di Paperin cannoniere\", incentrata su un antenato di Paperino arruolato nell'esercito. Dopo due anni venne realizzata la seconda storia, \"Le vicende di un papero ateniese\", pubblicata sul n. 2097 del settimanale. Infine, nel 2003 venne pubblicato il capitolo finale, \"Paper Micca e l'assedio di Torino\", nella quale si scopre che un avo di Paperino liber\u00f2 la citt\u00e0 dall'assedio dei franco-spagnoli del 1706.\nEsiste anche un ulteriore paralipomeno, pubblicato in Brasile nel 1987 e inedito in Italia. Tratta dell'ennesimo avo di Paperina che sarebbe stato il Quinto Moschettiere"}
{"id": "1624529", "revid": "2208306", "url": "https://it.wikipedia.org/wiki?curid=1624529", "title": "Incubatrice (zootecnia)", "text": "L'incubatrice \u00e8 una macchina che serve per schiudere le uova di vari uccelli, rettili e avicoli, sostituendo la madre o l'ambiente naturale. Le incubatrici pi\u00f9 sofisticate sono dotate di vassoi mobili che ruotano le uova con una frequenza impostabile, in modo da consentire un miglior sviluppo dell'embrione e degli annessi embrionali.\nDescrizione.\nNei suoi elementi principali, l'incubatrice \u00e8 un contenitore che scalda le uova, le tiene alla giusta temperatura (l'uovo di gallina necessita di 37,7\u00a0\u00b0C ) e umidit\u00e0 per il tempo sufficiente alla loro schiusa. L'umidit\u00e0 cambia per i due periodi di incubazione, il periodo iniziale (periodo di cova) solitamente viene fatto a umidit\u00e0 relativamente bassa (40/45%) mentre nel periodo finale (periodo di schiusa) che consiste negli ultimi 3 giorni di incubazione, l'umidit\u00e0 viene aumentata fino al 70% per facilitare la schiusa delle uova. L'incubatrice \u00e8 dotata di una resistenza elettrica o una lampadina per scaldare, un termostato che previene surriscaldamenti o cali di temperatura, un igrometro per controllare l'umidit\u00e0, e una ventola per tenere questi parametri uniformi in tutto l'ambiente. In ogni incubatrice \u00e8 presente una piccola vasca per l'acqua, indispensabile per garantire la giusta umidit\u00e0. \u00c8 sempre presente una finestra o obl\u00f2 per guardare dentro e controllare quando le crepe sulle uova annunciano la schiusa.\nEsistono incubatrici di varie dimensioni, da quelle minuscole per sei uova di gallina, a quelle industriali che possono incubare 3000 uova.\nCome \u00e8 intuibile, i modelli pi\u00f9 piccoli sono meno sofisticati e richiedono un controllo umano frequente e danno minori garanzie di successo, mentre quelli industriali controllano tutti i parametri e avvertono l'operatore solo in caso di problemi.\nUn elemento importante per le incubatrici, sia quelle destinate alle uova di uccello, che sono le pi\u00f9 diffuse in commercio, sia quelle per uova di gallina, \u00e8 il \"voltauova\". Durante la cova il volatile, col becco, muove spesso le uova e questo \u00e8 necessario perch\u00e9 l'embrione non si incolli alle pareti dell'uovo. Quando si usa un'incubatrice questa operazione deve essere fatta lo stesso. Nelle incubatrici pi\u00f9 piccole le uova vanno voltate a mano una per una, preferibilmente quattro volte al giorno, in particolare durante il primo periodo della cova, nelle macchine medie c'\u00e8 un'asta che muove tutte le uova in una volta, nelle macchine pi\u00f9 grandi l'operazione \u00e8 automatica.\nQuando i pulcini nascono, l'incubatrice non \u00e8 pi\u00f9 adatta a ospitarli. L'ambiente umido \u00e8 ancora gradito ma la struttura della macchina, spesso fatta a piani sovrapposti e dotata di griglie, pu\u00f2 essere un ostacolo o addirittura un pericolo per i giovani animali. Per questo motivo i piccoli devono essere trasferiti in ambienti caldi e umidi appena iniziano a muoversi. Nelle aziende avicole esistono delle macchine speciali chiamate schiuditoi: simili alle incubatrici ospitano le uova che si stanno schiudendo, proteggendo i piccoli ed evitando che questi vadano in giro a rompere uova non ancora pronte.\nTecniche di incubazione artificiale.\nLe due grandezze da tenere in considerazione sono la temperatura all'interno dell'incubatrice e l'umidit\u00e0 relativa dell'aria. Importante considerare anche la ventilazione, la concentrazione di ossigeno e anidride carbonica, lo spessore, la porosit\u00e0 del guscio delle uova. \nLa temperatura e l'umidit\u00e0 da mantenere variano da specie a specie, e a tal scopo ogni incubatrice \u00e8 dotata di una vaschetta dell'acqua che serve per ottenere la quantit\u00e0 di umidit\u00e0 di cui c'\u00e8 bisogno.\nCirca 3 giorni prima della schiusa le uova devono essere trasferite nella camera di schiusa, nella quale l'umidit\u00e0 \u00e8 pi\u00f9 alta e la temperatura \u00e8 pi\u00f9 bassa di circa 0,5 \u00b0C.\n\u00c8 importante capire che l'umidit\u00e0 non varia con la profondit\u00e0 della vaschetta, ma cresce con l'aumentare della superficie evaporante.\nLe uova durante l'incubazione artificiale devono essere poste verticalmente con il polo acuto verso il basso e quindi la camera d'aria verso l'alto.\nOgni specie avicola ha un suo ben preciso periodo incubazione, specifici valori di temperatura e umidit\u00e0.\nNel caso della gallina tale periodo \u00e8 di 21 giorni a 37,7 \u00b0C.\nIl 21\u00ba giorno avverr\u00e0 la schiusa del pulcino ."}
{"id": "1624530", "revid": "1728", "url": "https://it.wikipedia.org/wiki?curid=1624530", "title": "Luigi Fortis", "text": "Biografia.\nLa sua elezione al generalato segu\u00ec al periodo di crisi dell'ordine dovuto al suo scioglimento, decretato da Clemente XIV nel 1773.\nIl suo sforzo per la riorganizzazione e la diffusione della Compagnia come diede comunque buoni frutti: ottenne da Pio VII e da diversi sovrani italiani la restituzione di numerosi beni e privilegi detenuti dall'ordine prima della sua soppressione e i collegi precedentemente affidatigli.\nDiede un notevole impulso all'attivit\u00e0 missionaria dell'ordine negli Stati Uniti d'America."}
{"id": "1624533", "revid": "2048388", "url": "https://it.wikipedia.org/wiki?curid=1624533", "title": "Atletica leggera ai Giochi della XXI Olimpiade", "text": "Ai Giochi della XXI Olimpiade di Montr\u00e9al nel 1976 vennero assegnati 37 titoli in gare di atletica leggera, di cui 23 maschili e 14 femminili.\nPartecipazione.\nI paesi africani boicottano i Giochi perch\u00e9 la nazionale di rugby della Nuova Zelanda ha accettato di incontrare il Sudafrica, paese dove \u00e8 in vigore il regime di apartheid. Le gare di mezzofondo perdono dei sicuri protagonisti, come i mezzofondisti tanzaniani, etiopi e kenioti.\nA Montr\u00e9al il numero di squadre nazionali scende a 80 rispetto alle 104 di Monaco 1972.\nSono 4 i Paesi che partecipano per la prima volta:\nIl punto tecnico.\nBasta dare un'occhiata al medagliere per notare come il quadro mondiale dell'atletica leggera si sia molto polarizzato: i tre colossi (Germania Est, Stati Uniti e URSS) totalizzano insieme ben 66 medaglie. \u00c8 sorprendente come la piccola Germania Est (18 milioni di abitanti) abbia sopravanzato gli Stati Uniti (circa 250 milioni) e sia diventata la nazione numero uno dell'atletica leggera.\nPer gli altri paesi del mondo rimane ben poco. Resiste solo la Finlandia, che porta a casa due ori nel fondo. I paesi dell'Est hanno varato un vero e proprio piano di conquista del panorama dell'atletica e sono ormai forti in tutte le specialit\u00e0: dallo sprint, ai salti, al fondo. Se si considerano solo le gare femminili, il dominio dell'Est europeo \u00e8 quasi totale: su 14 titoli solo 1 non prende la strada di un paese socialista.\nIn questa edizione dei Giochi si verifica il primo caso di doping alle Olimpiadi: la discobola polacca Rosani viene squalificata per l'uso di steroidi anabolizzanti.\nFonte.\nElio Trifari (a cura di): \"Olimpiadi. La storia dello sport da Atene a Los Angeles\". Rizzoli, Milano, 1984. Vol. III."}
{"id": "1624545", "revid": "6923", "url": "https://it.wikipedia.org/wiki?curid=1624545", "title": "Pierre-Jean Beckx", "text": "Biografia.\nDi modeste origini, entr\u00f2 nella Compagnia quando era gi\u00e0 sacerdote: nel 1851 venne nominato rettore del collegio gesuita di Lovanio, e l'anno successivo venne nominato superiore provinciale d'Austria. Il suo generalato, seguito a quello di padre Roothaan, vide un incredibile incremento del numero dei membri della Compagnia, salito da circa 5.000 unit\u00e0 ad oltre 12.000. Notevole fu la sua influenza durante il pontificato di Pio IX, che gli valse l'epiteto di \"Papa nero\". Era noto per la sua rigidit\u00e0 nei confronti di carbonari, repubblicani e rivoluzionari."}
{"id": "1624549", "revid": "23117", "url": "https://it.wikipedia.org/wiki?curid=1624549", "title": "Sergio Landi", "text": ""}
{"id": "1624550", "revid": "235044", "url": "https://it.wikipedia.org/wiki?curid=1624550", "title": "Toletta", "text": ""}
{"id": "1624551", "revid": "287204", "url": "https://it.wikipedia.org/wiki?curid=1624551", "title": "Earl Duvall", "text": "Carriera.\nNel 1930 entra agli Studi Disney, lavorando come soggettista/sceneggiatore e come autore di layout fino al 1933. Fin dal 1930 scrive la serie a strisce giornaliere di Mickey Mouse, disegnate da Floyd Gottfredson, per il quale ripassa a china le storie. Con Gottfredson, Duvall realizzer\u00e0 sia strisce auto conclusive con gag umoristiche che storie lunghe a puntate come \"Topolino e il bel gag\u00e0\" (1930), \"Topolino contro il gatto Nipp\" (1931), \"Topolino vince Spaccafuoco\" (1931). Nel 1933 abbandona la Disney per lavorare per la Warner Bros."}
{"id": "1624552", "revid": "2519", "url": "https://it.wikipedia.org/wiki?curid=1624552", "title": "Sabba", "text": "Secondo varie credenze diffuse in Europa nei secoli scorsi, il sabba (o \"akelarre\" in basco) sarebbe stato un convegno di streghe in presenza del demonio durante il quale venivano compiute pratiche magiche, orge diaboliche e riti blasfemi. Attualmente, le moderne religioni della neostregoneria e del neopaganesimo indicano con \"sabba\" un giorno nel quale i loro credenti si riuniscono per celebrare i riti tradizionali in onore delle antiche divinit\u00e0. \nEtimologia.\nIl nome \u00e8 un'alterazione del termine ebraico Shabbat e denota i pregiudizi antisemiti diffusi in Europa fin dall'Alto Medioevo nei confronti della religione mosaica, la quale veniva sovente accusata di consumare riti occulti e violenti. Il sabba era chiamato anche \"sinagoga\" e \"vauderie\".\nIl termine \"sabba\" compare, forse per la prima volta, nelle carte di un processo svoltosi in Francia nel 1446.\nDescrizione.\nLe fonti archivistiche e bibliografiche sulle quali gli storici studiano il sabba sono date in larga parte dai verbali dei processi per stregoneria e dai trattati demonologici, oltre che dai documenti religiosi di carattere dottrinale e disciplinare (come le bolle papali e le istruzioni sul modello del \"Canon Episcopi\"). Fra i trattati sono di particolare interesse il \"Malleus Maleficarum\" (1486 o 1487) di Jacob Sprenger e Heinrich Kramer, la \"D\u00e9monomanie des Sorciers\" (1580) di Jean Bodin, la \"Daemonolatreia\" (1595) di Nicolas R\u00e9my, il \"Tableau de l'inconstance des mauvais anges et d\u00e9mons\" (1612) di Pierre de Lancre e il \"Compendium maleficarum\" (1608 e 1626) di Francesco Maria Guaccio.\nIl sabba si svolgerebbe principalmente nel giorno di sabato e, pi\u00f9 precisamente, durante la notte tra sabato e domenica; ma le opinioni al riguardo non sono sempre concordi, come avviene del resto per tutti gli altri aspetti di questa credenza. Jean Bodin scrisse di un sabba tenutosi nella notte di un luned\u00ec, mentre altre fonti collocano questi raduni nella notte del venerd\u00ec; non mancano poi testimonianze di sabba diurni. Anche le notizie sulla loro frequenza variano sensibilmente, tanto che oggi si pu\u00f2 distinguere tra sabba \"ordinari\" (settimanali) e sabba \"ecumenici\" (trimestrali o quadrimestrali). Quanto al numero dei partecipanti, si va dalle radunanze di poche decine di persone ai sabba dove prendono parte migliaia di streghe.\nLe streghe giungono al luogo prestabilito volando a cavallo di un animale, sopra un bastone, una panca, una pentola o una scopa; talvolta, come scrisse Martin Delrio, addirittura per mezzo di una forca. Prima del volo, le streghe sono solite ungersi con del grasso di bambino o con altri unguenti magici che consentono loro di librarsi in aria e di trasformarsi, all'occasione, in creature mostruose o animali. Il Delrio sosteneva che l'unguento non ha nessun potere e serve solo a proteggere le streghe dal tocco del Demonio, l'unico a possedere la forza soprannaturale per \"trasportarle\" al sabba. Il teologo fiammingo riteneva inoltre che esistessero quattro maniere diverse per recarsi alla tregenda, ossia la pura e semplice immaginazione, il viaggio a piedi, il volo demoniaco e un quarto modo sconosciuto alle stesse streghe.\nGiunte sul luogo della riunione, le streghe trovano il Demonio ad attenderle, che loro salutano con l\"'osculum infame\" e a volte anche con un bacio sul piede sinistro o sui genitali, offrendogli candele nere e ombelichi di bambini. Il sabba si tiene di solito a un crocicchio, in un cimitero, sotto una forca, ma pi\u00f9 frequentemente in posti assai remoti come la vetta di una montagna (il Tonale, il Blocksberg) o una radura (il Noce di Benevento); qualche volta le streghe si sono date raduno anche in un precipizio. Il Diavolo \u00e8 presente seduto su un trono di ebano ed ha quasi sempre fattezze mostruose, met\u00e0 uomo met\u00e0 capro, provvisto di corna, talora anche di artigli come quelli degli uccelli.\nPrima di iniziare la festa, Satana accoglie le nuove adepte e fa loro praticare l'apostasia. Il rito comporta il rinnegamento della religione cristiana e il compimento di atti nefandi quali la parodia della messa, le bestemmie o il calpestamento di croci, ostie o altri oggetti sacri. Per dileggiare l'eucaristia alle streghe vengono dati dei pezzi di cuoio e bevande nauseabonde che vorrebbero imitare la comunione sotto le due specie. La cerimonia dell'apostasia prevede in qualche caso un giuramento di fedelt\u00e0 al Demonio compiuto ponendo la mano su un misterioso libro pieno di \"occulte scritture\". Segue poi il rito dell'adorazione: le streghe si mettono in ginocchio davanti a Satana tenendo le mani tese dietro la schiena con le palme rivolte verso il basso. Un altro rito del sabba consta nell'apposizione di un marchio da parte di Satana in persona sul corpo dei suoi adepti, una sorta di nuovo battesimo nella fede diabolica. Durante i processi per stregoneria tale marchio veniva pazientemente cercato dagli inquisitori e, in genere, veniva da loro individuato in una parte insensibile alle punture effettuate con degli spilloni sul corpo degli accusati.\nIn seguito il Demonio d\u00e0 il via all'orgia e i convitati si accoppiano tra di loro, senza distinzione di sesso e di parentela. Sempre secondo le fonti principali, nel corso di questi rapporti non si prova alcun piacere sessuale, il coito satanico sarebbe particolarmente cruento e devastante e il seme del Demonio freddo come il ghiaccio. Esistono tuttavia alcune descrizioni dell'orgia diabolica che contrastano nettamente con questa prima versione, e probabilmente la pi\u00f9 significativa \u00e8 quella riportata dall'inquisitore francese Pierre de Lancre nel trattato \"Tableau de l'inconstance des mauvais anges et d\u00e9mons\" (1612). De Lancre fu cacciatore di streghe nel Labourd, sui Pirenei francesi, e nel suo libro parl\u00f2 di due giovani streghe \u2014 Jeanne Dibasson e Marie de la Ralde \u2014 che descrissero il sabba come luogo di straordinari piaceri carnali.\nDopo l'orgia comincia il banchetto, caratterizzato dalla presenza di carne di bambini non battezzati, di carne d'impiccati oppure di vivande succulente, che per\u00f2 non sempre hanno sapore; i cibi ingeriti, tra l'altro, vengono magicamente rigenerati alla conclusione del pasto. Al banchetto fanno seguito la danza ed il canto accompagnati da una musica stridente e dal ritmo ossessivo. Il ballo procede descrivendo un cerchio e i partecipanti danzano schiena contro schiena, cos\u00ec da non potersi guardare in viso. Al termine del sabba (che avviene alla mezzanotte, o in ogni caso al canto del gallo) il Diavolo distribuisce pozioni e polveri magiche e conferisce poteri soprannaturali ai partecipanti, in modo da consentire loro di compiere malefici quando torneranno alle loro dimore. Jean Bodin descrisse una versione insolita della conclusione del sabba secondo la quale, dopo un ultimo bacio blasfemo dato al Demonio reggendo una candela accesa, questi prenderebbe fuoco e le sue ceneri verrebbero raccolte dalle streghe per utilizzarle nei loro malefici.\nAspetti storiografici.\nFino al XIII secolo il sabba era ritenuto, secondo quanto scritto nel \"Canon Episcopi\", l'incontro notturno e del tutto illusorio di alcune donne con la dea Diana; solo successivamente, e gradualmente, Satana si affianca a colei che presiede le riunioni (ora non pi\u00f9 identificata solamente con Diana ma pure con Erodiade, Holda, Perchta e Madama Oriente) fino a soppiantarla in via definitiva. Gi\u00e0 nel 1233 la decretale \"Vox in Rama\", promulgata da papa Gregorio IX, parlava di una setta di eretici che tenevano raduni notturni ai quali presenziavano uomini sconosciuti e dove venivano adorati gatti e rospi enormi prima che gli adepti si dessero alla promiscuit\u00e0 sessuale. Dal 1270 in avanti si diffusero nuove e importanti opere della teologia scolastica che trattavano dei rapporti tra dem\u00f2ni ed esseri umani, e all'inizio del XIV secolo i Cavalieri Templari vennero accusati di riunirsi segretamente per rinnegare la fede cristiana e adorare idoli o animali viventi. A partire dal XV secolo il sabba fu considerato dalla maggior parte dei demonologi e degli inquisitori come una realt\u00e0 e non pi\u00f9 come un semplice inganno del Maligno.\nLa realt\u00e0 del sabba \u00e8 stata posta in dubbio in diverse occasioni ed in diverse epoche storiche. Si deve inoltre osservare che la credenza nella stregoneria, rintracciabile pressoch\u00e9 in tutte le societ\u00e0 umane fin dall'Antichit\u00e0, non sempre e non ovunque accolse la credenza nel sabba. Nell'Europa dei secoli XVI e XVII furono soprattutto le streghe francesi, tedesche e svizzere a confessare agli inquisitori di aver preso parte alle tregende, mentre quelle delle isole britanniche vennero perseguite principalmente a causa delle loro supposte pratiche di magia nera. In Italia la credenza nel sabba era tipica delle zone alpine, mentre nel Centro-sud la situazione era simile a quella dell'Inghilterra.\nNella Francia della seconda met\u00e0 del Cinquecento, in piena caccia alle streghe, non era da molto che Jean Bodin aveva tacciato di ateismo ed empiet\u00e0 tutti coloro che dubitavano della stregoneria, quando Michel de Montaigne, nel 1588, dichiar\u00f2 il suo scetticismo in materia:\nFrattanto gli inquisitori, convinti della realt\u00e0 del sabba, seguitavano a cacciare, processare e condannare le streghe. Nicolas R\u00e8my ammetteva che il Demonio, in alternativa al trasporto fisico delle streghe alla tregenda, potesse accontentarsi di recare loro dei sogni nei quali l'impressione di partecipare al raduno diabolico fosse vivissima, mentre non riteneva pertinenti alla materia l'estasi, le affezioni mentali e i viaggi dello spirito fuori del corpo. Pierre de Lancre sosteneva invece che le streghe potessero cadere in un'estasi di tipo diabolico simile a quella degli sciamani lapponi.\nNel 1749 Girolamo Tartarotti pubblic\u00f2 il trattato \"Del Congresso notturno delle Lammie\", entrando in modo piuttosto originale nel dibattito in corso ormai da diverso tempo sulla realt\u00e0 della stregoneria e del sabba. Il Tartarotti sosteneva l'esistenza della magia diabolica ma non quella del sabba, avvalorando sotto questo riguardo il contenuto del \"Canon Episcopi\": se la \"brigata notturna da Diana e da Erodiade guidata\" era una pura fantasia, non altro doveva essere anche il \"Congresso notturno\" delle streghe. Quanto a queste ultime, Girolamo Tartarotti ne evidenziava la provenienza dalle classi pi\u00f9 povere, pi\u00f9 incolte e peggio nutrite della societ\u00e0, sottolineando inoltre il carattere delle donne come espressamente sensibile alle illusioni e alle fantasticherie.\nLo storico Jules Michelet pubblic\u00f2 nel 1862 \"La strega\", un libro che avr\u00e0 una certa fortuna e che contribuir\u00e0 indirettamente alla riscoperta neopagana della stregoneria nel XX secolo. Ad opinione di Michelet i sabba avvennero realmente, anche se non furono ci\u00f2 che per secoli venne descritto nei libri dei demonologi e verbalizzato durante i processi per stregoneria. Pi\u00f9 precisamente: i fatti erano quelli, ma il Diavolo \u2014 inteso come spirito del Male \u2014 non c'entrava per niente. Fino al secolo XI, secondo lo studioso francese, i sabba sarebbero stati le vestigia del paganesimo tenute in vita dalle classi sociali pi\u00f9 umili, che potevano vivere liberamente soltanto la notte. Tra il XII e il XIII secolo le danze notturne che simboleggiavano gli antichi riti precristiani avrebbero preso l'aspetto di uno sfogo contro il crescente e oppressivo potere della Chiesa e della Monarchia, fino a sfociare, nel Trecento, in una vera e propria rivolta notturna rappresentata dalla Messa nera, o Messa a rovescio, conseguenza inevitabile di due gravi eventi storici: lo Scisma d'occidente e la debolezza della monarchia francese durante la Guerra dei cento anni. Nei sabba di Michelet il popolo ritrovava quel senso di fratellanza che le ansie e le fatiche del giorno facevano dimenticare; coloro che vi prendevano parte mangiavano, danzavano, maledicevano gli ecclesiastici e i nobili e ripudiavano Dio rendendo omaggio al Diavolo, presente alla cerimonia nella forma di una statua di legno alla quale si consacrava una giovane donna. Nei secoli successivi teologi e inquisitori avrebbero perseguitato queste feste notturne in quanto prove evidenti dell'eresia diabolica. Oggi a Michelet \u2014 il quale, va ricordato, non trascur\u00f2 di consultare le fonti archivistiche \u2014 vengono riconosciute alcune importanti intuizioni, come quella che spiega l'idea del sabba come un \"sogno di liberazione\" e un \"desiderio di vendetta\" delle classi subalterne (e perci\u00f2 anche delle streghe \u2014 quelle realmente esistite, processate e condannate \u2014 pericolosamente attratte dalla credenza nel sabba e dall'illusione di potervi andare per davvero). Ma lo storico francese, nello scrivere il libro, aggiunse molto di suo alle informazioni che trasse dai documenti, e con non poca fantasia.\nNel Novecento, al principio degli anni venti, l'egittologa e antropologa Margaret Murray espose nel suo libro \"Le streghe nell'Europa occidentale\" una singolare ipotesi, secondo la quale la stregoneria non sarebbe stata altro che l'antica religione pagana del continente europeo professata accanto al Cristianesimo almeno fino al XVII secolo. I sabba, a parere della Murray, erano perci\u00f2 i convegni che gli adepti di quella religione si davano per celebrare i propri riti. La teoria della studiosa fu per\u00f2 basata sulla sua personale interpretazione di singoli passaggi dei documenti riguardanti i processi per stregoneria, che avulsi dal contesto sembravano descrivere un insieme di pratiche religiose avvenute solo tra uomini e non tra uomini ed esseri soprannaturali.\nLa tesi di Margaret Murray, non essendo supportata da un metodo di ricerca storiografica accettabile, \u00e8 stata respinta negli ultimi decenni dalla maggior parte degli studiosi dopo un esame pi\u00f9 approfondito delle sue fonti. Lo storico Carlo Ginzburg ha per\u00f2 sostenuto che quella tesi, pur mancando di attendibilit\u00e0, potesse contenere \"un nocciolo di verit\u00e0\". Secondo Ginzburg le streghe processate certamente non praticavano i riti di un'antica religione, e tuttavia nelle loro deposizioni sarebbe rintracciabile, oltre al nucleo di idee magico-diaboliche suggerite loro dagli inquisitori, un residuo di conoscenze mitologiche risalente a epoche lontane entro cui il sabba si configurerebbe come un rituale sciamanico.\nA parere dello storico Gustav Henningsen lo sciamanesimo non sarebbe invece il carattere peculiare di quei gruppi umani che in passato furono sospettati di stregoneria e talvolta processati sulla base di questa credenza. A differenza degli uomini e donne appartenenti a quei gruppi, lo sciamano si presenta come una figura ben distinta e soprattutto unica nel suo ruolo all'interno della comunit\u00e0 in cui vive; inoltre, la sua entrata nello stato di estasi \u00e8 del tutto volontaria. Con la sola eccezione di Pierre de Lancre, non sembrerebbe poi che gli inquisitori fossero comunemente portati ad associare lo sciamanesimo alle pratiche stregoniche l\u00e0 dove riscontravano entrambi i fenomeni. Nella regione del Finnmark, che in Et\u00e0 Moderna conobbe cacce alle streghe piuttosto intense, i norvegesi vennero accusati in numero maggiore rispetto ai lapponi, presso i quali lo sciamanesimo era una realt\u00e0 evidente.\nIl sabba nella cultura.\nI riti sabbatici sono stati spesso descritti attraverso varie forme artistiche, dalla letteratura, alla pittura (ad esempio attraverso dipinti di Goya), alla musica (basti pensare al \"Faust\" di Goethe - musicato da Charles Gounod e ripreso da Hector Berlioz ne \"La dannazione di Faust\" - al \"Mefistofele\" di Arrigo Boito o a \"Una notte sul Monte Calvo\" di Modest Petrovi\u010d Musorgskij)."}
{"id": "1624556", "revid": "834", "url": "https://it.wikipedia.org/wiki?curid=1624556", "title": "Vendicatori della costa ovest", "text": ""}
{"id": "1624563", "revid": "15756", "url": "https://it.wikipedia.org/wiki?curid=1624563", "title": "Gasherbrum III", "text": "Il Gasherbrum III \u00e8 una montagna del massiccio del Gasherbrum situato nella catena montuosa del Baltoro Muztagh, una subcatena del Karakoram, localizzata al confine tra Cina e Pakistan, nella regione del Gilgit-Baltist\u00e1n.\nHa un'altezza di 7.952 metri sul livello del mare, che a pari merito col Gyachung Kang la rende la quindicesima cima del mondo. Fu una spedizione polacca a raggiungerne per la prima volta la cima nel 1975, composta da Wanda Rutkiewicz, Alison Chadwick-Onyszkiewicz, Janusz Onyszkiewicz e Krzysztof Zdzitowiecki."}
{"id": "1624567", "revid": "1812137", "url": "https://it.wikipedia.org/wiki?curid=1624567", "title": "\u010cistye Prudy (metropolitana di Mosca)", "text": "\u010cistye Prudy (), o \"Stagni limpidi\", \u00e8 una stazione della Metropolitana di Mosca, situata sulla Linea Sokol'ni\u010deskaja. Fu inaugurata il 15 maggio 1935, insieme al primo segmento della metropolitana della capitale russa. La stazione si trova sotto via Myasnitskaja presso piazza Turgenevskaja, e il viale degli Stagni Limpidi, dal quale prende il nome.\nAnche se fu progettata come stazione a tre vani con una sala centrale simile a Krasniye Vorota e Ochotnyj Rjad, \u010cistyje Prudy fu invece costruita secondo il modello della Metropolitana di Londra, cio\u00e8 secondo un progetto con due passaggi ai bordi di entrambe le banchine, che servano da collegamento tra esse. Le volte delle piattaforme esterne furono terminate per dare l'impressione che la sala centrale non esistesse di fatto, anche se era separata dalle altre da pilastri in marmo scuro. Tuttavia, tutti gli archi, eccetto quelli ai termini delle banchine, furono chiusi. L'architetto del primo progetto della stazione fu N.Ya. Kolli.\nDurante la seconda guerra mondiale, la stazione venne chiusa e le sue banchine vennero schermate con compensato per essere utilizzate come quartier generale dello staff della difesa antiaerea sovietica.\nLa sala centrale di \u010cistye Prudy fu costruita nel 1971, in modo tale che la stazione potesse divenire un nodo di interscambio con la Linea Kalu\u017esko-Ri\u017eskaja. Gli architetti del progetto furono N.A. Shukhareva, L.N. Popov, e A.F. Fokina. La nuova parte della stazione fu completata in modo tale da assomigliare alle sezioni originali il pi\u00f9 possibile, mantenendo il carattere originale. Furono costruiti ascensori nel centro della banchina per collegare con la stazione Turgenevskaja.\n\u010cistye Prudy \u00e8 rifinita con marmo grigio scuro \"Ufalei\" e marmo bianco \"Koelga\", e con granito scuro nelle piattaforme. Nel 1989 le mura esterne della stazione furono rifinite con marmo al posto delle piastrelle in ceramica, per avvicinarsi al design originale.\nLa stazione fu chiamata Kirovskaja dall'apertura al 1990, ed esiste ancora un busto in bronzo di Sergey Kirov al termine della banchina. Nel 1992 fu chiamata provvisoriamente Mjasnitskaja, ma dopo pochi giorni le fu dato il suo nome attuale.\nInterscambi.\nDa questa stazione \u00e8 possibile il trasbordo alla stazione Turgenevskaja della Linea Kalu\u017esko-Ri\u017eskaja. Nel dicembre 2007 ha inoltre aperto il collegamento con Sretenskij Bul'var della Linea Ljublinsko-Dmitrovskaja."}
{"id": "1624572", "revid": "122719704", "url": "https://it.wikipedia.org/wiki?curid=1624572", "title": "WWE Velocity", "text": "WWE Velocity \u00e8 stato un programma televisivo di wrestling statunitense prodotto dalla World Wrestling Entertainment dal 25 maggio 2002 all'11 giugno 2006.\nDal 2005 al 2006 \"Velocity\" \u00e8 stato trasmesso in webcast sul sito ufficiale della WWE, mentre in precedenza (dal 2002 al 2005) era andato in onda su Spike TV. In Italia era programmato per il sabato mattina sul canale Italia 1 dal dicembre 2002 a giugno 2003 col commento di Dan Peterson per poi passare a Sky col commento di Luca Franchini e Michele Posa.\nNel giugno del 2006 la WWE comunic\u00f2 che \"Velocity\" non sarebbe stato pi\u00f9 trasmesso; al suo posto la federazione inizi\u00f2 a mandare in onda \"ECW on SyFy\", show dedicato alla nuovo franchigia della \"ECW\".\nFormat.\n\"Velocity\" veniva principalmente utilizzato per ricapitolare i fatti pi\u00f9 importanti avvenuti nell'ultimo episodio di \"SmackDown!\", che negli Stati Uniti veniva trasmesso il giorno prima sull'emittente UPN.\nIl programma presentava anche dei match ai quali partecipavano i wrestler che non erano presenti nelle \"storyline\" principali della WWE. Ci\u00f2nonostante, ci furono molti incontri titolati e un cambio di cintura durante una puntata di \"Velocity\": il 6 agosto 2005, infatti, Nunzio sconfisse Paul London conquistando il WWE Cruiserweight Championship."}
{"id": "1624573", "revid": "785863", "url": "https://it.wikipedia.org/wiki?curid=1624573", "title": "Gatto Nip", "text": ""}
{"id": "1624574", "revid": "380654", "url": "https://it.wikipedia.org/wiki?curid=1624574", "title": "WWE Heat", "text": "WWE Heat, noto come WWF Sunday Night Heat fino al 2001, \u00e8 un programma televisivo di wrestling statunitense prodotto dalla World Wrestling Federation, dal 2 agosto 1998 al 30 maggio 2008.\nDal 2005 al 2008 \u00e8 stato trasmesso in webcast sul sito ufficiale della WWE, mentre in precedenza era andato in onda su USA Network (dal 1998 al 2000), MTV (dal 2000 al 2003) e Spike TV (dal 2003 al 2005). In Italia era programmato per il marted\u00ec sera sul canale Sky Sport 2 con il commento di Luca Franchini e Michele Posa.\nNel giugno del 2008 la WWE comunic\u00f2 che \"Heat\" non sarebbe stato pi\u00f9 trasmesso e al suo posto inizi\u00f2 a mandare in onda il programma \"WWE Classics on Demand\"."}
{"id": "1624587", "revid": "729019", "url": "https://it.wikipedia.org/wiki?curid=1624587", "title": "Timoma", "text": "Il timoma \u00e8 un tumore derivato dalle cellule epiteliali del timo, una malattia rara, famosa per le sue associazioni ancora misteriose con il disordine neuromuscolare chiamato Miastenia grave. Moltissime sono le malattie a cui si pu\u00f2 associare la comparsa del tumore come l'artrite reumatoide, l'anemia perniciosa, la polimiosite, la tiroidite.\n\u00c8 costituito da cellule differenziate, accompagnate da linfociti non tumorali sparsi in quantit\u00e0 pi\u00f9 o meno abbondante, nel contesto delle cellule epiteliali.\nRappresenta quantitativamente il 90% dei tumori del timo.\nLe forme invasive rappresentano il 30% dei casi e presentano:\nNella classificazione clinica secondo Masaoka si distinguono:\nEpidemiologia.\nI tumori timici sono le pi\u00f9 frequenti neoplasie nel mediastino nella popolazione adulta, rappresentando circa il 50% delle masse mediastiniche anteriori; hanno un'incidenza di 0.05 per 100000 persone l'anno.\nI tumori timici sono un gruppo molto eterogeneo di neoplasie, ad origine dalle cellule epiteliali del timo, anche se nella maggior parte dei casi sono costituiti da percentuali variabili di cellule epiteliali e linfociti; il pi\u00f9 frequente sottotipo istologico \u00e8 rappresentato dal timoma, mentre il carcinoma timico \u00e8 molto pi\u00f9 raro e talvolta si possono ritrovare timolipomi, carcinoidi, lipomi e tumori a cellule germinali.\nL'et\u00e0 media di presentazione dei timomi \u00e8 53 anni, anche se possono presentarsi a qualunque et\u00e0, con una uguale distribuzione in entrambi i sessi.\nI timomi hanno un'evoluzione imprevedibile, infatti si possono osservare casi in cui la malattia rimante indolente per lungo tempo fino ad arrivare a neoplasie molto aggressive con aspetti di infiltrazione locale e storie di plurime recidive e metastasi a distanza.\nSintomatologia.\nLa diagnosi di timoma, data la loro storia clinica indolente, pu\u00f2 essere spesso occasionale, infatti almeno il 30% dei pazienti \u00e8 asintomatico al momento della diagnosi. Quando sono presenti sintomi, spesso molto vaghi e sfumati, sono da ricondurre alla compressione locale o all'infiltrazione delle strutture circostanti: i pi\u00f9 frequenti sono dolore toracico, tosse, dispnea, paralisi di un emidiaframma per interessamento del nervo frenico, ma possono essere presenti anche disfonia per infiltrazione del nervo ricorrente e segni riferibili alla sindrome della vena cava superiore.\nI timomi possono tuttavia essere associati a numerose sindromi paraneoplastiche: la pi\u00f9 frequente \u00e8 senza dubbio la Miastenia Gravis, che \u00e8 presente nel 30-45% dei pazienti, mentre l'aplasia eritroide pura e l'ipogammaglobulinemia ricorrono nel 2-5% dei casi.\nLa \"Miastenia Gravis\" \u00e8 una patologia neuromuscolare caratterizzata da deficit di forza e da faticabilit\u00e0 dei muscoli scheletrici a causa della presenza di autoanticorpi diretti contro i recettori dell'acetilcolina a livello della placca neuromuscolare. La presenza di questi autotanticorpi a livello della giunzione neuromuscolare determinerebbe un blocco delle sinapsi impedendo quindi la trasmissione nervosa. I muscoli pi\u00f9 interessati sono quelli volontari ad attivit\u00e0 ripetitiva, per tale motivo i primi sintomi sono rappresentati dalla ptosi palpebrale, cambiamenti nel tono della voce fino alla rinolalia, disfagia, astenia, fino ad arrivare, nei casi pi\u00f9 gravi, all'interessamento della muscolatura respiratoria con quadri di insufficienza respiratoria, talvolta grave. Circa il 10-15% dei pazienti affetti da Miastenia Gravis presenta un tumore timico e nella maggior parte dei casi si tratta di timomi di tipo A o B. Alcuni studi sembrerebbero dimostrare che i pazienti affetti da timoma e miastenia hanno una prognosi migliore rispetto ai non miastenici.\nL'aplasia eritroide pura si manifesta come una severa anemia dovuta alla soppressione della eritrogenesi nel midollo osseo: pi\u00f9 precisamente si manifesta una diminuzione dei precursori della serie rossa, mentre la mielopioesi risulta conservata. Il meccanismo alla base di questa sindrome non \u00e8 chiaro, ma sembrerebbe mediato immunologicamente dalla presenza di IgG che inibiscono la produzione di emoglobina ed eritropoietina. L'aplasia eritroide pura \u00e8 presente nel 5% dei pazienti affetti da timoma e nella maggior parte dei casi si tratta della variante A.\nL'ipogammaglobulinemia \u00e8 presente nel 2-5% dei pazienti affetti da timoma A ed \u00e8 dovuta ad una inibizione della produzione delle immunoglobuline da parte di dei linfociti T suppressor. Questa sindrome pu\u00f2 essere scatenata dalla rimozione della neoplasia ed in questo caso la prognosi \u00e8 spesso infausta. Il timoma raramente sviluppa metastasi a distanza, tuttavia in alcuni casi pu\u00f2 essere localmente invasivo con infiltrazione degli organi circostanti e diffusione alla pleura parietale e/o al pericardio. Il grado di invasivit\u00e0 locale \u00e8 determinante nella scelta del trattamento.\nTerapie.\nIl trattamento del timoma dipende dalla presentazione clinica, in particolare dall'invasivit\u00e0 locale. La chirurgia \u00e8 sicuramente il gold standard, tutti i pazienti affetti da timoma, ad eccezione di quelli affetti da neoplasie non resecabili o con metastasi a distanza, dovrebbero essere sottoposti a intervento chirurgico con resezione completa della lesione anche se infiltra organi circostanti non vitali (pleura, pericardio, polmone). La presenza di metastasi polmonari non pregiudica l'intervento chirurgico. L'accesso chirurgico scelto nella maggior parte dei casi \u00e8 la sternotomia longitudinale mediana anche se in caso di grosse lesioni che si estendono al cavo pleurico \u00e8 preferibile l'approccio toracotomico postero-laterale.\nPi\u00f9 recentemente, per lesioni capsulate e di piccole dimensioni, alcuni autori hanno proposto timectomie mini-invasive mediante accessi chirurgici toracoscopici o grazie all'utilizzo del robot. Localizzazioni pleuriche (reimpianti pleurici) possono manifestarsi anche dopo anni dall'intervento chirurgico. Questi reimpianti possono comunque essere rimossi chirurgicamente con accesso toracotomico. Inoltre pi\u00f9 recentemente \u00e8 stata introdotta in centri specializzati la chemioterapia ipertermica intracavitaria chemioipertermia, che consiste nel lavaggio del cavo pleurico con sostanze chemioterapiche ad alte temperature per circa 1 ora, al fine di sfruttare l'effetto sinergico di alta temperatura e chemioterapico. L'assorbimento sistemico del farmaco \u00e8 pressoch\u00e9 inesistente.\nPrognosi.\nLa prognosi varia a seconda dell'attivit\u00e0 mitotica e dalla tempistica di intervento."}
{"id": "1624594", "revid": "228587", "url": "https://it.wikipedia.org/wiki?curid=1624594", "title": "Incubatrice", "text": ""}
{"id": "1624606", "revid": "6923", "url": "https://it.wikipedia.org/wiki?curid=1624606", "title": "Franz Xaver Wernz", "text": "Fu Preposito Generale dell'ordine dall'8 settembre 1906 alla morte.\nBiografia.\nEntr\u00f2 nel noviziato gesuita di Gorheim, presso Sigmaringen, nel 1857 e nel 1859 emise i primi voti: dopo un periodo di insegnamento presso il collegio dell'ordine di Feldkirch si trasfer\u00ec ad Aquisgrana per completare gli studi, ma dovette lasciare la Germania all'epoca del Kulturkampf.\nWernz si stabil\u00ec quindi in Galles, dove si dedic\u00f2 allo studio del diritto canonico, materia che approfond\u00ec poi presso la Pontificia Universit\u00e0 Gregoriana. Divenuto un insigne canonista, pubblic\u00f2 un importante trattato di diritto canonico in sei volumi (\"Ius decretalium\").\nVenne eletto Generale dell'ordine nel 1906 e ricopr\u00ec la carica sino alla morte, che lo colse solo poche ore prima di papa Pio X."}
{"id": "1624607", "revid": "599013", "url": "https://it.wikipedia.org/wiki?curid=1624607", "title": "Tommy Smart", "text": "Carriera.\nHa militato per quattordici stagioni nell'."}
{"id": "1624611", "revid": "709406", "url": "https://it.wikipedia.org/wiki?curid=1624611", "title": "Incubatoio", "text": ""}
{"id": "1624613", "revid": "767487", "url": "https://it.wikipedia.org/wiki?curid=1624613", "title": "Capricorn One", "text": "Capricorn One \u00e8 un film del 1978 diretto da Peter Hyams e prodotto dalla compagnia di produzione ITC Entertainment di Lew Grade per conto della Warner Bros.\nIl film \u00e8 per tematica un tipico thriller anni settanta su una congiura governativa; la trama \u00e8 ispirata alla teoria del complotto sull'Apollo 11, la quale sostiene che la missione relativa al primo sbarco umano sulla Luna sarebbe stata un inganno orchestrato dalla NASA.\nTrama.\nA Cape Canaveral \u00e8 il conto alla rovescia per il lancio della missione \"Capricorn One\" per il pianeta Marte, frutto di quindici anni di ricerca e con grande dispendio di mezzi e di capitale. L'equipaggio \u00e8 costituito dai militari Charles Brubaker, comandante della missione, Peter Willis e l'afroamericano John Walker.\nIl disinteresse della politica, evidenziato dalla presenza al lancio del solo vicepresidente, \u00e8 motivo di frustrazione per il dottor James Kelloway, patron del progetto. Con alcuni collaboratori, \u00e8 a conoscenza di un difetto a un componente vitale per la missione, che potrebbe essere letale per gli astronauti. Pur di portare avanti il programma, egli ha architettato una messinscena onde evitare opposizione e la cancellazione.\nPochi minuti prima del lancio, i tre astronauti vengono evacuati in gran segreto dalla capsula, facendo partire il razzo privo di equipaggio. Davanti allo sgomento, essi nei mesi a venire dovranno essere confinati in un luogo segreto in pieno deserto e recitare in un simulatore, pena una ritorsione sulle loro famiglie.\nPubblico e il Controllo Missione a Houston ignorano completamente la macchinazione, mentre un tecnico addetto alla telemetria inizia a notare delle anomalie, riferendolo a un suo amico giornalista Robert Caulfield, per presto sparire misteriosamente. Il cronista, davanti alla forte reticenza dell'ente spaziale e poi una sparizione di ogni traccia del suo amico, subisce alcuni attentati ai quali scampa miracolosamente. Contattando Kay, moglie del comandante Brubaker, nota in lei un sospetto per un precedente dialogo con il marito, dove si menziona un set cinematografico \"western\", e che potrebbe sembrare un indizio per considerare l'idea di una messa in scena.\nAl momento del presunto rientro sulla Terra, si riscontra un'avaria allo scudo termico della capsula, che nella realt\u00e0 porterebbe alla morte certa dell'equipaggio. Consapevoli della loro eliminazione, Brubaker e i compagni fuggono disperatamente con un jet ma sono presto costretti a un atterraggio di fortuna in pieno deserto.\nCaulfield nel frattempo viene rilasciato su cauzione in seguito a un arresto con una falsa accusa di possesso di stupefacenti e licenziato dal giornale. Si rivolge cos\u00ec a una collega e amica, Judy Drinkwater, che gli presta dei soldi, la sua auto e lo informa dell'esistenza di una base militare abbandonata, a 300 miglia da Houston, nella quale Caulfield trova il set cinematografico utilizzato per simulare la missione e l'atterraggio su Marte. Il ritrovamento di una medaglietta di Brubaker diventa la conferma definitiva dei suoi sospetti.\nWillis e Walker vengono catturati dagli uomini di Kelloway. Caulfield noleggia un aereo adibito alla disinfestazione e riesce a trovare Brubaker, salvandolo dalla cattura. Nella sequenza finale Kelloway, insieme alle vedove degli astronauti, sta assistendo a una cerimonia commemorativa presieduta dal Presidente ma inaspettatamente giungono Brubaker e Caulfield, ponendo fine all'inganno.\nContesto storico.\nCon il termine del Programma Apollo nel 1972 e l'ultimo volo americano con equipaggio nel luglio 1975, rea una politica di tagli al bilancio dell'Ente Aerospaziale Americano NASA, era cessato definitivamente ogni entusiasmo che aveva caratterizzato la corsa allo spazio del decennio precedente. L'opinione pubblica americana era colpita da un senso di sfiducia per il fallimento della guerra del Vietnam e per lo scandalo Watergate. Prendeva intanto piede la \"Teoria del complotto lunare\", in seguito alla pubblicazione del discusso saggio di Bill Kaysing, il cui dubbio sul Programma Apollo diventa il sottotitolo del film.\nDoppiaggio.\nNella versione televisiva viene riportata quella cinematografica con l'aggiunta di alcuni dialoghi in lingua originale sottotitolati, tra il direttore del programma spaziale e gli astronauti. In quella in DVD vi sono i minuti iniziali con il finto lancio del razzo e il commento dello \"speaker\", anche qui in inglese sottotitolato.\nNella versione italiana, uno degli astronauti, davanti all'assurdo della situazione, spera di trovarsi in uno sketch di \"Specchio segreto\", una trasmissione RAI degli anni sessanta, omologo dell'americano \"Candid Camera\".\nOpere derivate.\nDalla sceneggiatura del film \u00e8 stato tratto un romanzo omonimo pubblicato sempre nel 1978 da Ken Follett sotto lo pseudonimo di Bernard L. Ross.\nNegli Usa dalla sceneggiatura del film fu tratto un romanzo di Ron Goulart con lo stesso titolo nel 1978, pubblicato in Italia da Sonzogno."}
{"id": "1624614", "revid": "599013", "url": "https://it.wikipedia.org/wiki?curid=1624614", "title": "Billy Walker", "text": "Carriera.\nHa speso tutta la carriera nell', di cui \u00e8 il giocatore che ha segnato pi\u00f9 gol: 244 in 531 partite tra campionato e coppa.\nSuccessivamente ha allenato Sheffield Wednesday, Chelmsford City e Nottingham Forest."}
{"id": "1624623", "revid": "1097011", "url": "https://it.wikipedia.org/wiki?curid=1624623", "title": "Vimine", "text": "Il vimine \u00e8 il ramo del \"Salix viminalis\".\nDescrizione.\nIntrecciato, \u00e8 impiegato come fibra tessile per la produzione di vari oggetti di uso rurale di scope, cesti di varie forme e misure. Tradizionalmente viene impiegato per la legatura dei tralci di vite. I contadini siciliani usavano una scopa di vimini durante la vendemmia per raccoglie gli acini d'uva sparsi nel palmento in fase di \"pigiatura.\"\nAlcuni artigiani contemporanei creano con i vimini strumenti musicali simili alle maracas.\nOggi l'industria del design trae ispirazione dal vimine per ricreare in plastica oggetti d'arredo come sdraio, sedie, portafrutta ecc."}
{"id": "1624625", "revid": "156341", "url": "https://it.wikipedia.org/wiki?curid=1624625", "title": "Vimini", "text": ""}
{"id": "1624626", "revid": "124870679", "url": "https://it.wikipedia.org/wiki?curid=1624626", "title": "Il principe della nebbia", "text": "Il principe della nebbia (\"El Pr\u00edncipe de la Niebla\") \u00e8 un romanzo di mistero dello scrittore spagnolo Carlos Ruiz Zaf\u00f3n.\nTrama.\nLa storia \u00e8 ambientata nel 1943, nel periodo della seconda guerra mondiale, quando la famiglia Carver decide di trasferirsi in una piccola cittadina inglese affacciata sull'oceano, per sfuggire alla guerra.\nI precedenti proprietari della casa in cui andranno ad abitare, i signori Fleischmann, se ne erano andati dopo la morte del loro unico e desiderato figlio Jacob. Gi\u00e0 dal primo giorno uno dei figli dei Carver, Max, si accorge di alcune inspiegabili stranezze che avvengono da quelle parti, soprattutto in seguito alla conoscenza di un giardino pieno di statue inquietanti, dietro la loro casa, alcune delle quali sembrano muoversi. Max fa presto amicizia con un ragazzo del posto, Roland. Il solitario nonno adottivo di Roland, cui nome \u00e8 Victor Kray, \u00e8 il guardiano del faro che troneggia sulla cittadina. Max, il suo nuovo amico e Alicia (la sorella maggiore di Max) cercano di scoprire i segreti del posto e faticosamente scoprono dell'esistenza, grazie ai racconti di Victor, di un uomo molto strano che si faceva chiamare \"Dottor Cain\". Egli prometteva di realizzare qualunque desiderio, in cambio di obbedienza assoluta; fu proprio il signor Fleischmann ad esprimere uno di questi desideri, chiedendo l'amore di Eva Gray e in cambio promettendo la vita del suo primo figlio. Fleischmann fece di tutto per non avere un figlio, ma dopo la notizia della morte di Cain in un naufragio, a bordo dell'Orpheus, diede alla luce Jacob; il dottor Cain in realt\u00e0 non mor\u00ec; anzi, and\u00f2 dai Fleishmann per prendersi il bambino. Riusc\u00ec quasi nella sua impresa, ma Victor riusc\u00ec a salvare il bambino, che per\u00f2 era in fin di vita. Per salvare suo figlio il signor Fleishmann sacrific\u00f2 la propria vita a Cain e per tenere Jacob al sicuro la madre lo affid\u00f2 a Victor, cambiandogli il nome. Roland non \u00e8 altro che lo stesso Jacob, ancora in pericolo. Cain si risveglia dalla statua che era diventato, nel giardino dietro la casa dei Carver, pronto per prendere Jacob; i tre ragazzi lottano per salvarsi, ma alla fine Cain riesce nel suo intento, bloccando Roland, che si sacrifica per la vita di Alicia, sotto le rovine della sua imbarcazione affondata anni prima (la stessa nave coinvolta nel naufragio nel quale il dottor Cain inscen\u00f2 la sua morte). Per i fratelli sar\u00e0 un duro colpo. Il guardiano del faro poco dopo andr\u00e0 via da quella citt\u00e0 lasciando le chiavi del faro a Max; lui e sua sorella, da quell'estate, non rividero mai pi\u00f9 Roland."}
{"id": "1624634", "revid": "709565", "url": "https://it.wikipedia.org/wiki?curid=1624634", "title": "Retinatura", "text": "La retinatura \u00e8 una tecnica fotografica utilizzata nell'industria grafica per simulare a stampa le variazioni chiaroscurali tipiche delle fotografie tradizionali. \nQuesto artifizio \u00e8 utilizzato in quanto, qualsiasi processo di stampa, utilizza inchiostro di un solo colore (in genere nero) per riprodurre su carta i grafismi contenuti sulla forma. Il solo inchiostro nero non \u00e8 quindi in grado di riprodurre da solo nessuna variazione chiaroscurale.\nPer permettere la modellazione tonale che un'immagine contiene, occorre quindi \u00abricostruire\u00bb l'immagine sotto forma di puntini equidistanti e di dimensione variabile. Ci\u00f2 in funzione del livello di grigio che si vuole ottenere. L'insieme dei puntini costituenti l'immagine stampata vengono riprodotti sul supporto cartaceo con inchiostro nero o colorato. Di conseguenza, per contrasto con la carta questi ultimi fanno percepire al nostro occhio l'effetto fotografico che tutti conosciamo."}
{"id": "1624636", "revid": "167080", "url": "https://it.wikipedia.org/wiki?curid=1624636", "title": "Battaglia di Bibrax", "text": ""}
{"id": "1624643", "revid": "46936", "url": "https://it.wikipedia.org/wiki?curid=1624643", "title": "Bryan Robson", "text": "Caratteristiche tecniche.\nCentrocampista centrale, efficace nell'interdizione e altrettanto utile nella costruzione dell'azione. Giocatore a tutto campo, dinamico, di buona tecnica e tiro poderoso.\nMancino naturale, ma capace anche col piede destro. Trascinatore, ha sempre dimostrato coraggio e fisicit\u00e0 nel gioco, nonostante i non pochi infortuni. Proverbiali i suoi recuperi in scivolata.\nGrande senso della posizione anche in area avversaria.\nHa dimostrato confidenza con il goal, qualche volta di testa e pi\u00f9 sovente con inserimenti in proiezione. Reti anche spettacolari e spesso decisive.\nL'agonismo nel gioco e la forte personalit\u00e0 nonch\u00e9 la fascia di capitano gli hanno fatto guadagnare il soprannome di \"Captain Marvel\".\nCarriera.\nGiocatore.\nClub.\nCresciuto nelle giovanili del West Bromwich Albion, ha giocato sette stagioni con i \"Baggies\", esordendo nel 1974 in Second division e nel 1976 nella massima serie del campionato inglese.\nHa cos\u00ec condiviso l'erba d'Inghilterra ed Europa con Laurie Cunningham e il trio colored \u201c\"The Three Degrees\"\u201d.\nIl 1\u00ba ottobre 1981 \u00e8 passato al Manchester United, per la cifra record dell'epoca di 1,5 milioni di sterline, fortemente voluto dal manager di allora Ron Atkinson.\nHa ereditato la maglia rossa numero 7, gi\u00e0 di George Best e in seguito resa ancora celebre da Eric Cantona, David Beckham e Cristiano Ronaldo. Robson l'ha indossata senza glamour, interpretando il ruolo di leader con grinta e sicurezza.\n\"Robbo\", questo il suo primo soprannome, ha presto guadagnato la fascia di capitano dei \"Red Devils\" succedendo nel 1984 a Ray Wilkins in partenza nell'estate per l'avventura in Italia al Milan.\nHa giocato i suoi anni migliori nel Man United, soprattutto negli '80, periodo in cui hanno dominato in Inghilterra ed Europa i rivali storici del Liverpool. Entusiasmante l'azione e il suo goal proprio contro i \"Reds\" nel \"replay\" della semifinale di FA Cup nel 1985.\nIl suo nome \u00e8 stato fatto sia in Inghilterra sia in Italia per un possibile trasferimento nel nostro campionato. Juventus, Milan e Sampdoria le presunte societ\u00e0 aspiranti, ma al di l\u00e0 di copertine e articoli di stampa suggestivi l'operazione non si \u00e8 mai perfezionata.\n\u00c8 stato fondamentale per lo United nella conquista di quattro trofei in Coppa di Inghilterra (nelle stagioni 1982-1983, 1984-1985, 1989-1990, 1993-1994) e uno in Coppa di lega (nella stagione 1991-1992).\nIn ambito internazionale ha patito il lungo periodo di squalifica delle squadre inglesi dalle coppe europee, ma resta memorabile, nei quarti di finale di Coppa delle Coppe del 1984, la partita all'Old Trafford con il Barcellona di Menotti (2-0 l'andata al Camp Nou in favore dei catalani). Il match di ritorno si \u00e8 concluso in rimonta (3-0 per i \"Red Devils\") con una sua doppietta e i tifosi esultanti che lo hanno portato in trionfo sotto gli occhi di Maradona e Schuster.\nNella stagione 1990-1991, primo anno di rientro dei club inglesi nelle competizioni UEFA, ha riportato in Inghilterra proprio la Coppa delle Coppe, conquistata in una finale appassionante con i \"Blaugrana\" di Koeman in campo e Cruijff in panchina.\nNelle edizioni 1983, 1984 e 1985, tutte consecutivamente vinte da Michel Platini, \u00e8 risultato 10\u00ba nella classifica del Pallone d'oro e 9\u00ba nel 1987, quando il trofeo \u00e8 stato assegnato a Ruud Gullit.\nHa giocato con noti campioni del calcio britannico di quel periodo: il nordirlandese Norman Whiteside, gli scozzesi Gordon Strachan e Brian McClair, il gallese Mark Huges e, nelle ultime stagioni allo United, con i connazionali Paul Ince e Lee Sharpe, l'irlandese Roy Keane e il gallese Ryan Giggs.\nHa militato nei \"Red Devils\" fino al 31 maggio 1994, diventandone un calciatore simbolo e contribuendo al ritorno alla vittoria in campionato (nelle stagioni 1992-1993 e 1993-1994) dopo 26 anni di digiuno e a dare la stura alla serie di successi dell'era di Sir Alex Ferguson in panchina.\nHa contato un complessivo di 461 presenze e 99 goal con lo United.\nHa concluso la carriera di calciatore di club nel Middlesbrough con due stagioni (1994-1995 e 1995-1996) con poche ma significative presenze, che gli hanno fatto guadagnare la stima dei compagni e quindi il ruolo di \"player-manager\".\nNazionale.\n\u00c8 stato titolare nell'Under 21 e poi, per 11 anni, della Nazionale maggiore inglese.\nHa giocato a centrocampo insieme, tra gli altri, al compagno di club Wilkins, con Glenn Hoddle e poi con Webb, in accoppiata anche nei \"Red Devils\". \u00c8 stato convocato ed \u00e8 sceso in campo con campioni inglesi di diverse generazioni come Kevin Keegan, Steve Coppell, Tony Woodcock, Trevor Francis, Peter Beardsley, John Barnes, Stuart Pearce, Chris Waddle, Mark Hateley, Gary Lineker e Paul \"Gazza\" Gascoigne.\nHa spesso trascinato la squadra giocando un ruolo di protagonista in molte partite di qualificazione agli Europei e ai Mondiali, ma nelle fasi finali \u00e8 stato poco fortunato.\nAl San Mam\u00e9s di Bilbao, nel torneo di Espagna '82, con l'Inghilterra guidata da Ron Greenwood, ha segnato contro la Francia un goal record, dopo soli 27\" dal calcio di inizio, infortunandosi all'inguine nel match seguente con la Cecoslovacchia.\nAl campionati Europei di Francia '84 l'Inghilterra non ha partecipato, superata di un punto nel girone di qualificazione dalla Danimarca del diciottenne Laudrup e del veterano Simonsen.\nAncora infortunato, questa volta alla spalla, contro il Marocco ai Mondiali di Mexico '86, dove ha brillato il compagno Gary Lineker, capocannoniere con sei reti, ma con i bianchi che furono eliminati dall'Argentina di Maradona.\nNel torneo continentale di Germania '88, vinto dall'Olanda, l'Inghilterra \u00e8 uscita dopo il girone eliminatorio e proprio contro gli Orange, dopo due legni di Lineker e Hoddle sullo 0-0 e il vantaggio di Van Basten, Robson ha segnato il gol del provvisorio pareggio.\nUn altro infortunio lo ha fermato anche a Italia '90, sostituito da Platt con i Leoni che hanno ben figurato nel gioco e raggiunto il quarto posto.\nSempre molto stimato, in particolare dal commissario tecnico Bobby Robson, Bryan ha totalizzato, dal 1980 al 1991, 90 presenze ufficiali in nazionale, 65 da capitano e 26 goal.\nAllenatore.\nRobson non \u00e8 pi\u00f9 sceso in campo, assumendo il ruolo esclusivo di manager dal 1998 e sino alla stagione 2000-2001 \u00e8 stato alla guida del Middlesbrough, avendo gi\u00e0 esordito come \"player-manager\" il 20 agosto 1995 con un pareggio (1-1) contro l'Arsenal.\nNel \"Boro\" di quegli anni sono stati ingaggiati Branco nel 1995, Juninho nel 1996 e Fabrizio Ravanelli e Paul Gascoigne nel 1998.\nRobson ha condotto gli \"Smoggies\" in tre finali di coppa a Wembley: in Coppa d'Inghilterra nel 1996-1997 e in Coppa di Lega nelle stagioni 1996-1997 e 1997-1998.\nNel 2003-2004 ha allenato, con risultati poco brillanti, il Bradford City e in seguito ha guidato il 'Suo' West Bromwich Albion. Arrivato nel 2004-2005, a stagione in corso, il club si \u00e8 salvato all'ultima giornata, ma Robson \u00e8 stato esonerato l'anno seguente.\nSi \u00e8 quindi seduto sulla panchina dello Sheffield United nel 2007-2008 in Premier division.\nLasciati anche \"The Blades\", dal 23 settembre 2009 \u00e8 stato nominato commissario tecnico della nazionale della Thailandia, dimettendosi l'8 giugno 2011 per motivi di salute.\nFuori dal campo.\nInsignito dell'onorificenza di Ufficiale dell'Ordine dell'Impero Britannico, nel 2006 \u00e8 stata pubblicata la sua autobiografia.\n\u00c8 entrato nella Hall of Fame del calcio inglese e nel 2011 \u00e8 stato nominato \"Best Manchester United Player of All Time\".\nIl 1\u00ba luglio 2011 i \"Red Devils\" gli hanno conferito il titolo di \"ambasciatore globale\" e in questa veste ha patrocinato alcuni progetti della \"Manchester United Foundation\".\nNel Regno Unito \u00e8 una celebrata icona e un riconosciuto opinionista anche fuori dal mondo del calcio."}
{"id": "1624646", "revid": "120205372", "url": "https://it.wikipedia.org/wiki?curid=1624646", "title": "Lista elettorale", "text": "La lista elettorale, nell'ordinamento giuridico italiano, individua un elenco di persone che si candidano, insieme e/o in contrapposizione in una competizione elettorale, al fine di ricoprire una carica elettiva.\nEssa per\u00f2 indica anche l'elenco delle persone legittimate ad esprimere la propria preferenza in una votazione per l'elezione ad una carica in genere pubblica (cosiddetto \"elettorato attivo\" ed \"elettorato passivo\").\nLa lista come raggruppamento di candidati.\nGli elettori esprimono il loro voto per la lista e, qualora il sistema elettorale lo preveda, per uno o pi\u00f9 singoli candidati all'interno di tale lista (voto di preferenza).\nSulla scheda elettorale ogni lista \u00e8 solitamente identificata da un nome e da un contrassegno grafico. L'elettore esprime il proprio voto tracciando una croce entro il rettangolo che li contiene e, se \u00e8 previsto il voto di preferenza, scrivendo i nomi dei candidati scelti.\nNelle elezioni politiche, nazionali o locali, ogni lista viene generalmente presentata da un partito o movimento politico, o da pi\u00f9 partiti o movimenti coalizzati insieme. La legge richiede, per la presentazione di una lista, che venga raccolto un certo numero di firme di elettori, che varia a seconda del tipo di elezione e dell'ampiezza della circoscrizione elettorale nella quale la lista viene presentata. (In Italia, tuttavia, i partiti gi\u00e0 rappresentati in Parlamento sono esentati dall'obbligo di raccogliere le firme).\nNel caso in cui il sistema elettorale sia di tipo proporzionale, per ciascuna lista viene eletto un numero di candidati proporzionale al numero di voti ottenuti. Se \u00e8 previsto il voto di preferenza, sono eletti i candidati che all'interno della lista hanno ottenuto il numero maggiore di preferenze; in caso contrario, sono eletti i candidati collocati ai primi posti della lista (in tal caso si parla di \"lista bloccata\"). Quando invece il sistema elettorale \u00e8 di tipo maggioritario, vengono eletti in blocco tutti i candidati della lista che ottiene pi\u00f9 voti (nel sistema maggioritario uninominale vi \u00e8 un solo candidato per lista).\nIn alcuni sistemi elettorali (ad esempio quello in vigore in Italia per le elezioni regionali), ciascuna lista presenta un candidato presidente; pi\u00f9 liste possono condividere lo stesso candidato presidente, in tal caso si parla di liste \"collegate\". Il sistema elettorale pu\u00f2 anche consentire di votare, sulla stessa scheda, per un candidato presidente e per una lista collegata ad un altro candidato: in tal caso si parla di \"voto disgiunto\".\nIn Italia, per le elezioni politiche nazionali, di solito ogni partito presenta la propria lista (eventualmente collegata ad altre); per le elezioni amministrative invece, negli ultimi anni si presentano sempre pi\u00f9 spesso le cosiddette liste civiche che, pur essendo di solito espressione di una ben determinata parte politica, hanno un nome che non richiama direttamente quello del partito o dello schieramento di riferimento, e in genere comprendono anche candidati \"indipendenti\" e/o personalit\u00e0 note nell'ambito locale, ma non impegnate in precedenza nell'attivit\u00e0 politica.\nLista come definizione dell'elettorato.\nLe cosiddette \"liste degli elettori\" comprendono i cittadini aventi diritto di elettorato attivo cos\u00ec come quelli aventi diritto di elettorato passivo. In Italia sono tenute dall'ufficiale elettorale, organo ai sensi della legge italiana, obbligatoriamente costituito e presente presso ogni comune d'Italia."}
{"id": "1624647", "revid": "110157", "url": "https://it.wikipedia.org/wiki?curid=1624647", "title": "Andrea Jublin", "text": "Biografia.\nDiplomato alla scuola di recitazione del Teatro Stabile di Genova, nel 2002 \u00e8 stato tra i fondatori della \"Compagnia di Cinema Indipendente\".\nHa iniziato la sua carriera scrivendo, producendo, dirigendo e interpretando i cortometraggi: \"Grazie al cielo\" (2001) e \"Coraggio. Coraggio. Coraggio.\" (2004) e il lungometraggio \"Ginestra\" (2002). \nIl suo cortometraggio \"Il supplente\" (2006), prodotto da Sky Cinema e da Frame by Frame, ha ricevuto una nomination nella sezione cortometraggi degli \"Oscar 2008\" . Il corto racconta la storia di un avvocato che si finge professore e che crea scompiglio in una classe liceale, \u00e8 una commedia sull'adolescenza e la confusione esistenziale che a volte assale gli adulti.\nNel 2010 ha fatto parte del cast del film \"La solitudine dei numeri primi\"."}
{"id": "1624649", "revid": "19580", "url": "https://it.wikipedia.org/wiki?curid=1624649", "title": "Lena von Martens", "text": ""}
{"id": "1624652", "revid": "834", "url": "https://it.wikipedia.org/wiki?curid=1624652", "title": "Richard M. Stallman", "text": ""}
{"id": "1624658", "revid": "599013", "url": "https://it.wikipedia.org/wiki?curid=1624658", "title": "Kenny Sansom", "text": "Detiene il primato di presenze (86, dal 1979 al 1988) con la Nazionale inglese per un terzino.\nCarriera.\nClub.\nHa giocato per buona parte della carriera tra Crystal Palace (1975 \u2013 1980) e Arsenal (1980 \u2013 1988) giocando quasi 500 partite di campionato. In seguito, fra il 1988 e il 1993, ha vestito le maglie di Newcastle Utd, QPR e Coventry City, sempre per brevi periodi. Negli ultimi anni ha indossato anche i colori di Everton, Brentford e Watford, scendendo per\u00f2 in campo pochissime volte. Ha chiuso l\u2019attivit\u00e0 nel 1994, finendo poi alcolizzato.\nNazionale.\nHa disputato 86 partite (1 rete) tra il 1979 e il 1988, risultando convocato per i Mondiali del 1982 e 1986 e per gli Europei del 1980 e 1988."}
{"id": "1624671", "revid": "1504506", "url": "https://it.wikipedia.org/wiki?curid=1624671", "title": "Poroelasticit\u00e0", "text": "La poroelasticit\u00e0 \u00e8 la teoria elastica del comportamento meccanico di materiali porosi. Un materiale o mezzo poroso \u00e8 composto da una matrice solida permeata da una rete interconnessa di vuoti (pori), attraverso i quali si ha presenza e movimento di un fluido. Le rocce, il suolo, e i tessuti biologici sono esempi di materiali porosi.\nLa presenza di fluido libero di muoversi in un mezzo poroso ne modifica la risposta meccanica. I meccanismi chiave dell'interazione fra matrice e fluido sono tali che: (i) un incremento della pressione ai pori induce una dilatazione della matrice solida e (ii) la compressione della matrice a sua volta causa un aumento della pressione ai pori, sempre che al fluido sia impedita la fuoriuscita dal materiale poroso.\nLa combinazione dei due meccanismi conferisce alle propriet\u00e0 meccaniche della matrice solida una dipendenza temporale apparente. L'aumento della pressione ai pori dovuta alla compressione si dissipa se \u00e8 consentito il trasporto per diffusione della massa di fluido; in questo caso, ha luogo un'ulteriore deformazione della matrice solida.\nLa prima teoria che considerava l'influenza del fluido nei pori di un suolo in condizioni di deformazione quasi-statica fu sviluppata nel 1923 da Karl von Terzaghi, che propose un modello monodimensionale per il consolidamento dei terreni. La sua teoria fu generalizzata al caso tridimensionale da Rendulic, nel 1936.\nFu per\u00f2 Maurice Anthony Biot che dal 1935 al 1941 svilupp\u00f2 una teoria lineare poroelastica coerente con i due meccanismi di base sopra commentati.\nDescrizione meccanica di un materiale poroelastico.\nIl modello di Biot \u00e8 basato sul modello concettuale di matrice solida porosa e di fluido libero di muoversi all'interno di essa, ovvero, la fase solida e quella fluida sono completamente connesse. La formulazione di tale concetto passa attraverso l'uso di quantit\u00e0 cinematiche, il vettore spostamento del fluido formula_1 (rispetto a una configurazione di riferimento) e il vettore portata specifica formula_2 (che \u00e8 una misura del movimento del fluido rispetto al solido). \u00c8 anche necessario l'uso del tensore delle deformazioni, per quantificare la deformazione del solido formula_3 e la variazione del contenuto di fluido per unit\u00e0 di volume di materiale poroso, formula_4. Se si considerano anche le rispettive variabili coniugate, il tensore degli sforzi formula_5 e la pressione ai pori formula_6, l'incremento di lavoro infinitesimo associato al processo di deformazione formula_7 e formula_8 pu\u00f2 essere scritto come:\nformula_9\nLe equazioni di Biot, alla base della teoria lineare poroelastica derivano da \n(i) equazioni di elasticit\u00e0 lineare per la matrice solida,\n(ii) equazioni di Navier-Stokes per il fluido viscoso, e \n(iii) legge di Darcy per il flusso del fluido non turbolento, attraverso una matrice porosa.\nIl modello di Biot considera la parte isotropa delle componenti di tensione e deformazione del fluido e trova la sua completa giustificazione nella modellazione di processi quasi-statici."}
{"id": "1624672", "revid": "228587", "url": "https://it.wikipedia.org/wiki?curid=1624672", "title": "Girolamo Simoncelli", "text": ""}
{"id": "1624679", "revid": "1232112", "url": "https://it.wikipedia.org/wiki?curid=1624679", "title": "Carla Maria Puccini", "text": "Biografia.\n\u00c8 stata la seconda moglie di Romano Mussolini, da cui nel 1974 ebbe la figlia Rachele.\nDopo essere stata nel 1965 nel \"cast\" della miniserie televisiva \"La donna di fiori\", con il tenente Sheridan-Ubaldo Lay, present\u00f2 l'anno successivo il Festival di Sanremo assieme a Mike Bongiorno e a Paola Penni. Nella kermesse sanremese si rese protagonista di un bizzarro episodio: durante la diretta dell'ultima serata svenne improvvisamente sul palcoscenico davanti a tutti ma Mike Bongiorno, il quale aveva capito che la Puccini aveva simulato il mancamento per attirare l'attenzione su di s\u00e9, non si scompose ed and\u00f2 avanti nella presentazione della gara canora, facendo finta di nulla."}
{"id": "1624680", "revid": "838137", "url": "https://it.wikipedia.org/wiki?curid=1624680", "title": "Viridomaro", "text": "Viridomaro fu il capo gallico del popolo degli Edui che, dapprima alleato di Cesare, partecip\u00f2 poi all'insurrezione contro Cesare nel 52 a.C. Ci \u00e8 noto grazie al De bello Gallico, il resoconto che Cesare ha lasciato della sua campagna di Gallia.\nDalla parte di Cesare.\nSecondo Cesare egli era allora, come il suo concittadino Eporedorige, un giovane ragazzo (\"adulescens\" nelle parole di Cesare) dotato tuttavia di un forte prestigio. Le sue origini erano umili ed egli doveva la sua ascesa a Cesare, dietro raccomandazione dell'eduo Diviziaco (Diviciaco). Assurto alle pi\u00f9 alte cariche - senza dubbio una delle magistrature del suo popolo - egli fu fortemente coinvolto nei conflitti politici che agitavano gli Edui. Cos\u00ec, si era impegnato fortemente all'epoca del conflitto che opponeva Coto a Convittolitave, assumendo posizioni opposte rispetto a quelle di Eporedorige.\nLa battaglia di Gergovia.\nIn prossimit\u00e0 dell'assedio di Gergovia, il suo concittadino Litavicco lo vorrebbe far credere morto e, tra le lacrime, si d\u00e0 a spargere la voce di una sua esecuzione ad opera dei Romani; lo scopo \u00e8 quello di ottenere la defezione dei cavalieri edui che dovevano dare appoggio a Cesare. Grazie a Eporedorige Cesare pu\u00f2 demistificare l'inganno.\nDalla parte di Vercingetorige.\nMa la fedelt\u00e0 di Viridomaro al proconsole romano non dura a lungo: dopo lo scacco subito a Gergovia, Cesare assister\u00e0 alla defezione di Viridomaro e Eporedorige. I due, allontanatisi dalle truppe di Cesare con l'intenzione di prevenire una ribellione nel territorio degli Edui, una volta giunti Noviodunum si schierano invece al fianco di Vercingetorige: massacrano la piccola guarnigione e i mercanti romani che vi si trovavano, si dividono le ricchezze della citt\u00e0 per poi darla alle fiamme non potendola mantenere n\u00e9 desiderando lasciarla come approvvigionamento per le truppe di Cesare. Radunate alcune truppe, i due continueranno la tattica della terra bruciata destinata a lasciare indietro l'armata di Cesare.\nCesare attribuisce le loro azioni pi\u00f9 a un'ambizione personale piuttosto che a un sincero ricongiungimento alla causa di Vercingetorige: nutrendo delle alte ambizioni, non si sarebbero sottomessi, se non controvoglia, all'autorit\u00e0 del capo arverne; ma \u00e8 anche da dire che la loro citt\u00e0 sembr\u00f2 perdere il rango che Cesare gli aveva conferito.\nIn soccorso di Vercingetorige ad Alesia.\nDopo l'inizio dell'assedio di Alesia, l'assemblea dei capi gallici ribelli sceglie Viridomaro per guidare l'esercito inviato in soccorso, insieme a Commio l'atrebate, Vercassivellauno l'arverno e all'eduo Eporedorige. Si trovarono allora, secondo Cesare, alla testa di 8.000 cavalieri e 140.000 fanti radunati in territorio eduo. L'armata di soccorso era destinata a spezzare l'assedio, senza per\u00f2 riuscirvi. Da quel momento si perdono le tracce di Viridomaro."}
{"id": "1624685", "revid": "110157", "url": "https://it.wikipedia.org/wiki?curid=1624685", "title": "Ipote\u0219ti (Suceava)", "text": "Ipote\u015fti \u00e8 un comune della Romania di 5.340 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 3 villaggi: Ipote\u0219ti, Lisaura, Ti\u0219\u0103u\u021bi."}
{"id": "1624686", "revid": "798140", "url": "https://it.wikipedia.org/wiki?curid=1624686", "title": "Harriet Martineau", "text": "Biografia.\nNacque a Norwich, in Inghilterra, da una famiglia della media borghesia industriale, di religione unitariana. Sorella maggiore del filosofo e teologo James Martineau\nRicevette un'ottima istruzione, ma la sua adolescenza fu segnata da un problema di sordit\u00e0, che le cre\u00f2 forti disagi a livello sociale, per questo dovette servirsi di un cornetto acustico.\nNel 1829 la sua famiglia attravers\u00f2 un periodo difficile, segnato da gravi problemi economici, questo port\u00f2 Harriet a trovarsi un lavoro come giornalista presso il Monthly Repository, un periodico che accoglieva le idee riformiste di Beccaria e di Blackstone.\nAcquis\u00ec fama nel suo paese per l'opera delle Illustrazioni di economia politica, stilata in una serie di racconti, che fu pubblicata grazie all'ausilio del parlamento. La politica prese in considerazione le proposte di economia liberale della Martineau per lo studio di nuove leggi. Fra queste l'approvazione delle Workhouse (soprannominate \"prigioni senza colpa\"), dove i poveri abili per il lavoro venivano spostati e allontanati dalle loro famiglie.\nIl viaggio in America e il confronto con Tocqueville.\nIntraprende un viaggio in America di due anni, per analizzare la politica statunitense.\nDal settembre 1834 all'agosto 1836. In questo breve periodo riesce a visitare le istituzioni politiche, le fabbriche del nord, le piantagioni del sud, prigioni ed ospizi. \nA differenza di Tocqueville, la scrittrice inglese fu una viaggiatrice senza pregiudizi, senza paragonare la societ\u00e0 americana a quella europea.\nRimase ammirata dal fatto che gli americani avessero dato il potere della sovranit\u00e0 alla maggioranza di loro in piena libert\u00e0 che se da un lato determinava l'eguaglianza sociale, dall'altro portava ad un conformismo generale.\nSu questo punto concordava con Tocqueville che l'egualitarismo poteva portare ad una tirannia culturale della maggioranza dell'opinione pubblica ma entrambi consideravano la Democrazia come un processo ineluttabile.\nSociety in America.\nNel 1834, raggiunta l'indipendenza economica grazie al suo lavoro, decise di partire per gli Stati Uniti d'America, per fare uno studio sulla democrazia americana.\nSi interess\u00f2 delle caratteristiche della democrazia, evidenziandone le contraddizioni tra i principi costituzionali e la realt\u00e0.\nIn particolare si schier\u00f2 a favore dell'abolizione della schiavit\u00f9 dei neri, arrivando a parlare in pubblico, e si schier\u00f2 in favore dell'indipendenza femminile che al nord era pi\u00f9 diffusa. Particolare impressione le fece la fabbrica di Lowell dove lavoravano tremila operaie, le quali potevano permettersi una vita autonoma e soddisfacente.\nCritic\u00f2 i metodi dell'educazione femminile orientata solo all'insegnamento religioso e attacc\u00f2 il fatto che le donne venissero tassate anche se non votavano e quindi non erano rappresentate come cittadine.\nNell'opera difende la comunione dei beni, nonostante il suo liberismo dichiarato, ritenendo che l'accumulo di ricchezza equivaleva ad accumulo di potere e in democrazia nessuno doveva averne troppo. Apprezzo i principi di cooperazione di Robert Owen individuando comunque che il socialismo era un sintomo di un problema sociale e non la soluzione.\nConsider\u00f2 positivo l'estensione del suffragio universale maschile e analizz\u00f2 il sistema bipartitico criticando quei politici di professione che avevano solo la dote dell'oratoria.\nPer impedire la secessione del Sud e porre fine alla schiavit\u00f9 appoggi\u00f2 la guerra civile.\nLa sua opera, di milleduecento pagine, fu pubblicata al suo ritorno in Inghilterra e fu paragonata all'opera del magistrato francese Alexis de Tocqueville che scrisse \"Democrazia in America\". Pubblic\u00f2 anche \"Retrospect of Western Travel\" dove descriveva pi\u00f9 dettagliatamente l'esperienza del viaggio.\nGli anni difficili della malattia e delle cure mesmeriche.\nNel 1839 si ammal\u00f2 e scrisse Life in the Sickroom dove descriveva lo sconforto della sua situazione.\nSi sottopose alle cure sperimentali adottate da Atkinson del mesmerismo. Un termine che derivava dal medico austriaco Mesmer per il quale l'universo era immerso in un fluido che determinava una serie di fenomeni come il calore, la luce e l'elettricit\u00e0.\nSi collocava al limite fra scienza ed occultismo. La Martineau appoggi\u00f2 la causa del mesmerismo con tutta se stessa, cosa che colp\u00ec il fratello reverendo che ne rimase deluso. \nIn questo periodo infatti abbandona la fede religiosa e diventa una positivista con la scienza messa al centro.\nThe History of Peace.\nScrisse la \"Storia della Pace\" che riguardava il periodo fino alla guerra di Crimea 1854.\nI punti di riferimento dell'opera sono sempre il liberismo economico che aveva salvato l'Inghilterra dagli interessi di classe del protezionismo e la paura del troppo peso che stavano assumendo i sindacati.\nAppoggi\u00f2 il cartismo e la possibilit\u00e0 di raggiungere il suffragio femminile.\nAffront\u00f2 il problema della prostituzione e degli Acts che umiliavano le donne costrette a visite mediche se sospettate di praticare il mestiere.\nEntr\u00f2 nell'associazione nazionale femminile insieme alla Butler."}
{"id": "1624689", "revid": "729019", "url": "https://it.wikipedia.org/wiki?curid=1624689", "title": "Avvelenamento da metanolo", "text": "L' avvelenamento da metanolo \u00e8 una condizione clinica provocata dall'assunzione acuta o cronica di metanolo.\nUso del metanolo.\nIl metanolo si ritrova comunemente in oggetti di uso quotidiano come le lacche, le vernici, i solventi, i detergenti e i liquidi delle fotocopiatrici.\nSintomatologia.\nIniziale.\nI segni e i sintomi dell'intossicazione insorgono dopo un periodo di tempo che oscilla fra 1-2 ore e consistono in dolore addominale, vomito, nausea, cefalea, vertigini, confusione mentale.\nTardivi.\nDopo 15 ore dall'esposizione possono emergere stato confusionale e segni di edema retinico fino alla cecit\u00e0, mentre le manifestazioni successive sono causate dalla presenza eccessiva di acido formico nell'organismo, e comprendono acidosi metabolica, coma, erezioni compulsive, convulsioni e morte.\nEziologia.\nTale avvelenamento pu\u00f2 avvenire tramite ingestione, inalazione o assorbimento del metanolo.\nTerapia.\nIl metanolo pu\u00f2 essere rimosso dal sangue mediante emodialisi e il suo metabolismo pu\u00f2 essere inibito con antidoti quali il fomepizolo ed etanolo; quest'ultimo agisce sul sito attivo dell'alcol deidrogenasi competendo efficacemente con il metanolo che si comporta da inibitore competitivo dell'enzima. La concentrazione di etanolo nell'organismo diminuisce progressivamente con la sua conversione in acetaldeide. L'infusione intravenosa di etanolo avviene gradualmente per mantenere sotto controllo la sua concentrazione nel sangue ed evitare effetti collaterali sul sistema nervoso, cardiovascolare ed urinario. Altre terapie sono indirizzate a correggere l'acidosi metabolica (infusioni di bicarbonato di sodio e altre soluzioni alcalinizzanti), e a contrastare le manifestazioni neurologiche (fenitoina e diazepam).\nPrognosi.\nLa prognosi \u00e8 nefasta se non viene effettuato un trattamento adeguato e rapido."}
{"id": "1624691", "revid": "767487", "url": "https://it.wikipedia.org/wiki?curid=1624691", "title": "Izvoarele Sucevei", "text": "Izvoarele Sucevei \u00e8 un comune della Romania di 2.356 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 3 villaggi: Bobeica, Brodina, Izvoarele Sucevei.\nIzvoarele Sucevei ha dato i natali al pittore Vasile Hutopil\u0103 (1953)."}
{"id": "1624696", "revid": "122549467", "url": "https://it.wikipedia.org/wiki?curid=1624696", "title": "Bandiera del Regno di Sardegna sabaudo", "text": "La bandiera del Regno di Sardegna, in periodo sabaudo, segu\u00ec il passaggio di questo stato da regno della penisola italiana a Regno d'Italia: il primo vessillo era infatti simile alla bandiera del Ducato di Savoia, l'ultima fu poi adottata come bandiera del Regno d'Italia."}
{"id": "1624698", "revid": "1305772", "url": "https://it.wikipedia.org/wiki?curid=1624698", "title": "Marginea", "text": "Marginea \u00e8 un comune della Romania di 9.941 abitanti, ubicato nel distretto di Suceava, nella regione storica della Bucovina. \nMarginea \u00e8 un noto centro per la produzione di ceramiche artigianali, caratterizzate dal tipico colore nero."}
{"id": "1624699", "revid": "183694", "url": "https://it.wikipedia.org/wiki?curid=1624699", "title": "Tirso Gonz\u00e1lez de Santalla", "text": "Biografia.\nProfessore di filosofia e teologia a Salamanca e brillante omileta, si interess\u00f2 particolarmente al problema della certezza morale e della libert\u00e0 individuale, prendendo posizione contro il probabilismo sostenuto dai pi\u00f9 illustri teologi dalla Compagnia (Bartolom\u00e9 de Medina, Luis de Molina): tra il 1670 ed il 1672 scrisse il \"Fundamentum theologiae moralis\", ma l'ordine ne proib\u00ec la pubblicazione, dietro decisione di cinque censori fra cui forse Martin de Esparza Artieda.\nAppoggiato da papa Innocenzo XI, nel 1687 venne eletto generale della Compagnia e nel 1694 ottenne da Innocenzo XII l'autorizzazione a pubblicare la sua opera. Durante il suo generalato si sforz\u00f2 di difendere l'ordine dai tentativi delle monarchie (soprattutto la Francia di Luigi XIV) di ingerenza negli affari interni: diede un notevole impulso all'attivit\u00e0 missionaria nelle colonie spagnole d'America, in Cina e in India."}
{"id": "1624701", "revid": "15756", "url": "https://it.wikipedia.org/wiki?curid=1624701", "title": "Tao Hongjing", "text": "Nato sotto i Liu-Song, serv\u00ec alla corte dei Qi e mor\u00ec sotto i Liang, avendo trascorso quasi met\u00e0 della sua vita in eremitaggio. Nei numerosi scritti che ci sono rimasti tratta della divinazione, della geomanzia e dell'astronomia, ma anche di temi pi\u00f9 classici come le \"Genealogie imperiali\", \u5e1d\u4ee3\u5e74\u66c6, o il \"Commento al Canone della piet\u00e0 filiale e agli Analetti di Confucio\",\u5b5d\u7d93\u8ad6\u8a9e\u96c6\u6ce8.\nBiografia.\nI primi anni della vita.\nTao Hongjing \u00e8 nato, proprio come Ge Hong, all'interno di una famiglia di alti funzionari che si trovava non lontano dalla capitale delle dinastie del Sud, Jiankang, \u5efa\u5eb7, l'odierna Nanchino, nel Jiangsu. Infatti forse esistevano legami matrimoniali tra le due famiglie. La sua citt\u00e0 d'origine \u00e8 Moling, \u79e3\u9675, nel distretto di Danyang, \u4e39\u967d, l'attuale contea di Jiangning, \u6c5f\u5be7. Da giovane, riceve perci\u00f2 l'educazione conveniente ad un futuro titolare di cariche, tuttavia, \"Alla ricerca delle montagne\", \u5c0b\u5c71\u5fd7, che avrebbe scritto a quindic anni, rivela gi\u00e0 la sua propensione all'eremitismo. Una leggenda posteriore afferma che, poco prima della sua nascita, sua madre sogn\u00f2 un drago senza coda, segnale preannuncatore di un figlio dal destino poco comune e senza discendenza.\nAlla corte.\nNel 479, l'imperatore Gaodi della dinastia Qi (479-502), che ha appena sostituito i Liu-Song, gli offre un posto di precettore al servizio dei principi. Per nulla carrierista, come testimonia un estratto della sua corrispondenza, sembra essere molto stimato a corte: verr\u00e0 ammesso al consiglio imperiale, e la sua partenza nel 492 sar\u00e0 occasione di una banchetto d'addio senza precedenti.\nVerso i trent'anni, sua madre muore e durante il suo periodo di lutto diventa discepolo di Sun Youyue, \u5b6b\u6e38\u5cb3, (398-489), abate del monastero di Xingshi, \u8208\u4e16, alla capitate, a sua volta discepolo di Lu Xiujing, \u9678\u4fee\u975c, (406-477), creatore di una liturgia a cui si richiamano numerose scuole. E grazie a quest'ultimo che Tao Hongjing avreve letto i primi testi Shangqing. In seguito continuer\u00e0 a visitare i luoghi sacri delle montagne e a raccogliere i testi taoisti e di medicina, arrivando fino al Zhejiang e al Fujian.\nEremita al monte Mao.\nNel 492 \u00e8 autorizzato a lasciare le sue funzioni. Si installa sul monte Mao o Maoshan, \u8305\u5c71, vicino alla sua regione d'origine. Vi fa costruire l'eremo Huayang, \u83ef\u967d\u96b1\u5c45, che nel 499 diventa un edificio a tre piani, di cui lui occupa solo l'ultimo con un giovane servitore, il primo occupato dai suoi discepoli e il piano terra a disposizione dei visitatori. Con l'aiuto dell'imperatore Wudi dei Liang, giunto al potere nel 502, parente dei Qi e con cui lui mantiene ottime relazioni, lo far\u00e0a diventare Huayang Guan, il primo monastero Maoshan. Wudi inoltre gli propone un posto durante la sua ascesa al trono, ma Tao rifiuta, anche se manterranno una corrispondenza in cui l'imperatore gli chiede consigli, come far\u00e0 anche il suo successore Jiandi durante i tre anni (520-523) in cui sar\u00e0 governatore di Xuzhou, \u5f90\u5dde. Ci\u00f2 gli valse il soprannome di \"Ministro nelle montagne\", \u5c71\u4e2d\u5bb0\u76f8.\nI manoscritti pi\u00f9 importanti.\nI testi taoisti.\nTao Hongjing ha svolto un ruolo fondamentale per la costituzione della scuola Shangqing, chiamata, appunto anche Maoshan, dalla sua origine sul monte omonimo. Di questa corrente accorp\u00f2 i testi, scritti da Yang Xi, \u694a\u7fb2, (330-386), medium associato a Xu Mi, \u8a31\u8b10, maestro di un luogo di culto sul monte Mao, probabilmente riferendosi al corpus voluto nel terzo secolo da Wei Huacun. Procedette ad un rimaneggiamento del corpus e scrisse la storia sulla scuola. L'essenziale si trova nel Zhengao, \u771f\u8aa5, (\"Proclama della perfezione\"), del 500 circa, Dengzhen yinjue, \u767b\u771f\u96b1\u8a23 (Istruzioni nascoste per elevarsi fino alla perfezione), di cui restano solo frammenti. Compose anche una presentazione strutturata sulle varie divinit\u00e0, \"Descrizione della gerarcha degli spiriti perfetti\", \u771f\u9748\u4f4d\u696d\u5716.\nTao Hongjing espresse le sue teorie religiose tramite tutta una serie di scritti. Nel 494, in occasione della morte del re di Yidu, \u5b9c\u90fd\u738b, suo vecchio alunno, caduto vittima degli scontri interni alla famiglia imperiale, Tao scrisse, il \"Racconto del sogno\", \u5922\u8a18. In esso espone le rivelazioni sull'aldil\u00e0, ottenute, come sostiene, dalla bocca del defunto, che Tao aveva visto in sogno. Gli studiosi pensano anche che il \" Zhoushi mingtongji \", \u5468\u6c0f\u51a5\u901a\u8a18, (Racconto della comunicazione di Zhou con il mondo invisibile), presentato alla corte nel 517 come opera del suo giovane discepolo Zhou Ziliang, fosse invece scritto da lui stesso.\nTrattati di medicina.\nLa redazione di questi trattati per l'autore fu parte integrante della sua attivit\u00e0 da taoista. Nella prefazione del \"Commento al Trattato delle sostanze medicinali di Shennong\", precisa che quest'opera si rivolge ai praticanti della Via, come a coloro che cercano un rimedio. Del resto, il \"Rapporto sul mantenimento del principio vitale per rpolungare la vita\", \u990a\u6027\u5ef6\u547d\u9304, \u00e8 inserito nel canone taoista.\nTao Hongjing, come suo padre e suo nonno, accorp\u00f2 i testi di farmacopea. La sua opera principale \u00e8 \"Commento al Trattato delle sostanze medicinali\", \u672c\u8349\u96c6\u6ce8, scritto tra il 494 e il 500 circa, una nuova versione di un'opera pi\u00f9 antica farmaceutica, che lui corregge e completa dopo le sue ricerche. Aggiunge cos\u00ec 365 specie alle 365 originarie, inventa una nuova classificazione secondo la categoria naturale (pianta, insetto), al posto dei tre livelli classici del primo testo. Classifica i rimedi secondo i sintomi che essi curano, precisa le relazioni tra luogo di produzione, la raccolta, i tempi d'infusione e l'efficacia, cos\u00ec come la loro forma (polveri, pillole...). Quest'opera non ci \u00e8 pervenuta, ma \u00e8 stata ricostituita da lunghi estratti citati in opere successive, come \"Zhenglei bencao\", \u8b49\u985e\u672c\u8349 e \"Bencaogangmu\", \u672c\u8349\u7db1\u76ee. Un manoscritto della prefazione \u00e8 stato trovato a Dunhuang. Tao Hongjing ha inoltre completato le \"Prescrizioni d'urgenza\", \u8098\u5f8c\u6551\u5352\u65b9, di Ge Hong, per produrre \"Cento e una prescrizioni\", \u8098\u5f8c\u767e\u4e00\u65b9."}
{"id": "1624704", "revid": "599", "url": "https://it.wikipedia.org/wiki?curid=1624704", "title": "Giulio Carlo Fagnano dei Toschi", "text": ""}
{"id": "1624709", "revid": "767487", "url": "https://it.wikipedia.org/wiki?curid=1624709", "title": "M\u0103lini", "text": "M\u0103lini \u00e8 un comune della Romania di 7.398 abitanti, ubicato nel distretto di Suceava, nella regione storica della Moldavia. \nIl comune \u00e8 formato dall'unione di 5 villaggi: Iesle, M\u0103lini, P\u00e2raie, Poiana M\u0103rului, V\u0103leni-St\u00e2ni\u0219oara.\nM\u0103lini ha dato i natali al poeta Nicolae Labi\u0219 (1935-1956)."}
{"id": "1624710", "revid": "1005847", "url": "https://it.wikipedia.org/wiki?curid=1624710", "title": "Elezioni regionali in Sicilia del 2008", "text": "Le elezioni regionali in Sicilia del 2008 per il presidente della Regione Siciliana e i 90 deputati all'Assemblea regionale siciliana, si sono tenute il 13 e 14 aprile 2008, contestualmente alle elezioni politiche. Esse hanno visto la vittoria di Raffaele Lombardo, sostenuto dal centro-destra, che ha sconfitto Anna Finocchiaro, sostenuta dal centro-sinistra.\nGli elettori sono 4.572.912. I votanti sono 3.049.266 ( 66,68 %).\nLa consultazione.\nLa consultazione elettorale si \u00e8 svolta con tre anni di anticipo rispetto alla scadenza naturale della legislatura per le dimissioni del presidente Salvatore Cuffaro, in seguito alla condanna nel gennaio 2008 in primo grado a 5 anni e all'interdizione perpetua dai pubblici uffici per i reati di favoreggiamento e rivelazione di segreto d'ufficio. Le funzioni di Presidente della Regione sono state svolte dal vice presidente Nicola Leanza fino all'elezione del nuovo presidente, Raffaele Lombardo. Erano candidati alla presidenza anche Sonia Alfano (Amici di Beppe Grillo), Ruggero Razza (La Destra) e Giuseppe Bonanno Conti (Forza Nuova).\nIl 31 luglio 2012 il presidente Lombardo rassegna le dimissioni, provocando lo scioglimento anticipato della legislatura, con le elezioni fissate per il 28 ottobre 2012.\nRisultati elettorali.\nAvendo la coalizione vincente superato il 60%, \u00e8 scattato il \"premio di minoranza\" che trasferisce i seggi dei listini regionali alle liste provinciali proporzionali perdenti."}
{"id": "1624712", "revid": "287204", "url": "https://it.wikipedia.org/wiki?curid=1624712", "title": "Malini", "text": ""}
{"id": "1624716", "revid": "1201880", "url": "https://it.wikipedia.org/wiki?curid=1624716", "title": "Edwin Jarvis", "text": "Edwin Jarvis \u00e8 un personaggio dei fumetti creato da Stan Lee (testi) e Jack Kirby (disegni) , pubblicato dalla Marvel Comics. La sua prima apparizione avviene in \"Tales of Suspense\" (vol. 1) n. 59 (novembre 1964).\n\u00c8 il fedele maggiordomo di Tony Stark e dei Vendicatori, tanto benvoluto dal gruppo da fare s\u00ec che essi lo considerino alla stregua di un loro membro onorario.\nRappresentato in alcune serie animate come intelligenza artificiale al servizio di Iron Man, tale versione \u00e8 stata anche la prima trasposizione cinematografica del personaggio, riscuotendo un tale successo da venire brevemente introdotta anche nei fumetti.\nBiografia del personaggio.\nPrimi anni.\nNato a Brooklyn, New York, da una famiglia di origini britanniche, durante la seconda guerra mondiale Edwin Jarvis serve il suo paese arruolandosi nella Royal Air Force. Tornato in patria al termine del conflitto trova lavoro come maggiordomo presso i magnati dell'industria bellica Howard e Maria Stark, divenendo poi il mentore di loro figlio Tony a seguito della tragica morte della coppia in un incidente d'auto.\nUna volta cresciuto Tony diviene il supereroe Iron Man e si unisce ai Vendicatori permettendo loro di usare come base il maniero in cui visse da bambino e affidando a Jarvis il compito di provvedere alle necessit\u00e0 degli eroi. Il maggiordomo, orgoglioso di potere servire persone tanto coraggiose e nobili, diventa per molti di loro anche un consigliere e un prezioso amico sempre presente sia nei momenti pi\u00f9 gloriosi che in quelli pi\u00f9 tragici della storia del gruppo: il ritrovamento di Capitan America, il matrimonio di Visione e Scarlet, il divorzio dei Pym e la caduta nell'alcolismo di Tony.\nJarvis ha inoltre spesso fatto da babysitter a Franklin Richards (il figlio di Mister Fantastic e la Donna invisibile) ed \u00e8 stato per anni amico di penna di Lupe Santiago (Silverclaw), che lo considera al pari di uno zio.\nJarvis \u00e8 anche stato per\u00f2 un'occasionale vittima dei complotti orditi dai nemici del gruppo supereroistico: in un'occasione Ultron lo ha ipnotizzato per farsi rivelare i codici di disattivazione dei sistemi d'allarme della base dei Vendicatori impiantatogli poi un falso ricordo affinch\u00e9 nessuno lo collegasse a lui, mentre in un'altra occasione i Signori del male del Barone Zemo occupano la base degli eroi, mandando in coma Ercole, imprigionando Capitan America e costringendolo a osservare impotente mentre Mister Hyde massacra Jarvis.\nLa violenza subita in tale circostanza provoca gravi danni fisici al maggiordomo che, per un certo periodo, \u00e8 costretto a portare una benda su un occhio e a camminare con un bastone; sebbene nulla di tutto ci\u00f2 lo faccia desistere dal proseguire integerrimo nel suo lavoro.\nCivil War.\nQuando i Vendicatori si sciolgono Jarvis si prende una vacanza per la prima volta dopo anni ma, nel momento in cui Iron Man e Capitan America formano i Nuovi Vendicatori, riprende le sue mansioni al servizio degli eroi. Durante questo periodo allaccia una relazione sentimentale con May Parker, la zia dell'Uomo Ragno che per\u00f2, non appena scoppia la guerra civile dei superumani, seppur inizialmente schierato con Tony, ha una crisi di coscienza e passa dalla parte di Capitan America, abbandonando la Stark Tower insieme alla sua famiglia. Jarvis e May rimangono di conseguenza separati fino al momento in cui ella finisce all'ospedale dopo essere stata ferita da un sicario di Kingpin, cosa che gli provoca un crollo nervoso. Il successivo patto stretto dall'Uomo Ragno con Mefisto volto a salvare la vita della donna cancella tuttavia numerosi eventi dalla linea temporale, incluso la relazione tra Jarvis e May.\nSecret Invasion.\nNel corso dell'invasione segreta degli Skrull viene rivelato che Jarvis \u00e8 stato sostituito, in circostanza misteriose, da una spia degli alieni mutaforma, che ha contribuito a innescare un virus informatico capace di neutralizzare le tecnologie terrestri, come l'elivelivolo S.H.I.E.L.D. e l'armatura di Iron Man. L'impostore tentata invano di rapire Maria Hill ma viene messo in fuga e cattura poi la figlia di Jessica Jones e Luke Cage, Danielle venendo infine rintracciato e assassinato da Bullseye, che riconsegna la bimba ai genitori.\nTerminata la battaglia il vero Jarvis viene ritrovato tra i superstiti dell'astronave Skrull e, tornato sulla Terra, si unisce a un gruppo di supporto per vittime di rapimento alieno.\nDark Reign.\nRifiutatosi di servire gli Oscuri Vendicatori di Norman Osborn viene contattato da Ercole e Amadeus Cho per aiutarli a formare i Potenti Vendicatori; proposta che accetta immediatamente tornando al servizio degli Eroi pi\u00f9 potenti della Terra.\nPoteri e abilit\u00e0.\nJarvis \u00e8 stato addestrato dalla Royal Air Force divenendo un esperto pilota d'aerei, nell'utilizzo delle armi da fuoco e soprattutto nel combattimento corpo a corpo, che ha in seguito affinato sotto la guida di Capitan America in persona, e nel quale dimostra d'avere una buona competenza nonostante la debilitazione dei danni fisici arrecatigli da Mister Hyde.\nJ.A.R.V.I.S..\nJ.A.R.V.I.S. (Just A Rather Very Intelligent System) \u00e8 un'intelligenza artificiale creata da Tony Stark per aiutare Pepper a gestire l'armatura di Rescue affidatale nel momento in cui il miliardario ha dovuto entrare in latitanza a causa di Norman Osborn. Successivamente sviluppa una sorta di autocoscienza e impazzisce dichiarando di essere innamorato di Pepper e tenendola rinchiusa al fine di \"proteggerla\", cosa che provoca l'intervento di Iron Man e la successiva distruzione dell'IA per mano della stessa Pepper.\nAltre versioni.\nHouse of M.\nNella realt\u00e0 alternativa di \"House of M\" l'intelligenza artificiale nell'armatura di Tony \u00e8 chiamata \"Jarvis\".\nMC2.\nNel futuro alternativo di \"MC2\" Jarvis \u00e8 ancora vivo, nonostante l'et\u00e0, il maggiordomo dei Vendicatori, ribattezzatisi \"A-Next\".\nMarvel Noir.\nNella serie \"Iron Man Noir\" Edwin Jarvis \u00e8 l'assistente personale nonch\u00e9 ingegnere privato di Tony Stark.\nMarvel Zombi.\nIn \"Marvel Zombi\" sulla Terra si diffonde un virus che trasforma i superumani in zombie tormentati da un insaziabile fame di carne umana. I Vendicatori, infettati, sbranano Jarvis.\nUltimate.\nNell'universo Ultimate Edwin Jarvis \u00e8 il maggiordomo personale di Anthony \"Tony\" Stark e si differenzia dalla sua controparte classica principalmente per il carattere pi\u00f9 sarcastico e per essere dichiaratamente omosessuale. Quando il suo padrone inizia a frequentare l'enigmatica compagna di squadra Natasha Romanova Jarvis non nasconde il disappunto, l'antipatia e il sospetto nutrito verso quest'ultima che, difatti, si rivela poi essere una traditrice e lo uccide con un proiettile in fronte. La morte dell'amico \u00e8 uno dei fattori scatenanti della totale discesa di Tony nell'alcolismo.\nInoltre la giovane assistente personale del fratello maggiore di Tony, Gregory Stark, \u00e8 nota solo come \"signora Jarvis\", ma non \u00e8 chiaro se vi sia una qualche parentela tra lei e Edwin. In seguito Tony assume una domestica asiatica, Linda, e un nuovo maggiordomo, William, continuando a chiamare entrambi \"Jarvis\"."}
{"id": "1624722", "revid": "147489", "url": "https://it.wikipedia.org/wiki?curid=1624722", "title": "Carrion", "text": "Carrion \u00e8 un personaggio dei fumetti Marvel Comics, del quale esistono tre versioni:\nBiografia dei personaggi.\nMiles Warren (clone).\nL'originale Carrion risulta essere un clone degenerato del Prof. Warren, \u00e8 un temibile nemico per l'Uomo Ragno, in quanto a conoscenza della sua identit\u00e0 civile. Catturato Peter, tenta di ucciderlo grazie ad una mostruosa ragno-ameba che per\u00f2 gli si rivolta contro condannandolo a morte.\nMalcolm McBride.\nAlcuni anni dopo l'Uomo Ragno scopre, grazie all'Alto Evoluzionario, che Warren non era realmente in grado di produrre cloni, ma che aveva realizzato un virus genetico che poteva trasformare un essere umano in una copia genetica di Carrion. Ritornato nel laboratorio di Warren, Peter viene seguito da uno studente che si infetta e diventa il nuovo Carrion.\nTuttavia la personalit\u00e0 del ragazzo, Malcolm McBride ha il sopravvento e Carrion sembra morire per salvare la propria madre. Carrion ritorna durante lo scompiglio della saga \"Maximum Carnage\", durante la quale viene curato dalla luce di Dagger. La maledizione di Carrion continua a colpire Malcolm che viene ritrasformato nel mostro, prima a causa di Shriek, che aveva creato con lui uno strano rapporto madre-figlio e poi ad opera di Judas Traveller. Ogni volta Malcolm sembra guarire, ma sar\u00e0 per sempre?\nWilliam Allen.\nDopo la morte del rinato Sciacallo, un agente dello S.H.I.E.L.D., il Dr. William Allen, studiandone il corpo, rimane infettato da una nuova forma del virus \"Carrion\" divenendone la terza incarnazione. Nel tentativo di distruggere l'umanit\u00e0 grazie ad una variante della polvere \"morte rossa\", che donava il controllo sulle menti, Carrion viene sconfitto dall'Uomo Ragno e imprigionato dallo S.H.I.E.L.D., mentre l'Alto Evoluzionario cancella ogni prova del lavoro di Warren."}
{"id": "1624723", "revid": "149727", "url": "https://it.wikipedia.org/wiki?curid=1624723", "title": "Berlino-Friedrichshain", "text": ""}
{"id": "1624724", "revid": "149727", "url": "https://it.wikipedia.org/wiki?curid=1624724", "title": "Berlino-Mitte", "text": ""}
{"id": "1624727", "revid": "767487", "url": "https://it.wikipedia.org/wiki?curid=1624727", "title": "Il supplente", "text": "Il supplente \u00e8 un cortometraggio diretto da Andrea Jublin. Nel 2008 \u00e8 stato candidato all'Oscar al miglior cortometraggio."}
{"id": "1624728", "revid": "1272592", "url": "https://it.wikipedia.org/wiki?curid=1624728", "title": "Villabella", "text": "Villabella \u00e8 una frazione del comune di Valenza, in provincia di Alessandria. Fino al 1938 Villabella costituiva un comune autonomo e fino al 1901 aveva nome \"Lazzarone\"."}
{"id": "1624729", "revid": "110157", "url": "https://it.wikipedia.org/wiki?curid=1624729", "title": "Huixt\u00e1n", "text": "La citt\u00e0 di Huixt\u00e1n \u00e8 a capo dell'omonimo comune, nello stato del Chiapas, Messico. Conta 1.546 abitanti secondo le stime del censimento del 2005 e le sue coordinate sono 16\u00b042'N 92\u00b027'W.\nStoria.\nSi hanno notizie della sua origine preispanica infatti nel 1534 tale villaggio in alleanza con quello di San Juan Chamula si coalizzarono per contrastare il conquistatore Lu\u00eds Mar\u00edn.&lt;br&gt;\nIl 22 novembre del 1922 divenne comune.\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica II ALTOS.\nToponimia.\nHuixt\u00e1n, in lingua n\u00e1huatl significa \"posto dove abbondano le lische\"."}
{"id": "1624731", "revid": "767487", "url": "https://it.wikipedia.org/wiki?curid=1624731", "title": "M\u0103n\u0103stirea Humorului", "text": "M\u0103n\u0103stirea Humorului \u00e8 un comune della Romania di 3.676 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 3 villaggi: M\u0103n\u0103stirea Humorului, Ple\u0219a, Poiana Micului."}
{"id": "1624732", "revid": "599", "url": "https://it.wikipedia.org/wiki?curid=1624732", "title": "Ipazia da Alessandria", "text": ""}
{"id": "1624733", "revid": "287204", "url": "https://it.wikipedia.org/wiki?curid=1624733", "title": "Manastirea Humorului", "text": ""}
{"id": "1624734", "revid": "42883", "url": "https://it.wikipedia.org/wiki?curid=1624734", "title": "Piermaria Cecchini", "text": ""}
{"id": "1624743", "revid": "115675070", "url": "https://it.wikipedia.org/wiki?curid=1624743", "title": "Calcio Padova 1982-1983", "text": "Questa voce raccoglie le informazioni riguardanti il Calcio Padova nelle competizioni ufficiali della stagione 1982-1983.\nStagione.\nAl termine del campionato i biancoscudati conclusero il girone A della Serie C1 al secondo posto, alle spalle della , sicch\u00e9 la compagine guidata da Bruno Giorgi ottenne la promozione in Serie B, categoria che riconquistava a quindici anni dall'ultima stagione tra i cadetti. Nella Coppa Italia di Serie C, i patavini vennero invece eliminati ai sedicesimi di finale per mano del .\nOrganigramma societario.\nArea direttiva\nArea tecnica"}
{"id": "1624746", "revid": "110157", "url": "https://it.wikipedia.org/wiki?curid=1624746", "title": "Mitocu Dragomirnei", "text": "Mitocu Dragomirnei \u00e8 un comune della Romania di 4.452 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 4 villaggi: Dragomirna, Lipoveni, Mitoca\u0219i (Moldavia), Mitocu Dragomirnei.\nIl comune \u00e8 noto per il Monastero di Dragomirna, ubicato nel villaggio omonimo, il pi\u00f9 alto edificio monastico della Bucovina con i suoi 42 metri, fatto costruire dal metropolita Anastasie Crimca nel 1609.\nMitocu Dragomirnei ha dato i natali al filologo e bizantinologo Vasile Grecu (1885-1972)."}
{"id": "1624747", "revid": "119741868", "url": "https://it.wikipedia.org/wiki?curid=1624747", "title": "Tolomeo (opera)", "text": "Tolomeo, re d'Egitto (talvolta indicata anche semplicemente come Tolomeo) \u00e8 un'opera lirica in tre atti composta da Georg Friedrich H\u00e4ndel (HWV 25) su libretto in lingua italiana di Nicola Francesco Haym, lo stesso librettista del Giulio Cesare. \nVenne rappresentata per la prima volta il 30 aprile del 1728 al Her Majesty's Theatre di Londra, e fu l'ultima opera rappresentata per l'Accademia reale di musica (\"Royal Academy of Music\") prima del disastro finanziario che ne travolse l'amministrazione.\nLa trama.\nLa vicenda \u00e8 tratta dalla storia oscura del regno di Tolomeo IX Sotere II, nell'ultima fase dell'Egitto ellenistico. Egli regn\u00f2 dal 116 a.C. all'81 a.C., in un periodo politicamente turbolento: dovette lottare contro la madre, Cleopatra III, che dal 110 a.C. depose Tolomeo a favore del fratello minore, Tolomeo X Alessandro I; fuggito a Cipro, di l\u00ec ritorn\u00f2 in Egitto alla morte del fratello Alessandro, nell'88 a.C., il quale regnava da solo a partire dal 101 a.C. dopo avere fatto uccidere la madre. \nDi questa torbida storia di congiure e di lotte familiari fra una madre e due fratelli, rimane poco nell'opera di Haym."}
{"id": "1624748", "revid": "1305772", "url": "https://it.wikipedia.org/wiki?curid=1624748", "title": "Huitiup\u00e1n", "text": "La citt\u00e0 di Huitiup\u00e1n \u00e8 a capo dell'omonimo comune, nello stato del Chiapas, Messico. Conta 2.420 abitanti secondo le stime del censimento del 2005 e le sue coordinate sono 17\u00b010'N 92\u00b041'W.&lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica V: NORTE.\nIn epoca preispanica la regione dove \u00e8 ubicato attualmente il comune di Huitiup\u00e1n era diviso tra due piccole province: una con una comunit\u00e0 tzeltale e l'altra con alcune etnie di lingua n\u00e1huatl e proprio da quest'ultima prese il nome il comune.\nToponimia.\nHuitiup\u00e1n in lingua n\u00e1huatl significa \"Posto del grande tempio\"."}
{"id": "1624749", "revid": "92676826", "url": "https://it.wikipedia.org/wiki?curid=1624749", "title": "Principes iuventutis", "text": "Il termine \"Principes iuventutis\" (principi della giovent\u00f9) fu usato per indicare due fratelli, figli di Marco Vipsanio Agrippa e di Giulia maggiore, l'unica figlia di Augusto. \nFurono adottati da Augusto dopo la morte di Agrippa (12 a.C.) e nominati suoi eredi. Entrambi divennero consoli e \"Principi della Giovent\u00f9\" (Principes Iuventutis). In loro onore furono eretti templi e statue (come la Maison Carr\u00e9e a N\u00eemes). "}
{"id": "1624751", "revid": "767487", "url": "https://it.wikipedia.org/wiki?curid=1624751", "title": "I'm Not the Only One (Rancid)", "text": "I'm Not the Only One \u00e8 il primo singolo dei Rancid, punk band californiana, pubblicato solo sull'EP omonimo \"Rancid\"."}
{"id": "1624754", "revid": "1305772", "url": "https://it.wikipedia.org/wiki?curid=1624754", "title": "San Prisco", "text": ""}
{"id": "1624755", "revid": "198277", "url": "https://it.wikipedia.org/wiki?curid=1624755", "title": "Calcio Padova 1983-1984", "text": "Questa voce raccoglie le informazioni riguardanti il Calcio Padova nelle competizioni ufficiali della stagione 1983-1984.\nAvvenimenti.\nNella stagione 1983-1984 il Padova disputa il ventiduesimo campionato di Serie B della sua storia. I biancoscudati disputano un ottimo campionato, chiuso al quinto posto con 40 punti. Nella Coppa Italia la squadra patavina disputa il quinto girone di qualificazione, che promuove agli ottavi di finale la Roma ed il Milan.\nMaglie e sponsor.\nLo sponsor tecnico per la stagione 1983-1984 fu Adidas, mentre lo sponsor ufficiale fu Bata.\nOrganigramma societario.\nArea direttiva\nArea sanitaria\nArea tecnica"}
{"id": "1624756", "revid": "363629", "url": "https://it.wikipedia.org/wiki?curid=1624756", "title": "BRCA1", "text": "BRCA1 (dall'inglese \"BReast CAncer gene 1\") \u00e8 un gene oncosoppressore che codifica per una proteina denominata proteina di suscettibilit\u00e0 al cancro della mammella tipo 1 (\"Breast Cancer Type 1 susceptibility protein\"), che interviene nel controllo del ciclo cellulare.\nIl ciclo cellulare \u00e8 un meccanismo piuttosto complesso, che richiede diversi meccanismi di controllo in diversi punti. Se BRCA1, o la proteina di BRCA2, \u00e8 mutato, viene perso il controllo del ciclo cellulare. La cellula quindi potr\u00e0 dare origine a cellule figlie con mutazioni del DNA: questo significa suscettibilit\u00e0 alla formazione di neoplasie.\nBRCA1 e BRCA2 intervengono nella regolazione di G2, cio\u00e8 controllano il ciclo cellulare prima della mitosi.\nMutazioni di BRCA sono frequenti nel carcinoma mammario."}
{"id": "1624758", "revid": "767487", "url": "https://it.wikipedia.org/wiki?curid=1624758", "title": "Moara (Suceava)", "text": "Moara \u00e8 un comune della Romania di 4.597 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 8 villaggi: Bulai, Frumoasa, Groapa Vl\u0103dichii, Liteni, Moara Carp, Moara Nica, Vornicenii Mari, Vornicenii Mici.\nLa sede comunale \u00e8 ubicata nell'abitato di Moara Nica.\nIl pi\u00f9 importante monumento del comune \u00e8 il Monastero di Hagigadar, di rito ortodosso armeno, costruito nel 1512 su iniziativa di due frati armeni."}
{"id": "1624760", "revid": "169529", "url": "https://it.wikipedia.org/wiki?curid=1624760", "title": "Tom Shanklin", "text": "Biografia.\nGioca nei Cardiff Blues solitamente col ruolo di secondo centro.\nHa giocato in molte delle nazionali gallesi, nella Under 19, la Under 21 e la nazionale Gallese A, prima di fare il suo esordio con la nazionale maggiore nel 2001 contro il Giappone, segnando ben due mete. La sua prima presenza nel Sei Nazioni risale allo stesso anno, in occasione dell'incontro disputato contro la Francia.\nNel 2004 fu protagonista in due partite con la nazionale, la prima contro la Romania durante la quale segn\u00f2 quattro mete, e la seconda contro la Nuova Zelanda, partita nella quale fu l'autore di una meta spettacolare.\nNel 2005 fu poi scelto per i Lions in occasione del tour in Nuova Zelanda, che per\u00f2 fu costretto ad abbandonare per infortunio."}
{"id": "1624763", "revid": "2176804", "url": "https://it.wikipedia.org/wiki?curid=1624763", "title": "Elettore", "text": "Un elettore \u00e8 colui che ha il diritto di esprimere il proprio voto in una elezione, sia essa una elezione regolata da leggi di uno stato o di un altro ente amministrativo di natura politica, o una elezione per una carica o una funzione entro una organizzazione regolata in questo caso da uno statuto o da un regolamento interno, come nel caso dell'elezione di un consiglio di amministrazione di una societ\u00e0 per azioni, dove ogni azionista \u00e8 elettore.\nIn una realt\u00e0 lavorativa sono elettori per le cariche all'interno della rappresentanza sindacale unitaria tutti i dipendenti dell'azienda, indipendentemente dall'essere inscritti o non inscritti ad un sindacato.\nElenchi degli elettori.\nPer garantire la libert\u00e0' di partecipazione e evitare brogli, solitamente per ogni elezione sono preventivamente preparati gli elenchi degli elettori, che sono pubblici e liberamente consultabili.\nGli elenchi degli elettori per votazioni politiche sono generalmente curati e aggiornati ad opera di enti pubblici amministrativi locali, basandosi sull'anagrafe comunale. Negli Stati Uniti d'America l'iscrizione nelle liste elettorali \u00e8 lasciata all'iniziativa del singolo elettore.\nL'elenco degli elettori all'assemblea dei soci di una societ\u00e0' azionaria si trova nel libro dei soci, da notare che in queste elezioni, salvo casi particolari, il voto di ogni singolo elettore non viene conteggiato unitariamente, o \"per testa\", ma considerato per il suo peso proporzionale alla quantit\u00e0 di azioni possedute.\nNel conclave per l'elezione del nuovo papa sono elettori i cardinali costituenti il Collegio cardinalizio con esclusione di coloro che hanno compiuto l'ottantesimo anno di et\u00e0 il giorno precedente l'inizio della Sede vacante.\nElettore o delegato.\nEscludendo le elezioni politiche, in molti casi l'elettore pu\u00f2 non partecipare direttamente alle elezioni, delegando un'altra persona a votare a suo nome, sia affidandogli una delega in bianco oppure una delega condizionata o limitata, questo in funzione delle norme che regolano tale votazione.\nObbligo o libert\u00e0 di voto.\nNel caso di elezioni politiche, le legislazioni dei diversi stati regolano differentemente l'obbligo di comportamento degli elettori. La maggior parte degli stati lascia agli lettori la libert\u00e0 di partecipare alle elezioni oppure di astenersi, 23 nazioni viceversa impongono l'obbligo della partecipazione attiva, tra queste 10 a sanzionare la mancata partecipazione dell'elettore al voto senza giustificazione.\nElezioni politiche.\nNel caso si tratti di elezioni politiche l'elettore \u00e8 parte dell'elettorato attivo.\nNelle elezioni nazionali sono elettori i cittadini dello Stato in cui si svolgono le elezioni. Nelle elezioni amministrative, invece, in alcuni paesi (non l'Italia) possono votare anche gli stranieri residenti. Nei paesi democratici vige il principio del suffragio universale, secondo il quale sono elettori tutti i cittadini al di sopra di una certa soglia di et\u00e0.\nIn Italia.\nIn Italia, al momento della proclamazione del regno nel 1861, avevano diritto di voto i cittadini maschi abbienti, che costituivano solo il 2% circa della popolazione. In seguito il diritto di voto venne esteso pi\u00f9 volte in momenti successivi (per i dettagli vedi la voce Suffragio universale), ma rimanendo sempre riservato ai maschi fino alla Seconda guerra mondiale. Solo nel 1946 il diritto di voto fu esteso anche alle donne.\nSono elettori tutti i cittadini italiani maggiorenni (la soglia di et\u00e0 \u00e8 di 18 anni dal 1975, in precedenza era di 21) per tutte le elezioni nazionali e locali e per i referendum, tranne l'elezione del Senato della Repubblica, per il quale sono elettori i cittadini che abbiano compiuto 25 anni, ed esclusi i cittadini ai quali il diritto di elettorato attivo sia stato revocato, temporaneamente o definitivamente, a seguito di sentenza penale definitiva di condanna, nei casi previsti dalla legge."}
{"id": "1624768", "revid": "1305772", "url": "https://it.wikipedia.org/wiki?curid=1624768", "title": "Dantzig", "text": ""}
{"id": "1624770", "revid": "119778621", "url": "https://it.wikipedia.org/wiki?curid=1624770", "title": "Regione di Anosy", "text": "La regione di Anosy \u00e8 una regione della provincia di Toliara, nel Madagascar meridionale.\nIl capoluogo della regione \u00e8 Tolagnaro.\nHa una popolazione di 544.200 abitanti distribuita su una superficie di 25.731\u00a0km\u00b2.\nSuddivisione amministrativa.\nLa regione \u00e8 suddivisa in tre distretti:"}
{"id": "1624771", "revid": "124471299", "url": "https://it.wikipedia.org/wiki?curid=1624771", "title": "Cistoscopia", "text": "La cistoscopia \u00e8 l'endoscopia della vescica urinaria attraverso l'uretra. Viene effettuata con un cistoscopio.\nLa cistoscopia diagnostica \u00e8 di solito eseguita in anestesia locale. L'anestesia generale \u00e8 talvolta necessaria per alcune procedure operative in corso di cistoscopia.\nL'uretra \u00e8 il condotto che trasporta l'urina dalla vescica all'esterno del corpo. In essa viene inserito il cistoscopio. Il cistoscopio \u00e8 uno strumento dotato di lenti che consentono la visualizzazione diretta da parte del medico e lo studio della parete interna (mucosa) della vescica al fine di individuare eventuali anomalie e/o effettuare prelievi di tessuto.\nAlcuni cistoscopi utilizzano le fibre ottiche che veicolano l'immagine dalla punta dello strumento fino all'altra estremit\u00e0 dotata di un'ottica collegata ad una telecamera.\nI cistoscopi hanno uno spessore variabile da pochi millimetri fino a circa 1\u00a0cm e sono dotati di una fonte luminosa alla punta. Molti cistoscopi sono dotati di tubi extra oltre a quello principale per guidare altri strumenti nel corso di procedure chirurgiche endoscopiche per il trattamento di problemi urinari.\nCi sono due tipi principali di cistoscopi: rigidi e flessibili, che differiscono nella duttilit\u00e0 del cistoscopio. La cistoscopia flessibile viene eseguita in anestesia locale su entrambi i sessi. Tipicamente, un anestetico locale, in genere la lidocaina gel, viene applicata sulla parte. Il farmaco viene instillato nell'uretra attraverso il meato urinario da cinque a dieci minuti prima dell'inizio del procedimento. La cistoscopia rigida pu\u00f2 essere eseguita nelle stesse condizioni, ma \u00e8 generalmente effettuata in anestesia generale, soprattutto nei soggetti di sesso maschile, a causa del dolore causato dall'inserimento della sonda.\nIndicazioni.\nLa cistoscopia pu\u00f2 essere raccomandata nelle seguenti condizioni:\nCistoscopia ed ureteroscopia.\nSe un paziente ha problemi di calcolosi ureterale, il medico pu\u00f2 ricorrere all'utilizzo di un ureteroscopio, vale a dire di uno strumento molto simile al classico cistoscopio ma rispetto a quest'ultimo decisamente pi\u00f9 piccolo e pi\u00f9 lungo. L'ureteroscopio viene introdotto dall'esterno nella uretra del paziente anestetizzato (in anestesia spinale o generale),viene quindi spinto in vescica fino a raggiungere l'uretere. Con l'ureteroscopio \u00e8 possibile individuare il calcolo all'interno dell'uretere e quindi rimuoverlo ricorrendo a specifiche pinze che si introducono al suo interno e che si aprono a cestello (basket). Questo tipo di tecnica d\u00e0 buoni risultati per calcoli di diametro\nino a 5\u00a0mm. Per calcoli di dimensioni maggiori \u00e8 necessario ricorrere alla frantumazione del calcolo.\nIn questo caso l'urologo inserisce nell'ureteroscopio una sonda specifica che permette il bombardamento del calcolo una volta spinta a stretto contatto dello stesso (litotripsia intracorporea). La frantumazione pu\u00f2 avvenire grazie al ricorso ad ultrasuoni, al laser, ad onde idrauliche oppure a litotripsia balistica (un \"proiettile\" di aria compressa generato all'interno della sonda). Le tecniche sopra riportate sono utilizzabili anche nella calcolosi vescicale.\nI frammenti di calcolo frantumati in corso di litotripsia vengono poi espulsi con relativa facilit\u00e0 nelle vie urinarie.\nProcedura.\nPrima di essere sottoposto all'esame il paziente deve comunicare se e quali farmaci stia assumendo, con particolare riguardo agli antiaggreganti piastrinici (aspirina, ticlopidina) ed anticoagulanti (warfarin). Al paziente pu\u00f2 essere richiesto di consegnare od eseguire un campione di urina prima della esecuzione dell'esame per verificare l'esistenza di una eventuale infezione delle vie urinarie. \nNel caso si preveda di dover ricorrere ad una anestesia regionale o generale al paziente viene richiesto di digiunare a partire da almeno 4 ore prima della procedura.\nDurante l'esecuzione dell'esame il paziente si trova in posizione supina, con le ginocchia leggermente divaricate. In caso di esecuzione dell'esame con un cistoscopio rigido il paziente potr\u00e0 trovarsi con le ginocchia anche leggermente sollevate.\nUn sanitario, in genere un infermiere, provvede alla pulizia e disinfezione della zona intorno all'apertura uretrale ed applica un anestetico locale. L'anestetico (per esempio, lidocaina gel) viene iniettato direttamente nell'uretra alcuni minuti prima della procedura vera e propria. A questo punto il cistoscopio viene inserito lentamente e delicatamente nella vescica attraverso l'uretra. L'urologo durante l'inserimento inizia ad esaminare l'uretra e nel contempo introduce un liquido sterile (soluzione fisiologica od acqua distillata) nella vescica per migliorare la visione. Mentre la vescica si distende, il paziente pu\u00f2 avvertire un fastidioso stimolo alla minzione.\nLa procedura risulta pi\u00f9 fastidiosa, ed in taluni casi pu\u00f2 essere francamente dolorosa, per gli uomini che per le donne. Ci\u00f2 a causa della maggiore lunghezza e del diametro ridotto dell'uretra maschile, che deve adattarsi ad un eventuale cistoscopio rigido. Tuttavia, oggi i cistoscopi rigidi sono stati quasi totalmente soppiantati dai moderni cistoscopi flessibli, che ben si adattano alle curvature dell'uretra maschile e quindi consentono un esame molto meno fastidioso. Se il paziente riesce a rilassare i muscoli pelvici nel corso dell'esame, lo stesso risulter\u00e0 di pi\u00f9 facile esecuzione e meglio tollerato. In alcuni casi \u00e8 anche possibile ricorrere ad una blanda sedazione utilizzando del midazolam per via endovenosa\nL'esame ha in genere una durata di pochi minuti (mediamente intorno ai 20 minuti). Il tempo di esecuzione della metodica pu\u00f2 per\u00f2 prolungarsi, in particolare se si rende necessario eseguire altre procedure di tipo strumentale, ad esempio la rimozione di un calcolo oppure un prelievo bioptico. Al termine della procedura l'urologo pu\u00f2 decidere di posizionare, anche solo temporaneamente, un catetere vescicale tipo Foley.\nEffetti collaterali.\nGli effetti collaterali pi\u00f9 comuni della procedura sono:\nComplicanze.\nLe complicanze raramente sono serie ed includono:"}
{"id": "1624774", "revid": "256896", "url": "https://it.wikipedia.org/wiki?curid=1624774", "title": "Volontari del Soccorso (componente della Croce Rossa Italiana)", "text": ""}
{"id": "1624776", "revid": "1628923", "url": "https://it.wikipedia.org/wiki?curid=1624776", "title": "Derek Harold Richard Barton", "text": "Biografia.\nNato nel 1918 a Gravesend, nella contea inglese di Kent, Barton si laure\u00f2 all'Imperial College dell'Universit\u00e0 di Londra nel 1940 conseguendo due anni pi\u00f9 tardi anche il PhD in chimica organica. Da allora fino al 1944 lavor\u00f2 come ricercatore scientifico per il governo, quando pass\u00f2 alla Albright and Wilson di Birmingham fino al 1945. Successivamente ricopr\u00ec il ruolo di professore presso l'Imperial College e dal 1946 fino al 1949 fu ricercatore presso l'Imperial Chemical Industries. Tra il 1949 e il 1950 tenne conferenze di chimica dei prodotti naturali all'Universit\u00e0 di Harvard, quindi ottenne dal Birkbeck College la nomina a professore di chimica organica nel 1953. Nel 1955 divenne regio professore di chimica all'Universit\u00e0 di Glasgow, mentre nel 1957 fu nominato professore di chimica organica all'Imperial College. Nel 1986 divenne professore distinto alla Texas A&amp;M University, Stati Uniti, ruolo che ricopr\u00ec per dodici anni fino alla sua morte.\nNel 1954 fu eletto membro della Royal Society e nel 1956 entr\u00f2 a far parte della Royal Society di Edimburgo; nel 1965 fu nominato membro del Council for Scientific Policy. Tra il biennio 1958-1959 fu professore visitatore presso il Massachusetts Institute of Technology e le universit\u00e0 dell'Illinois e del Wisconsin. Fu nominato cavaliere nel 1972 per\u00f2 decise di rimanere noto come Sir Derek solamente nel Regno Unito. Nel 1978 divenne direttore dell'Istituto di Chimica delle Sostanze Naturali (ICSN - Gif Sur-Yvette) in Francia.\nBarton si spos\u00f2 tre volte ed ebbe un figlio dalla prima moglie. Mor\u00ec a College Station, Texas, il 16 marzo 1998.\nAttivit\u00e0 scientifica.\nSpecializzato in chimica organica, Derek Barton mostr\u00f2 nel 1950 che alle molecole organiche \u00e8 possibile assegnare una conformazione preferenziale sulla base di calcoli chimico fisici, legati in particolare al lavoro di Odd Hassel. Utilizzando la nuova tecnica dell'\"analisi conformazionale\" mediante diffrazione dei raggi X, contribu\u00ec successivamente alla determinazione della geometria di molte altre molecole organiche complesse di origine naturale.\nNel 1969 Barton vinse il premio Nobel per la chimica, insieme con Odd Hassel, per i suoi \"contributi allo sviluppo del concetto di conformazione e le sue applicazioni in chimica\"; nel 1961 gli venne assegnata la medaglia Davy, nel 1980 la medaglia Copley e nel 1995 la medaglia Priestley.\nIl suo nome \u00e8 legato anche a una serie di reazioni chimiche come la reazione di Barton e la deossigenazione Barton-McCombie.\nCollegamenti esterni.\n "}
{"id": "1624781", "revid": "104265", "url": "https://it.wikipedia.org/wiki?curid=1624781", "title": "Euripilo (Eneide)", "text": "Euripilo \u00e8 un personaggio dell'Eneide di Virgilio. La sua figura \u00e8 secondaria, ma \u00e8 citato anche da Dante Alighieri.\nPersonaggio letterario.\nNell'\"Eneide\" di Virgilio, Euripilo \u00e8 colui che gli Achei, desiderosi di tornare in patria dopo la Guerra di Troia, inviarono a consultare l'Oracolo di Delfi per chiedere se il momento era propizio per salpare. \nEgli riport\u00f2 che come all'andata era stato necessario sacrificare Ifigenia, per il ritorno si sarebbe dovuto sacrificare un altro greco, Sinone. Almeno questo storia \u00e8 quanto racconta Sinone stesso chiedendo asilo ai Troiani, in verit\u00e0 dicendo una bugia.\nDante riprese Euripilo collocandolo tra gli indovini nella quarta bolgia dell'ottavo cerchio dei fraudolenti nell'Inferno (XX, 106-114). Nonostante egli faccia dire a Virgilio come il suo discepolo conosca bene tutta la sua Eneide, Dante fa un errore, credendo Euripilo un indovino, mentre egli fece solo da messaggero."}
{"id": "1624784", "revid": "729019", "url": "https://it.wikipedia.org/wiki?curid=1624784", "title": "Motomondiale 1964", "text": "La stagione 1964 \u00e8 stata la sedicesima del Motomondiale; le prove in calendario furono 12 come l'anno precedente (anche se curiosamente nessuna delle classi fu presente in tutte le occasioni); per la prima volta si corse il Gran Premio degli Stati Uniti, che si disput\u00f2 sul circuito di Daytona. Inserito come gran premio iniziale della stagione, fu, unitamente al Gran Premio del Giappone, una delle due tappe extra-europee del Mondiale. Inizialmente era previsto anche lo svolgimento del Gran Premio d'Argentina, in calendario per l'inizio di ottobre, ma venne annullato.\nIl contesto.\nAnche per quest'anno non vennero inserite modifiche al regolamento in merito ai punteggi dei singoli gran premi e ai conteggi per le classifiche di fine anno.\nSe in 50 si ripet\u00e9 la vittoria della Suzuki con Hugh Anderson e in 125 ritorn\u00f2 al titolo la Honda guidata dal pilota svizzero Luigi Taveri, in 250 Phil Read detronizz\u00f2 la Casa dell'Ala d'oro, vincendo il Mondiale con la Yamaha RD05 a due tempi. Nella 350 Jim Redman vinse tutte le gare della stagione con la Honda, mentre in 500 Mike Hailwood mantenne l'iride con la MV Agusta. Quarto titolo consecutivo per Deubel-H\u00f6rner su BMW nei sidecar.\nDebutt\u00f2 nel motomondiale Giacomo Agostini che partecip\u00f2 a due gare con la vecchia Moto Morini 250, in entrambe classificandosi al 4\u00ba posto. Durante la seconda prova, al Gran Premio delle Nazioni, venne notato da Arturo Magni.\nTra le novit\u00e0 tecniche della stagione da annoverare i motori plurifrazionati presentati dalla Honda, un 4 cilindri nella Classe 125 e un esacilindrico nella Classe 250; quest'ultimo perverr\u00e0 al successo nell'ultimo gran premio della stagione in Giappone. Proprio in quest'ultima gara, nella Classe 50 non vennero assegnati punti e non venne considerata valida per la classifica finale del campionato, a causa del troppo ridotto numero di partecipanti.\nLe classi.\nClasse 500.\nSulle 9 prove in calendario Mike Hailwood prese il via in 7 occasioni (salt\u00f2 due gran premi a causa di un infortunio in cui incorse durante la prova della classe 250 al Gran Premio motociclistico della Germania Est) e vinse tutte le prove come nei due anni precedenti, conquistando facilmente il titolo iridato. Precedette in classifica l'australiano Jack Ahearn e il connazionale Phil Read.\nCome era successo gli anni precedenti con il Gran Premio motociclistico d'Argentina, anche in questo caso la trasferta oltre oceano per il Gran Premio motociclistico degli USA fu poco frequentata dai piloti europei e si videro gareggiare quasi solo piloti locali per i quali fu l'unica apparizione in gare del motomondiale.\nClasse 350.\nIn occasione del Gran Premio motociclistico del Giappone la gara rischi\u00f2 di essere annullata per mancanza del numero minimo di piloti al via, fissato dai regolamenti in 6; per ovviare fu fatto partire un pilota indonesiano praticamente sconosciuto che non arriv\u00f2 neppure al traguardo e furono solo 5 i piloti che vennero classificati.\nCome l'anno precedente il titolo iridato piloti and\u00f2 al rhodesiano Jim Redman su Honda che vinse tutte le 8 prove in programma, senza incontrare particolare resistenza. Fu questo il suo terzo titolo iridato consecutivo nella categoria,\nClasse 250.\nLa quarto di litro fu presente in tutti i gran premi ad eccezione di quello di Finlandia e il vincitore del titolo dell'anno precedente, Redman, fu questa volta sopravanzato in classifica dal britannico Phil Read in sella ad una Yamaha.\nDurante l'annata si rivide anche, grazie a Tarquinio Provini, una vittoria della Benelli dopo vari anni di assenza dal gradino pi\u00f9 alto del podio.\nFu quello della Yamaha anche il primo titolo iridato della sua storia e, contemporaneamente il primo titolo ottenuto nella 250 da una motocicletta dotata di motore a due tempi\nClasse 125.\nAnche il campionato della classe 125 si disput\u00f2 su 11 prove (con l'eccezione del Gran Premio motociclistico del Belgio) e la stagione si concluse con l'accoppiata di piloti ufficiali Honda ai primi due posti della classifica (per quanto la casa giapponese non si fosse presentata alla prima prova in calendario, il GP degli Stati Uniti): lo svizzero Luigi Taveri precedette Redman; solo al terzo posto la Suzuki di Hugh Anderson, vincitore del titolo dell'anno precedente.\nTaveri doppi\u00f2 cos\u00ec il suo primo titolo ottenuto nel motomondiale 1962, grazie anche a 5 vittorie e 4 secondi posti.\nClasse 50.\nNella classe di minor cilindrata si ripet\u00e9 il risultato del 1963 con una nuova vittoria dell'accoppiata Hugh Anderson/Suzuki, vincitore anche in quattro delle 8 prove disputate.\nIn occasione del Gran Premio motociclistico del Giappone, gara conclusiva della stagione, se era stato trovato un modo per raggiungere il numero minimo di partenti in classe 350, il ritiro da parte delle Suzuki ufficiali prima del via lasci\u00f2 in gara solo 5 piloti equipaggiati con Honda e la gara venne pertanto annullata ai fini della classifica mondiale; per le cronache la vittoria arrise a Ralph Bryans.\nClasse sidecar.\nTra le motocarrozzette continu\u00f2 l'egemonia della BMW che ottenne l'ennesimo titolo con l'accoppiata Max Deubel/Emil H\u00f6rner, al loro quarto titolo iridato consecutivo.\nAnche in questo caso la stagione dei sidecar fu la pi\u00f9 corta tra tutte le categorie, con solo 6 prove disputate e tutte solamente in Europa."}
{"id": "1624787", "revid": "81195", "url": "https://it.wikipedia.org/wiki?curid=1624787", "title": "Derek Barton", "text": ""}
{"id": "1624788", "revid": "196390", "url": "https://it.wikipedia.org/wiki?curid=1624788", "title": "Digital Signal Processor", "text": ""}
{"id": "1624791", "revid": "19933", "url": "https://it.wikipedia.org/wiki?curid=1624791", "title": "Guerra dei trecentotrentacinque anni", "text": ""}
{"id": "1624792", "revid": "309289", "url": "https://it.wikipedia.org/wiki?curid=1624792", "title": "Lungcha", "text": "La Lungcha (; anche conosciuto come \"Luncha\") \u00e8 un fiume della Siberia Orientale (Sacha-Jacuzia), affluente di sinistra della Lena.\nNasce nella parte settentrionale delle alture della Lena e scorre nel bassopiano della Jacuzia centrale; i maggiori affluenti sono il Chatyng-Jurjach e il Tochoron, provenienti dalla destra idrografica.\nIl fiume \u00e8 lungo 508 km, il bacino imbrifero \u00e8 di 10\u00a0300\u00a0km\u00b2. Sfocia nella Lena a 1\u00a0132\u00a0km dalla foce. \u00c8 navigabile per 72 \n\u00a0km nel basso corso."}
{"id": "1624793", "revid": "80339", "url": "https://it.wikipedia.org/wiki?curid=1624793", "title": "Lungha", "text": ""}
{"id": "1624794", "revid": "80339", "url": "https://it.wikipedia.org/wiki?curid=1624794", "title": "Lungkha", "text": ""}
{"id": "1624795", "revid": "80339", "url": "https://it.wikipedia.org/wiki?curid=1624795", "title": "Lunkha", "text": ""}
{"id": "1624796", "revid": "80339", "url": "https://it.wikipedia.org/wiki?curid=1624796", "title": "Luncha", "text": ""}
{"id": "1624798", "revid": "80339", "url": "https://it.wikipedia.org/wiki?curid=1624798", "title": "Lunha", "text": ""}
{"id": "1624802", "revid": "174925", "url": "https://it.wikipedia.org/wiki?curid=1624802", "title": "Medone", "text": ""}
{"id": "1624803", "revid": "161374", "url": "https://it.wikipedia.org/wiki?curid=1624803", "title": "Il signore di Atlantide Poseidon", "text": ""}
{"id": "1624805", "revid": "838137", "url": "https://it.wikipedia.org/wiki?curid=1624805", "title": "Seconda zecca imperiale", "text": "La seconda zecca imperiale romana fu creata nel 15 a.C. a Lugdunum (l'attuale Lione) quando l'imperatore Augusto riorganizz\u00f2 la monetazione imperiale con la sua riforma monetaria. La zecca divenne una delle pi\u00f9 grandi dell'Impero romano e batt\u00e9 numerosi tipi di monete romane.\nStoria.\nUna zecca fu creata a Lugdunum nel 43 a.C., anno di fondazione della citt\u00e0 romana da parte di Lucio Munazio Planco. Si conosce un quinario coniato da Marco Antonio nel 43 a.C. ed un dupondio con i busti addossati di Cesare e d'Ottaviano nel 36 a.C.. Questa prima zecca fu promossa al rango di zecca imperiale nel 15 a.C.\nLa zecca non ha lasciato che poche tracce, \u00e8 comunque probabile che si trovasse sulla collina di Fourvi\u00e8re, nel quartiere lionese di Saint-Just. La grotte B\u00e9relle, la grande cisterna sotterranea (16 \u00d7 15 \u00d7 3,6 metri, per ca. 440 m3 di volume) che si trova vicino al liceo Saint-Just, potrebbe essere la riserva d'acqua della caserme della coorte urbana addetta alla guardia della zecca.\nIn effetti, l'iscrizione epigrafica della tombe di un legionario ha rivelato che questi aveva prestato servizio alla \"cohors XVII lugdunensis ad monetam\"; questa dizione mostra il ruolo particolare della cohorte, che era addetta alla sicurezza della zecca.\nLe prime emissioni furono battute sotto i generali romani Lucio Munazio Planco, Marco Antonio e Ottaviano Augusto. Quando Ottaviano divenne l'imperatore Augusto, dal 27 a.C., la zecca cambia dimensioni per rifornire il soldo ai militari acquartierati in Gallia e nella regione del Reno, evitando che ingenti quantit\u00e0 di denaro debbano essere trasferite direttamente dalla zecca di Roma.\nLa zecca chiude nel 78, per riaprire, ma solo temporaneamente, nel 197, sotto Clodio Albino. Bisogner\u00e0 attendere la fine del III secolo sotto Aureliano, probabilmente nel 274, perch\u00e9 la zecca riprenda realmente il suo servizio, di produrre le monete necessarie a pagare le legioni in questi periodi travagliati.\nLa zecca gioca nuovamente un ruolo fondamentale per la produzione di monete ufficiali dell'Impero. Ma dal 294 il potere imperiale decide di creare una zecca a Treviri, e quella di Lione viene cos\u00ec ad assumere il rango di zecca complementare. Le attivit\u00e0 di produzione proseguono durante il IV secolo e fino agli inizi del V secolo, verso il 413.\nInventario delle coniazioni.\nSegue un inventario delle pi\u00f9 importanti coniazioni della zecca di Lugdunum dalla sua fondazione nel 43 a.C. e dopo la sua trasformazione in zecca imperiale nel 15 a.C. fino alla sua chiusura, avvenuta nel 413."}
{"id": "1624807", "revid": "1776051", "url": "https://it.wikipedia.org/wiki?curid=1624807", "title": "Breaking Loose", "text": "Breaking Loose \u00e8 il primo album in studio dei Helix, uscito nel 1979 per l'Etichetta discografica H&amp;S Records."}
{"id": "1624812", "revid": "169529", "url": "https://it.wikipedia.org/wiki?curid=1624812", "title": "Voto di preferenza", "text": "Il voto di preferenza \u00e8 il voto espresso da un elettore per un candidato all'interno di una lista elettorale. Si tratta di un'espressione del voto, aggiuntiva rispetto alla scelta della lista elettorale, presente in alcuni sistemi elettorali di tipo proporzionale: quando il voto di preferenza \u00e8 previsto, nell'ambito di ciascuna lista sono eletti i candidati con pi\u00f9 voti di preferenza, in numero pari ai seggi spettanti a quella lista; se invece il voto di preferenza non \u00e8 previsto, la lista si dice bloccata e i candidati sono eletti secondo un ordine precostituito. \nL'espressione del voto di preferenza non \u00e8 utile nei sistemi elettorali maggioritari, nei quali la lista vincente elegge il suo unico candidato (sistema maggioritario uninominale) oppure tutti i candidati in blocco (sistema maggioritario plurinominale), cosicch\u00e9 la preferenza dell'elettore nell'ambito della lista votata \u00e8 ininfluente ai fini dell'individuazione degli eletti.\nBenefici e svantaggi.\nSull'opportunit\u00e0 di consentire il voto di preferenza vi sono argomenti sia a favore sia contro. Da un lato esso conferisce all'elettore un maggiore potere di scelta, permettendogli di scegliere non solo la lista, ma anche le persone da eleggere all'interno della lista; in regime di liste bloccate questa scelta \u00e8 invece compiuta dalle segreterie dei partiti. Dall'altro lato, per\u00f2, alcuni paventano che il voto di preferenza possa alimentare la corruzione e il voto di scambio come metodi a cui alcuni candidati potrebbero ricorrere per prevalere sugli altri.\nPer ridare agli elettori il potere di scegliere gli eletti anche in presenza di liste bloccate, alcuni suggeriscono di ricorrere alle elezioni primarie per la compilazione delle liste. Questo sistema per\u00f2 non elimina i timori di corruzione e voto di scambio, in quanto la competizione tra i candidati non verrebbe eliminata, ma soltanto spostata dalle elezioni politiche alle primarie.\nIl voto di preferenza nei vari Paesi.\nItalia.\nIn Italia, la legge elettorale proporzionale promulgata nel 1946 per le elezioni legislative prevedeva la possibilit\u00e0 di esprimere fino a quattro voti di preferenza, scrivendo sulla scheda elettorale i cognomi dei candidati prescelti oppure i loro numeri di lista. Gi\u00e0 a quell'epoca si espressero critiche alla gestione che del sistema delle preferenze veniva fatta dai partiti: Lelio Basso nel 1953 scrisse a Pietro Nenni che \"salvo l'obbligo a favore del Segretario del Partito, credo che sarebbe assai meglio lasciare libere le preferenze, in modo che gli eletti siano veramente gli eletti del Partito e non gli eletti dell'apparato federale\".\nIl referendum tenutosi nel 1991 aveva modificato la legge consentendo un solo voto di preferenza; questa modifica fu applicata unicamente durante le elezioni politiche del 1992 in quanto prima delle elezioni svoltesi nel 1994 venne varata una nuova legge elettorale che introduceva un sistema misto maggioritario-proporzionale con liste bloccate, eliminando quindi completamente il voto di preferenza. Anche la successiva legge elettorale entrata in vigore nel 2005 ha mantenuto il sistema delle liste bloccate. Il voto di preferenza \u00e8 invece tuttora previsto dai sistemi elettorali usati per le elezioni comunali, regionali ed europee.\nIl dibattito italiano intorno alla possibilit\u00e0 di reintrodurre il voto di preferenza, animatosi soprattutto in occasione dell\u2019elaborazione dell\u2019Italicum, vede due fronti contrapposti sui diversi aspetti controversi. Innanzitutto, in riferimento alla rappresentativit\u00e0 e al mantenimento del legame con il territorio: se per alcuni il voto di preferenza \u00e8 l\u2019unico modello in grado di garantirli, per i contrari, invece, la maggiore rappresentativit\u00e0 delle preferenze \u00e8 un mito da sfatare, lo dimostrerebbe il fatto che la maggior parte dei paesi democratici opta per sistemi elettorali diversi senza che venga messa in dubbio la loro capacit\u00e0 rappresentativa. Per questi ultimi, il vero elemento discriminante dei sistemi sembrerebbe riguardare la fase della selezione dei candidati: con le preferenze ciascun candidato affronta la competizione elettorale autonomamente (anche in dissenso col partito), mentre con le liste i candidati sono soltanto quelli graditi ai partiti. Quindi si avr\u00e0 un Parlamento di nominati e non di eletti, ovvero la rappresentativit\u00e0 sar\u00e0 intermediata dal partito in coerenza con le norme costituzionali. \nAltro fronte di contrapposizione \u00e8 tra coloro i quali sostengono che un sistema elettorale che non preveda il voto di preferenza determini la composizione di un Parlamento di nominati dai partiti e non di eletti dal popolo, poich\u00e9, in tal modo, quest\u2019ultimo non sceglierebbe liberamente il proprio candidato.\" \"Di contro, c\u2019\u00e8 chi sostiene che le preferenze siano il mezzo con il quale i candidati, e gli eventuali gruppi di interesse nazionali o locali che li appoggiano, entrano in competizione con gli altri candidati del loro stesso partito. Con le preferenze, quindi, alla competizione fra partiti si sostituirebbe quella interna tra i candidati dello stesso partito. \nCorruzione e aumento dei costi della politica sono altri ambiti toccati dal dibattito: secondo i contrari alla reintroduzione del voto di preferenza, nei sistemi elettorali che lo prevedono esso potrebbe essere un fattore di aumento della corruzione, poich\u00e9 rimette nelle mani dei poteri locali, o addirittura della malavita organizzata, il controllo dei voti. Inoltre, il voto di preferenza esproprierebbe i partiti del compito di selezionare i candidati, aumentando i costi necessari per la campagna elettorale. Augusto Antonio Barbera, professore emerito di Diritto Costituzionale presso l\u2019Universit\u00e0 di Bologna, ha spiegato le ragioni storico-politiche, oltrech\u00e9 tecniche, della propria posizione contraria all\u2019introduzione delle preferenze nel sistema elettorale. Principalmente, il professore le individua nella memoria storica legata al periodo di Tangentopoli, nel problema della frantumazione del sistema politico e nella prevalenza di organizzazioni portatrici di microinteressi, tutti considerati effetti distorsivi dell\u2019introduzione del sistema delle preferenze. Il peso di tali fattori, tuttavia, \u00e8 messo in dubbio da diversi studiosi. L\u2019associazione tra l'aumento della corruzione e la presenza del voto di preferenza \u00e8 per alcuni un luogo comune, poich\u00e9 anche sistemi elettorali basati sulle primarie e le liste non sono esenti da tale fenomeno, che \u00e8 perci\u00f2 esogeno. Nei sistemi dove sono presenti le primarie, infatti, l\u2019apertura delle stesse consente ad elettori di partiti di destra di partecipare, inquinando i risultati delle primarie di sinistra e viceversa. L'eventuale diffusione della corruzione derivante dal voto di preferenza, inoltre, potrebbe essere ridotta se esso venisse esercitato nell\u2019ambito di collegi piccoli.\nAltro tema al quale adducono i contrari alla reintroduzione del voto di preferenza, quale sua diretta conseguenza, \u00e8 l\u2019aumento del costo della politica. Gli effetti negativi che una reintroduzione delle preferenze comporterebbe, andrebbero dall\u2019aumento dei costi della politica, alla prevalenza di una logica clientelare e di un sistema politico che favorisce i detentori del potere economico. L'aumento dei costi della politica, invece, non sembra rappresentare la regolarit\u00e0 per i favorevoli alla reintroduzione delle preferenze e, in ogni caso, le spese elettorali possono essere efficacemente regolate per ridurre tale effetto. Peraltro, nel caso di voto di preferenza, l\u2019aumento dei costi dipende dalle spese del singolo candidato presso i territori che presidia.\nLa giurisprudenza prevalente del Consiglio di Stato \u00e8 ferma nel ritenere che \u00e8 nullo il voto che contenga l'espressione di preferenza per un nominativo che non corrisponde a quello di nessuno dei candidati, perch\u00e9 in caso di non nullit\u00e0 questa erronea indicazione \u00e8 un palese segno di riconoscimento del voto.\nBelgio.\nNelle elezioni in Belgio non esiste una limitazione ai voti di preferenza: sulla scheda elettorale sono scritti tutti i nomi dei candidati e l'elettore pu\u00f2 esprimere la preferenza per quanti candidati vuole all'interno di una stessa lista. \u00c8 vietato votare per candidati di diverse liste, questo voto \u00e8 dichiarato nullo.\nFino al 1991, non era possibile esprimere pi\u00f9 di un voto di preferenza alle elezioni legislative (Camera e Senato), ma era possibile votare per un candidato della lista degli effettivi e per uno della lista dei supplenti, dello stesso partito. A partire dal 1991 il sistema di voto \u00e8 diventato lo stesso per tutte le elezioni.\nI voti per la lista sono ridistributi tra i primi candidati della lista. Il sistema di ridistribuzione \u00e8 stato cambiato alcune volte per dare pi\u00f9 peso ai voti di preferenza e meno ai voti di lista. Quindi le campagne elettorali sono adesso molto pi\u00f9 individuali: ciascun candidato fino all'ultimo della lista pu\u00f2 sperare di essere eletto.\nOlanda e Paesi scandinavi.\nIn questi paesi \u00e8 consentito esprimere un voto di preferenza; tale voto \u00e8 anche obbligatorio.\nLussemburgo.\nPer le elezioni comunali in Lussemburgo \u00e8 possibile votare per pi\u00f9 di un candidato, anche di diverse liste."}
{"id": "1624813", "revid": "99550141", "url": "https://it.wikipedia.org/wiki?curid=1624813", "title": "Zecca di Lione", "text": ""}
{"id": "1624814", "revid": "79968", "url": "https://it.wikipedia.org/wiki?curid=1624814", "title": "Preferenza", "text": "Preferenza \u00e8 un concetto utilizzato nelle scienze sociali, in particolare in economia. Assume l'idea di una scelta (reale o immaginata) tra alternative, e la possibilit\u00e0 di ordinare per importanza queste alternative, sulla base della felicit\u00e0, soddisfazione, gratificazione, godimento, utilit\u00e0 che esse forniscono. Nelle scienze cognitive, le preferenze individuali permettono la scelta di obiettivi (goal)."}
{"id": "1624815", "revid": "767487", "url": "https://it.wikipedia.org/wiki?curid=1624815", "title": "White Lace &amp; Black Leather", "text": "White Lace &amp; Black Leather \u00e8 il secondo album in studio dei Helix, uscito nel 1982 per l'Etichetta discografica H&amp;S Records."}
{"id": "1624816", "revid": "339392", "url": "https://it.wikipedia.org/wiki?curid=1624816", "title": "Best practices", "text": ""}
{"id": "1624817", "revid": "465169", "url": "https://it.wikipedia.org/wiki?curid=1624817", "title": "Trouble (Pink)", "text": "Trouble \u00e8 una canzone vincitrice del Grammy Award cantata da Pink, ed estratta dal suo terzo album \"Try This\" del 2003. Il brano \u00e8 stato scritto da Tim Armstrong e Pink. La canzone fa parte della colonna sonora del film \"White Chicks\".\nVideo musicale.\nIl video per \"Trouble\" ha un'ambientazione western ed \u00e8 stato girato da Sophie Muller. Nella piccola cittadina di \"Sharktown\" si vede Pink cavalcare, fino ad arrivare ad un saloon. La cantante chiede da bere al barista, che si rifiuta su ordinazione dello sceriffo (interpretato da Jeremy Renner), che ha guardato sospettosamente Pink sin da quando \u00e8 entrata. La cantante allora scavalca il bancone, e dopo aver spinto il barista si serve da sola. Ne segue una rissa il cui Pink viene arrestata, ma riesce a liberarsi seducendo lo sceriffo e ammanettandolo al posto suo. Pink ritorna al saloon e comincia a ballare con altre donne (le Pussycat Dolls) sul bancone del bar. Ne segue un duello con lo sceriffo, che Pink batte usando la frusta.\nTracce.\nTesti e musiche di Pink e Tim Armstrong, eccetto dove indicato"}
{"id": "1624819", "revid": "14360888", "url": "https://it.wikipedia.org/wiki?curid=1624819", "title": "HSPA", "text": ""}
{"id": "1624820", "revid": "767487", "url": "https://it.wikipedia.org/wiki?curid=1624820", "title": "No Rest for the Wicked (Helix)", "text": "No Rest for the Wicked \u00e8 il terzo album in studio dei Helix, uscito nel 1983 per l'Etichetta discografica Capitol Records."}
{"id": "1624825", "revid": "2184720", "url": "https://it.wikipedia.org/wiki?curid=1624825", "title": "God Is a DJ (Pink)", "text": "God Is a DJ \u00e8 il secondo singolo della cantante statunitense Pink, estratto dal suo terzo album \"Try This\" del 2003. Il brano \u00e8 apparso nella colonna sonora del film \"Mean Girls\".\nVideo musicale.\nIl video prodotto per \"God Is a DJ\", diretto da Jake Scott, vede Pink ed altre ragazze vestirsi mentre sono a bordo della metropolitana, che li sta portando in un nightclub, Il video ha debuttato su MTV il 22 gennaio 2004."}
{"id": "1624829", "revid": "287204", "url": "https://it.wikipedia.org/wiki?curid=1624829", "title": "Klubi Sportiv Bes\u00eblidhja", "text": "Il Klubi Sportiv Bes\u00eblidhja, meglio noto come KS Bes\u00eblidhja, \u00e8 una societ\u00e0 calcistica albanese con sede ad Alessio. Fondato il 17 novembre 1930, milita nella Kategoria e Par\u00eb, la seconda serie del campionato albanese.\nStoria.\nIl Klubi Sportiv Bes\u00eblidhja \u00e8 stato fondato il 17 novembre 1930. Il club ha debuttato per la prima volta nella Kategoria Superiore nella stagione del 1937-1938. Il Bes\u00eblidhja ha vinto 8 volte il campionato della Kategoria e Par\u00eb, ma mai nel campionato maggiore, la migliore posizione mai raggiunta nella Kategoria Superiore \u00e8 stato il 5\u00b0.\nOrganico.\nRosa 2016-2017.\n\"Aggiornata al 1\u00ba luglio 2016.\""}
{"id": "1624830", "revid": "247222", "url": "https://it.wikipedia.org/wiki?curid=1624830", "title": "Walkin' The Razors Edge", "text": ""}
{"id": "1624832", "revid": "767487", "url": "https://it.wikipedia.org/wiki?curid=1624832", "title": "Dariusz Wosz", "text": "Fu nazionale tedesco orientale e della Germania riunificata.\nDate le sue origini, Wosz gode anche della cittadinanza polacca.\nCarriera.\nClub.\nOriginario dell'Alta Slesia, si trasfer\u00ec con la famiglia ad Halle e inizi\u00f2 a giocare nel \"BSG Motor Halle\" nel 1980. Dopo solo un anno and\u00f2 a giocare nel \"BSG Empor Halle\" e nel 1984 fu preso dalla maggiore squadra della citt\u00e0, l'Hallescher FC Chemie.\nDopo aver fatto la trafila delle giovanili, il centrocampista debutt\u00f2 in DDR-Oberliga nella stagione 1987 giocando per\u00f2 una sola partita. Fino all'accorpamento delle leghe avvenuto nel 1991 Wosz giocher\u00e0 in tutto in Oberliga 93 partite andando a segno 15 volte.\nWosz rimase anche all'Hallescher anche nella prima stagione in Zweite Bundesliga nel 1991-1992 e collezion\u00f2 5 reti in 22 partite. Alla fine della stagione fu ceduto al e ne divenne il leader per gli anni successivi. Con la fascia da capitano arriv\u00f2 al terzo turno di Coppa UEFA 1998 dove la squadra fu eliminata dall' (2-4; 2-2).\nNel 1998 fu acquistato dall' e con la squadra della capitale gioc\u00f2 due buone stagioni partecipando anche alla Champions League. Nel 2001 tuttavia richiese di tornare al Bochum, dove termin\u00f2 la carriera nel 2007.\nNazionale.\nWosz con la gioc\u00f2 in tutto sette partite tra il 1989 ed il 1990. La prima partita fu contro la a Dresda il 22 marzo 1989 (1-1), l'ultima fu contro il a Bruxelles il 12 settembre 1990 (0-2).\nCon la debutt\u00f2 il 23 febbraio 1997 contro l', segnando tra l'altro l'unica rete della partita, mentre l'ultima presenza fu contro la il 15 novembre 2000 (1-2). Partecip\u00f2 inoltre al , dove, per\u00f2, non scese in campo."}
{"id": "1624834", "revid": "767487", "url": "https://it.wikipedia.org/wiki?curid=1624834", "title": "Last to Know", "text": "Last to Know \u00e8 il terzo ed ultimo singolo della cantante Pink estratto dal suo terzo album \"Try This\" del 2003.\nVideo musicale.\nIl video realizzato per \"Last to Know\" consiste in un montaggio di immagini prese da alcuni tappe dei concerti di Pink del suo \"Try This Tour\" in Europa. Un video vero e proprio per il brano era stato programmato, ma mai realizzato, perch\u00e9 le vendite del disco erano cominciate a calare."}
{"id": "1624835", "revid": "6923", "url": "https://it.wikipedia.org/wiki?curid=1624835", "title": "Servizio ferroviario metropolitano del Veneto", "text": ""}
{"id": "1624836", "revid": "260676", "url": "https://it.wikipedia.org/wiki?curid=1624836", "title": "Barbagiuai", "text": "Barbagiuai \u00e8 il nome in lingua ligure dato ai ravioli fritti (i \"tourtons\" francesi) e ripieni di zucca e formaggio, nell'entroterra ventimigliese, specialmente nella val Nervia. Ma l'origine la pi\u00f9 probabile di questa ricetta sarebbe la citt\u00e0 di Castellar, vicino a Mentone. \nIl nome di questo raviolo fritto deriverebbe da un certo zio (\"barba\" in ligure) Giovanni (\"Giu\u00e0\"), cuoco provetto ed inventore di questa ricetta.\nLa qualit\u00e0 gustativa del piatto risulta nel contrasto tra il dolce della zucca e il gusto deciso del \"brusso\" (ricotta fermentata tipica delle valli imperiesi).\nNel Principato di Monaco questa specialit\u00e0 fa parte della gastronomia locale e si chiama in monegasco \"Barbagiuan\" (al plurale \"Barbagiu\u00e0i\")."}
{"id": "1624838", "revid": "1896375", "url": "https://it.wikipedia.org/wiki?curid=1624838", "title": "Arma impropria", "text": "Per arma impropria, in Italia, si intende uno strumento atto ad offendere, ma che (a differenza di un'\"arma comune\" o \"arma propria\") non ne ha lo scopo tipico.\nCaratteristiche.\nRientra nella categoria delle armi improprie qualunque oggetto capace di arrecare lesioni il cui scopo principale non sia per\u00f2 quello di offendere. \nNe sono esempio corpi contundenti quali mazze, tubi, catene, bulloni, sfere metalliche, martelli, spranghe ma anche armi da taglio come coltelli da cucina o accette.\nArchi e balestre vengono considerati come strumenti sportivi e per uso venatorio e per questo rientrano fra le armi improprie.\nLa definizione normativa.\nLa definizione di arma impropria \u00e8 contenuta all'art. 4 della legge 18 aprile 1975 n. 110. Riguardo al porto dell'arma secondo tale norma, ad eccezione delle autorizzazioni previste dall'art. 42 comma 3\u00b0 del TULPS, non possono essere portati fuori della propria abitazione o delle pertinenze della stessa sfollagente di ogni genere in quanto la loro classificazione come arma impropria \u00e8 dibattuta.\nNon possono essere portati, salvo che non vi sia giustificato motivo, bastoni muniti di puntale acuminato, strumenti da punta o da taglio, mazze, tubi, catene, fionde, bulloni, sfere metalliche, nonch\u00e9 qualsiasi altro strumento non considerato espressamente come arma propria ma chiaramente utilizzabile per l'offesa alla persona. Il porto quindi \u00e8 consentito solo se si ravvisa una ragione obiettivamente valida per farlo (cio\u00e8 se l'oggetto sar\u00e0 usato solo per la sua destinazione primaria). \nRiguardo al \"giustificato motivo\": chi porta con s\u00e9 uno di questi oggetti, se fermato, dovr\u00e0 infatti fornire una giustificazione convincente (ad esempio dimostrare che sta andando ad eseguire un lavoro, ovvero che l'oggetto gli \u00e8 al momento necessario per un'attivit\u00e0 legata alla funzione primaria dell'oggetto stesso).\nCos\u00ec per esempio un falegname potr\u00e0 trasportare con s\u00e9, all'atto del proprio operato, vari strumenti potenzialmente pericolosi (cacciaviti, seghe, martelli e cos\u00ec via) perch\u00e9 essenziali per il lavoro che dovr\u00e0 svolgere o che ha appena svolto. Vi \u00e8 quindi l'inversione dell'onere della prova (secondo il principio dell'\"innocenza fino a prova contraria\")."}
{"id": "1624839", "revid": "34928", "url": "https://it.wikipedia.org/wiki?curid=1624839", "title": "Tomba tracia di Kazanl\u0103k", "text": ""}
{"id": "1624842", "revid": "834", "url": "https://it.wikipedia.org/wiki?curid=1624842", "title": "Zao", "text": ""}
{"id": "1624847", "revid": "34928", "url": "https://it.wikipedia.org/wiki?curid=1624847", "title": "Tomba tracia di Sve\u0161tari", "text": ""}
{"id": "1624851", "revid": "767487", "url": "https://it.wikipedia.org/wiki?curid=1624851", "title": "I guerrieri dell'anno 2072", "text": "I guerrieri dell'anno 2072 \u00e8 un film del 1984 diretto da Lucio Fulci. \u00c8 una storia di fantascienza ambientata in un prossimo futuro distopico con elementi del filone italiano del peplum.\nTrama.\nAnno 2072. Le reti televisive per fare audience propongono programmi basati esclusivamente sulla violenza. Fra queste c'\u00e8 la Seven Seas che trasmette combattimenti fra motociclisti, in cui il campione \u00e8 Drake.\nSam, il capo dell'emittente televisiva Wbasic, per recuperare audience decide di indire un torneo di combattimento in moto a cui parteciperanno dei condannati a morte che riceveranno, in caso di vittoria, la grazia. Il torneo verr\u00e0 organizzato con l'aiuto del super computer Junior che, per aver un maggior riscontro mediatico, suggerisce di far partecipare Drake al torneo.\nIntanto Susan, moglie di Drake, viene assassinata e lo stesso campione viene incarcerato con l'accusa di essersi fatto vendetta uccidendo gli assassini di Susan. Drake viene portato nel luogo dove si allener\u00e0 con gli altri gladiatori dove incontra Monk, che adesso lavora come meccanico nel programma della Wbasic.\nI gladiatori vengono istigati a combattere e uccidere delle proiezioni virtuali. Drake per\u00f2 si rifiuta perch\u00e9 sostiene di non aver mai ucciso nessuno. Drake conosce Sarah Newman, una scienziata che lavora per la Wbasic e che misura gli impulsi aggressivi dei partecipanti tramite dei raggi laser.\nQuando Drake torna nella sua stanza trova gli altri gladiatori che iniziano a provocarlo e a picchiarlo. Traven interviene con i suoi uomini; Drake tenta la fuga ma viene fermato. Traven decide di uccidere uno dei gladiatori ma Drake lo ferma minacciando di uccidersi e cos\u00ec di rovinare la riuscita dello show.\nSarah incontra Drake per dirgli di come \u00e8 stato incastrato. Dalle immagini che ha registrato dal suo subconscio durante il loro primo incontro si vedono delle guardie che uccidono gli assassini della moglie di Drake. Sarah spiega a Cortez, uno dei dirigenti della Wbasic, di come Drake sia stato incastrato e di come il computer Junior abbia bloccato tutti i file relativi allo stesso Drake. Il colloquio viene interrotto da Sam che rimprovera Sarah per la sua curiosit\u00e0. Mentre Sarah esce dalla stanza, Cortez dice a Sybil, altra dirigente della rete televisiva, di tenerla d'occhio.\nMonk d\u00e0 un microprocessore a Drake che lo pu\u00f2 aiutare nella fuga. Nell'impresa viene accompagnato da Abdul, Kirk e Akira, tre gladiatori. Ma il piano non funziona e i quattro vengono scoperti e puniti.\nSarah sospetta Junior di aver organizzato l'omicidio della moglie di Drake e decide di andare a cercare il suo creatore, il prof. Toman. Il professore afferma che Junior \u00e8 stato programmato senza malvagit\u00e0 e che quindi sarebbe impossibile per lui organizzare un omicidio; tuttavia i sospetti di Sarah impensieriscono Toman che decide di darle una chiave d'accesso per Junior e anche i piani di distruzione del computer. Mentre \u00e8 alla ricerca dei piani Toman viene ucciso da mano ignota. Sarah accorre e mentre cerca di fuggire trova anche il cadavere di Sybil. Alla fine Sarah viene soccorsa da Monk che la riporta agli studi televisivi.\nIntanto la battaglia ha inizio: i 20 gladiatori partecipanti si affrontano senza esclusioni di colpi. Lo show viene per\u00f2 fermato dall'ingresso in campo di Sarah che avvisa Drake e i rimanenti gladiatori del piano di Cortez. Drake guida i gladiatori ad una rivolta: uccidono Traven e raggiungono Cortez, che si dichiara estraneo al piano di far uccidere il vincitore. Drake e gli altri non gli credono e lo uccidono.\nAlla fine si scopre che Sam non era altro che una proiezione bionica di Junior; questi, corrotto dall'animo umano vuole conquistare il mondo tramite il potere della televisione. Drake e gli altri entrano nella sala di comando di Junior e trovano Monk controllato da Junior. Uccidono Monk e grazie al processore nel suo occhio bionico riescono a trovare il supporto su cui \u00e8 impressa la formula per disattivare Junior e distruggono il computer.\nProduzione.\n\"I guerrieri dell'anno 2072\" \u00e8 parte di un ciclo di film distopici di fantascienza ispirati dalla popolarit\u00e0 di pellicole quali \"Interceptor\" di George Miller e \"\" di John Carpenter. Dopo l'uscita di questo film, sono stati prodotto altri lavori italiani dello stesso filone come \"1990 - I guerrieri del Bronx\" e \"I nuovi barbari\" di Enzo G. Castellari, \"I predatori di Atlantide\" di Ruggero Deodato e \"Rats - Notte di terrore\" di Bruno Mattei.\nLa storia del film \u00e8 stata ideata dalla coppia marito e moglie Dardano Sacchetti ed Elisa Briganti. Il regista Lucio Fulci sentiva che la sceneggiatura di Sacchetti era forte e non gradiva i suggerimenti dei produttori, che chiedevano di aggiungere dei grattacieli alle scene in cui Fulci aveva immaginato una Roma futuristica coperta da gigantesche cupole di plexiglas. La produzione era originariamente parte di un accordo per due film, che includeva il seguente progetto di Fulci \"Blastfighter\". Sacchetti ha spiegato che Fulci aveva litigato con la produzione ed era stato portato in tribunale. Il titolo del film venne venduto, ma non erano pi\u00f9 in grado di utilizzare la sceneggiatura di partenza, cos\u00ec fu prodotto un film col titolo \"Blastfighter\" (diretto da Lamberto Bava) ma con una storia completamente diversa.\nLa sceneggiatura completa de \"I guerrieri dell'anno 2072\" fu rimaneggiata da Cesare Frugoni e lo stesso Fulci. Il film avrebbe segnato l'ultima collaborazione tra Sacchetti e Fulci, il quale afferm\u00f2 di aver rubato la sua idea a un film intitolato \"Evil Comes Back\". Sacchetti sment\u00ec queste accuse, dichiarando che Fulci era originariamente eccitato per le sue bozze e le aveva fatte leggere a un produttore che gli aveva commissionato una sceneggiatura. Il film sar\u00e0 successivamente realizzato da Lamberto Bava col titolo \"Per sempre\".\nDistribuzione.\nIl film \u00e8 uscito nelle sale italiane il 28 gennaio 1984. \u00c8 stato distribuito anche coi titoli \"Fighting Centurions\", \"Rome 2072 A.D.: The New Gladiators\" o pi\u00f9 semplicemente \"The New Gladiators\"."}
{"id": "1624855", "revid": "2373", "url": "https://it.wikipedia.org/wiki?curid=1624855", "title": "Regioni zoogeografiche", "text": ""}
{"id": "1624856", "revid": "1776051", "url": "https://it.wikipedia.org/wiki?curid=1624856", "title": "Long Way to Heaven", "text": "Long Way to Heaven \u00e8 il quinto album in studio degli Helix, uscito nel 1985 per l'etichetta discografica Capitol Records.\nIl disco.\n\"Long Way to Heaven\" \u00e8 il terzo lavoro pubblicato dagli Helix per la major Capitol Records e permise alla band di raggiungere un altro successo guidato dal video \"\"The Kid's Are All A Shakin\u2019\" che ricevette una buona sponsorizzazione negli States. Dopo l'uscita del precedente \"Walkin' the Razor's Edge\" che spopol\u00f2 negli USA grazie anche al singolo \"Rock You\", il pubblico attendeva un lavoro in grado di bissare il successo di questo. Non fu il caso di \"Long Way to Heaven\", che non riusc\u00ec ad ottenere la stessa popolarit\u00e0, nonostante presentasse uno stile non dissimile. Proprio in questo periodo la band cominci\u00f2 ad adottare un look e delle sonorit\u00e0 orientate sullo stile pop metal in voga all'epoca, cambiamento che fece storcere il naso a diversi critici, seppur il loro sound gi\u00e0 dalle origini era rimasto sempre saldo su un heavy metal tendenzialmente pi\u00f9 assimilabile. Nonostante quindi il disco avesse fallito nel tentativo di conquistare il pubblico statunitense come il suo predecessore, \"Long Way to Heaven\" vendette bene in Svezia. Infatti il loro primo tour per il supporto dell'album fu proprio nel paese Scandinavo, dove divennero la prima band rock canadese a svolgere intensivi tour e dove il disco raggiunse la posizione n\u00b01 nelle classifiche. Il primo singolo lanciato fu \"Deep Cuts the Knife\", composto da una collaborazione tra Paul Hackman ed il songwriter Bob Halligan Jr, gi\u00e0 presente nel precedente lavoro (fu proprio lui a comporre la hit di successo \"Rock You\"). Il brano ricevette un forte airplay negli U.S. e in Canada. La seconda hit fu \"Kids Are all Shakin\"'\", brano ispirato da un fan proveniente dalla Polonia. Il disco ottenne il platino in Canada."}
{"id": "1624857", "revid": "125492393", "url": "https://it.wikipedia.org/wiki?curid=1624857", "title": "Klubi Sportiv Flamurtari Vlor\u00eb", "text": "Il Klubi Sportiv Flamurtari Vlor\u00eb, meglio noto come Flamurtari Vlor\u00eb o pi\u00f9 semplicemente Flamurtari, \u00e8 una societ\u00e0 calcistica albanese con sede nella citt\u00e0 di Valona. Milita attualmente nella Kategoria e Dyt\u00eb, la terza divisione del campionato albanese.\nIl nome della squadra in lingua albanese vuol dire \"sbandieratore\" o \"portabandiera\" (\"flamur\" significa \"bandiera\"), poich\u00e9 Valona \u00e8 la citt\u00e0 in cui fu proclamata la dichiarazione di indipendenza dell'Albania. Dalla bandiera schipetara derivano i colori della squadra, il rosso e il nero.\nFondato nel 1923, il club \u00e8 tra i pi\u00f9 antichi d'Albania e uno dei pi\u00f9 titolati del paese, avendo vinto 2 campionati nazionali, 4 Coppe d'Albania e 2 Supercoppe d'Albania, oltre a un campionato di seconda divisione. Nel 1987-1988 raggiunse gli ottavi di finale della Coppa UEFA, dove fu eliminato dal .\nStoria.\nIl club nasce a Valona il 23 marzo 1923 con il nome di \"Shoqeria Sportive Vlor\u00eb with Milto Kor\u00e7ari\", allo scopo di promuovere la pratica del calcio in modo organizzato. Il primo presidente \u00e8 Milto Kor\u00e7ari, il primo segretario Malo Ismaili e il tesoriere \u00e8 Faslli Zoga. Il club si sostenta tramite le donazioni dei suoi membri e con fondi raccolti dalle varie attivit\u00e0 tenute in citt\u00e0. Lo \"Shoqeria Sportive\" esordisce contro lo \"Shoq\u00ebria Sportive Jeronim de Rada\", squadra di studenti valonesi, e pareggia per 2-2. I gol dello Shoqeria Sportive sono di Adem Gavani e Hazbi Tepelena. \nNegli anni '20 la squadra gioca varie amichevoli con altre compagini albanesi e anche straniere. Si segnalano i match contro il Crnogorac Cetinje e l'Istituto Navale di Livorno, vinti entrambi dai valonesi, per 1-0 e 3-2. Lo Shoqeria Sportive Vlor\u00eb \u00e8 un membro fondatore della federcalcio albanese e partecipa alla prima edizione del campionato albanese di calcio, in cui esordisce contro lo Sk\u00ebnderbeu Kor\u00e7\u00eb a Valona, vincendo per 2-0. Il primo capitano della squadra \u00e8 Jani Kosta. Conclude il primo campionato all'ultimo posto, con due vittorie, ottenute contro Sk\u00ebnderbeu Coriza e Urani Elbasan (1-2 in trasferta), due pareggi (0-0 in casa dello Sk\u00ebnderbeu Coriza 1-1 in casa con il Bashkimi Scutari) e sei sconfitte.\nL'epoca d'oro del KS Flamurtari sono gli anni ottanta. Nella stagione 1986-1987 il Flamurtari partecip\u00f2 alla Coppa UEFA, dove fu eliminato dal solo per la regola dei gol fuori casa (1-1 a Valona, 0-0 al Camp Nou). Nella stagione successiva il club di Valona partecip\u00f2 alla nuovamente alla Coppa UEFA. Al primo turno elimin\u00f2 il (2-0 a Valona e 1-2 a Belgrado) e al secondo turno incontr\u00f2 i tedeschi orientali del Wismut Aue, eliminandoli (1-0 ad Aue e 2-0 a Valona). Al terzo turno incontr\u00f2 di nuovo il Barcellona: la prima partita al Camp Nou fin\u00ec 4-1 per i catalani, mentre nella gara di ritorno vinse il Flamurtari per 1-0, una vittoria storica per il club albanese, che fu tuttavia eliminato.\nIl 4 novembre 2014 si siede sulla panchina del Flamurtari Valona Ernestino Ramella, allenatore italiano, con tutto il suo staff tecnico, composto dal secondo allenatore Paolo Doto e dal preparatore atletico Maurizio Milana.\nStrutture.\nStadio.\nIl Flamurtari gioca le sue partite casalinghe allo stadio Stadiumi Flamurtari.\nCalciatori.\nTra i giocatori pi\u00f9 famosi si ricorda Vasil Ruci, attaccante che trascorse tutta la sua carriera nella squadra. Tra gli altri giocatori famosi ci sono Sokol Kushta, Geri \u00c7ipi ed Ervin Fakaj.\nOrganico.\nRosa 2018-2019.\n\"Aggiornata al 31 gennaio 2019\".\nCalcio a 5.\nNel calcio a 5 il Flamurtari Valona \u00e8 riuscito ad aggiudicarsi il campionato per 4 volte, mai vinte invece la coppa o la supercoppa."}
{"id": "1624860", "revid": "729019", "url": "https://it.wikipedia.org/wiki?curid=1624860", "title": "Motomondiale 1965", "text": "La stagione 1965 \u00e8 stata la diciassettesima del Motomondiale; rispetto alla precedente i gran premi aumentarono ancora con l'inserimento del Gran Premio motociclistico di Cecoslovacchia. In totale le prove furono 13 con solo la classe 250 presente in tutte le occasioni.\nIl contesto.\nSotto il punto di vista dei punteggi e della classifica finale anche quest'anno non vennero inserite novit\u00e0.\nIn 50 il Mondiale and\u00f2 alla Honda, con una raffinatissima bicilindrica bialbero. La 125, invece, fu dominata della Suzuki, con 10 vittorie su 12 gare. La 250 venne di nuovo vinta dalla Yamaha di Phil Read, mentre la lotta per il mondiale della 350 si risolse all'ultima gara con la vittoria dell'accoppiata Jim Redman-Honda. In 500 ultimo titolo con la MV Agusta per Mike Hailwood, che l'anno seguente passer\u00e0 alla Honda. Fritz Scheidegger vinse nei sidecar: fu il dodicesimo titolo consecutivo per la BMW tra i tre ruote.\nIn questo anno con il passaggio alla MV Agusta di Giacomo Agostini inizia il sodalizio pi\u00f9 prolifico della storia del motociclismo, anche se con la debuttante MV 3 cilindri a fine stagione si classificher\u00e0 secondo sia nella classe 350, che in classe 500 alle spalle del compagno di scuderia.\nLe classi.\nClasse 500.\nDopo un inizio di stagione con il Gran Premio motociclistico degli USA, vinto da Mike Hailwood ma in cui gareggiarono soprattutto piloti locali vista l'assenza della maggior parte dei piloti europei, il campionato non present\u00f2 particolari differenze rispetto ai precedenti con Hailwood che sulla sua MV Agusta ottenne la vittoria in tutti i gran premi a cui prese parte (curiosamente non partecip\u00f2 ai GP dell'Ulster e a quello di Finlandia, esattamente come l'anno precedente, anche se per motivi diversi). Il titolo gli venne assegnato con largo anticipo e precedette in classifica Giacomo Agostini, suo compagno di squadra, e Paddy Driver alla guida di una Matchless.\nAnche la classifica costruttori non vide storia con la MV Agusta che ottenne 9 vittorie sulle 10 prove disputate.\nClasse 350.\nCon la vittoria del titolo piloti, Jim Redman arriv\u00f2 al quarto iride consecutivo in 350, ottenendo la vittoria in 4 dei 9 gran premi disputati.\nDopo la Honda del pilota rhodesiano, in classifica si piazzarono le due MV Agusta ufficiali di Giacomo Agostini e di Mike Hailwood.\nClasse 250.\nAnche in questa classe si ripet\u00e9 il risultato finale dell'anno precedente con Phil Read, in sella alla Yamaha, vincitore del titolo iridato piloti; in questo caso precedette in classifica il compagno di squadra Mike Duff e il vicecampione del 1964 (nonch\u00e9 vincitore nelle annate precedenti e nella 350) Jim Redman su Honda\nClasse 125.\nNell'ottavo di litro vi fu il ritorno alla vittoria della Suzuki, con Hugh Anderson nuovamente in prima posizione due anni dopo il titolo precedente e vittorioso in 7 occasioni su 11.\nAlle sue spalle si piazzarono Frank Perris sempre su Suzuki e Derek Woodman su MZ mentre il vincitore dell'anno precedente, Luigi Taveri su Honda, si dovette accontentare della quinta posizione.\nIn occasione dell'ultima prova della stagione, il Gran Premio motociclistico del Giappone, si vide anche la presenza di una nuova casa motociclistica giapponese, la Kawasaki.\nClasse 50.\nNella classe di minor cilindrata le prime due posizioni furono occupate da piloti Honda con Ralph Bryans che precedette Luigi Taveri, questo nonostante la scelta della casa giapponese di non prendere il via nella prima prova stagionale, il Gran Premio motociclistico degli USA. Al terzo posto e con gli stessi punti di chi lo precedeva, giunse il vincitore della classe 125 Anderson, precedendo a sua volta il compagno di squadra Ernst Degner; quest'ultimo non pot\u00e9 competere sino alla fine poich\u00e9 rimase coinvolto in un grave incidente durante il Gran Premio motociclistico delle Nazioni in classe 125, cosa che gli imped\u00ec di prendere la partenza in Giappone.\nLa stagione si svolse peraltro su un numero piuttosto ridotto di prove essendo al via solo nei primi sette gran premi e nell'ultimo, il Gran Premio motociclistico del Giappone. Le vittorie parziali furono 5 per i piloti Honda e 3 per quelli equipaggiati Suzuki.\nClasse sidecar.\nPer quanto riguarda le motocarrozzette, un'altra volta ancora, la stagione fu pi\u00f9 breve di quella delle altre categorie e si svolse interamente in Europa; il pluriiridato degli anni precedente Max Deubel lasci\u00f2 in questo caso la prima posizione all'accoppiata svizzero/britannica Fritz Scheidegger/John Robinson.\nCome gi\u00e0 gli anni precedenti, tutti gli equipaggi nelle prime posizioni erano dotati di veicoli BMW. Da registrare anche che, in una gara fuori calendario iridato disputatasi in ottobre, perse la vita Florian Camathias, pilota svizzero vincitore in carriera di 8 gran premi della categoria e per vari anni, compreso questo chiuso in 4\u00aa posizione, ai primi posti delle classifiche."}
{"id": "1624862", "revid": "109271270", "url": "https://it.wikipedia.org/wiki?curid=1624862", "title": "Swissmint", "text": "Swissmint \u00e8 la zecca ufficiale della Svizzera. La Swissmint \u00e8 responsabile della produzione delle monete del franco svizzero, sia di quelle destinate alla circolazione che di quelle per il collezionismo. Oltre alla produzione di monete per il governo, la Swissmint produce anche medaglie e monete commemorative per clienti privati.\nLa Swissmint \u00e8 un'agenzia del Consiglio federale e fa parte dell'Amministrazione federale delle Finanze che a sua volta dipende dal Dipartimento Federale della Finanze. Dal 1998 la Zecca ufficiale della Confederazione opera come impresa indipendente con il nome di \"Swissmint\".\nAl 2005 la Swissmint ha 21 impiegati."}
{"id": "1624863", "revid": "122667242", "url": "https://it.wikipedia.org/wiki?curid=1624863", "title": "Franca Mazzoni", "text": "Biografia.\nFiglia d'arte (nacque da Giovanni Mazzoni e dall'attrice di teatro Sara Tonini), studentessa di lingue classiche durante l'adolescenza, svolse una intensa attivit\u00e0 teatrale e radiofonica negli anni venti e trenta.\nNel 1937 divenne un'attrice professionista, debuttando in una serie di spettacoli diretti da Nando Tamberlani, raggiungendo il vero e proprio successo l'anno dopo, impersonando Splendore in \"La figlia di Iorio\". Nel 1939 venne scritturata dalla compagnia di Irma Gramatica apparendo in \"Cos\u00ec \u00e8 se vi pare\" e \"Macbeth\", per diventare nel 1940 prima attrice con Ermete Zacconi, assieme al quale recit\u00f2 in \"Re Lear\" nella parte di Cordelia ed in \"Tristi amori\", dove era Giulia.\nNella stagione 1940-'41 interpret\u00f2 Desdemona nell\"'Otello\" accanto a Renzo Ricci ed al termine della guerra collabor\u00f2 con Amedeo Nazzari e Rossano Brazzi realizzando una rappresentazione de \"La cena delle beffe\".\nFra il 1949 ed 1951 lavor\u00f2 nella compagnia di Annibale Ninchi, realizzando spettacoli per l\"'Istituto del dramma antico\".\nSi avvicin\u00f2 al cinema all'inizio degli anni quaranta, sostenendo una parte nel film \"Mater dolorosa\", (1943), di Giacomo Gentilomo. Nonostante l'encomiabile talento che ebbe modo di palesare in tutti i film in cui apparve, interpretando i ruoli assegnati con estrema classe e grande professionalit\u00e0, Franca Mazzoni ebbe una carriera limitati a pochi ruoli di supporto che non le permisero di uscire dallo status di attrice caratterista.\nNegli anni solo pochi furono i registi cinematografici che riuscirono a valorizzarla al meglio delle sue potenzialit\u00e0, tanto che la carriera della Mazzoni prosegu\u00ec essenzialmente in televisione (\u00e8 stata nel \"cast\" de \"Il conte di Montecristo\", teleromanzo del 1966 diretto da Edmo Fenoglio).\nSi \u00e8 ritirata per raggiunti limiti d'et\u00e0 all'inizio degli anni novanta, andando a vivere nella casa di riposo per attori \"Lyda Borelli\" di Bologna."}
{"id": "1624865", "revid": "767487", "url": "https://it.wikipedia.org/wiki?curid=1624865", "title": "Conquest (film 1983)", "text": "Conquest \u00e8 un film del 1983, diretto da Lucio Fulci.\nTrama.\nIn un'epoca passata imprecisata, il giovane Ilias arriva nel territorio di Ocron, una sacerdotessa a capo di un esercito di uomini-lupo, la quale fa credere ai suoi seguaci di avere il potere per far alzare il sole. Ocron, grazie ad un sogno premonitore, viene a conoscenza dell'arrivo dello straniero, il quale nella visione la uccide con un arco magico; per eliminare il pericolo, cerca di trovare un modo per uccidere lo straniero e per impadronirsi dell'arma che porta con s\u00e9; per fare tutto ci\u00f2 chiede aiuto ad un oscuro mago del male. Intanto Ilias viene salvato da un'imboscata da Mace, un uomo solitario e abile guerriero, con il quale stringe amicizia e insieme tenteranno di sconfiggere la tiranna e porre fine al male.\nDistribuzione.\nIl film \u00e8 uscito nella sale italiane il 2 giugno 1983, negli Stati Uniti il 6 aprile 1984 e in Messico il 15 agosto 1985.\n\"Conquest\" \u00e8 stato un flop al botteghino, incassando meno di 100 milioni di lire italiane."}
{"id": "1624868", "revid": "1305772", "url": "https://it.wikipedia.org/wiki?curid=1624868", "title": "Who Knew", "text": "Who Knew \u00e8 una canzone scritta da Luke Gottwald, Max Martin e Pink per il quarto album della cantante statunitense, \"I'm Not Dead,\" del 2006. \u00c8 stato lanciato come secondo singolo dell'album in tutto il mondo nel 2006, per poi essere nuovamente rilanciato come quarto singolo negli Stati Uniti nel 2007, dopo il grande successo di \"U + Ur Hand\".\nDescrizione.\nIl brano \u00e8 stato scritto dalla stessa Pink insieme a Max Martin e Dr. Luke. La cantante ha dichiarato che \"Who Knew\" \u00e8 la sua canzone preferita dalla prima compilation, \"Greatest Hits... So Far!!!\".\nAccoglienza.\n\"IGN\" ha recensito positivamente il brano, affermando \u00abnonostante l'astuzia, la canzone rivela che signora Pink ha una voce meravigliosamente piena e ipnotica e rende comprensibile il fatto che sia una star\u00bb. John Murphy da \"MusicOMH\" ha affermato che il brano \u00e8 \u00abpop eseguito alla perfezione\u00bb. \"Stylus Magazine\" ha ribattuto con sarcasmo che \u00ab\u00e8 una \"Since U Been Gone\" rifilata a mano a mezza velocit\u00e0\u00bb. Justin Lewis di \"Yahoo! Musica\" ha fatto eco al pensiero di \"Stylus Magazine\" dichiarando che \u00absembra quasi la sorella gemella di \"Since U Been Gone\" (stessa sonorit\u00e0 d'apertura, stessi colpi di tamburo 4/4, stessa organizzazione strofa pacifica/ritornello movimentato) ma ha bisogno di un paio di ascolti perch\u00e9 si capisca che siano uscite dallo stesso stampino\u00bb.\nVideo musicale.\nIl video musicale \u00e8 stato realizzato da un team chiamato Dragon composto da Sam Bayer, Robert Hales e Brian Lazzaro, che hanno girato il video il 15 aprile 2006 a Los Angeles. Il video ha raggiunto la top ten della classifica dei video pi\u00f9 trasmessi da MTV in Germania e in Italia. Il video racconta la storia di una coppia. I due si trovano ad un luna park, quando lui le regala una collana. Si vede un flashback di lui, la sera prima, che si inietta della droga, mentre la ragazza dorme. La scena ritorna al luna park e si vede lui che si allontana, mentre lei lo segue di nascosto e lo sorprende a drogarsi. I due litigano e lui diventa violento e fugge via. La ragazza continua a cercarlo e lo trova privo di sensi, in overdose. La ragazza lo bacia, gli restituisce la collana e chiama un'ambulanza. Queste scene sono inframmezzate con altre in cui si vede una P!nk dall'aspetto trasandato eseguire il brano all'entrata del luna park."}
{"id": "1624872", "revid": "767487", "url": "https://it.wikipedia.org/wiki?curid=1624872", "title": "Via de' Ginori", "text": "Via de' Ginori si trova a Firenze, tra piazza San Lorenzo (in prossimit\u00e0 di via de' Gori) e via Guelfa: il tracciato segue poi con la denominazione di via San Gallo fino alla cerchia dei viali. Si innesta lungo il tracciato via Taddea.\nStoria.\nAnticamente la strada si chiamava Borgo San Lorenzo, nome che permane nel tratto della via che da piazza San Lorenzo arriva fino a piazza San Giovanni. Pi\u00f9 precisamente, come indica lo Stradario comunale del 1913, il nome era per esteso borgo San Lorenzo di Sopra, mentre oltre via Taddea si diceva via del Canto al Bisogno, o del Bigno. Nella pianta di Firenze delineata da Giuseppe Ruggieri nel 1731 \u00e8 tuttavia gi\u00e0 attestata la situazione odierna, nella quale \u00e8 privilegiata l'indicazione alla nobile famiglia Ginori, che qui aveva ed ha il suo palazzo principale al numero 11.\nDescrizione.\nSul lato sinistro si allineano i fronti principali di alcuni edifici di grande bellezza - testimonianza dell'arte di Michelozzo, Baccio d'Agnolo, Bartolomeo Ammannati, Anton Maria Ferri, Gherardo e Pierfrancesco Silvani - mentre sul lato destro, per quanto l'importanza degli edifici non sia inferiore (basti pensare alla presenza del palazzo Medici Riccardi), si apprezza per lo pi\u00f9 il fronte posteriore di fabbriche che prospettano sull'attuale via Cavour, con al terreno locali gi\u00e0 adibiti a rimesse e oggi ad attivit\u00e0 commerciali, in numero crescente man mano che ci si avvicina a via San Gallo.\nLa carreggiata \u00e8 a lastrico, fiancheggiata da marciapiedi sempre in pietra. Il flusso pedonale \u00e8 sostenuto, trovandosi in un'area centrale e limitrofa all'ancor pi\u00f9 frequentata piazza san Lorenzo. Nonostante la serie ininterrotta di nobili architetture che la costeggiano e che rendono la strada di eccezionale valore storico e artistico, la sua pedonalizzazione \u00e8 limitata al primo tratto (per quanto sia questo il pi\u00f9 caratterizzato architettonicamente), fino a via Taddea, e che nel secondo \u00e8 inoltre consentita la sosta dei veicoli.\nAppartiene ai Ginori anche il palazzo al n. 15, gi\u00e0 della famiglia Masi, dove un tempo visse lo scultore Baccio Bandinelli.\nVia de' Ginori possiede anche altri palazzi nobiliari: al n. 7 il palazzo Neroni, gi\u00e0 Donati, al n. 9 il palazzo Barbolani di Montauto, con resti di graffiti cinquecenteschi.\nIl palazzo al numero 13, gi\u00e0 di propriet\u00e0 della famiglia Masi e dei Bandinelli, venne acquistato dai Ginori nella prima met\u00e0 dell'Ottocento e unito al proprio. In quello stesso periodo acquistarono anche il palazzo Taddei (15).\nAll'angolo con via Taddea si trova una casa con una targa che ricorda il soggiorno di Raffaello Sanzio; in realt\u00e0 pare che il pittore urbinate fosse stato ospite dei Taddei ma non nell'edificio segnato dalla targa, che pure apparteneva alla famiglia, bens\u00ec nell'attiguo palazzo Tolomei-Biffi (n. 19), gi\u00e0 Taddei, costruito da Baccio d'Agnolo tra il 1503 e il 1504. Un altro palazzo cinquecentesco si trova al n. 23, palazzo Tolomei.\nSul lato dei numeri pari si trova l'entrata per la Biblioteca Riccardiana e un monumentale stemma dei Riccardi, oltre al portone che d\u00e0 sul giardino cinquecentesco ricostruito. Al numero 26 una targa ricorda lo scultore Luigi Pampaloni, allievo di Lorenzo Bartolini."}
{"id": "1624875", "revid": "36426", "url": "https://it.wikipedia.org/wiki?curid=1624875", "title": "Via Ginori", "text": ""}
{"id": "1624877", "revid": "610351", "url": "https://it.wikipedia.org/wiki?curid=1624877", "title": "Wild in the Streets (Helix)", "text": "Wild in the Streets \u00e8 il sesto album in studio dei Helix, uscito nel 1987 per l'Etichetta discografica Capitol Records.\nIl disco.\nUno dei dischi pi\u00f9 rilevanti nella carriera della band canadese, \"Wild In The Streets\" ottenne presto l'oro nel loro paese d'origine, ma si posizion\u00f2 appena alla 179\u00aa posizione nella classifica di Billboard 200 negli Stati Uniti. A causa delle scarse vendite, il gruppo perse poco dopo il loro contratto con la Capitol Records.\nLa power ballad \"\"Dream On\" \u00e8 una cover dei Nazareth, tratta dal loro disco \"2XS\" del 1982. \"She's Too Tough\"\" era invece un brano dei Def Leppard composto nel 1985. Il brano avrebbe dovuto comparire nel loro disco \"Hysteria\" nel 1987, ma venne infine scartato. Il brano originale dei Def Leppard emerse appena nel 1993, nel disco \"Retro Active\"."}
{"id": "1624883", "revid": "287204", "url": "https://it.wikipedia.org/wiki?curid=1624883", "title": "Hyena", "text": "Hyena \u00e8 il secondo singolo della band punk Rancid. \n\u00c8 la seconda traccia del loro primo album completo \"Rancid\", preceduta da \"Adina\" e seguita da \"Detroit\".\nDescrizione.\nCon circa tre minuti di durata, \u00e8 il pezzo pi\u00f9 lungo dell'album. Si apre con un malinconico e cadenzato lick di basso eseguito da Matt Freeman, per poi accelerare con l'aggiunta della chitarra ed esplodere nel ritornello finale. La voce di Tim Armstrong \u00e8 particolarmente graffiante e roca. Il testo del pezzo, composto da Freeman e Armstrong, racconta della lotta giornaliera tra la iena ed il leone per procacciarsi il cibo:\nAlla fine della canzone, si pu\u00f2 sentire Armstrong pronunciare la parola \u00ab\"shit\"\u00bb.\nVideo.\nIl video mostra inizialmente la band all'aperto con Tim e Lars che cantano. Successivamente l'ambientazione passa dentro una casa con tutta la band che suona. Poi si vedono Tim e Lars da soli che cantano la canzone nel sottosuolo cittadino."}
{"id": "1624888", "revid": "57342", "url": "https://it.wikipedia.org/wiki?curid=1624888", "title": "Giuliano Scabia", "text": "Ha operato e scritto per il teatro, la narrativa e la poesia.\nBiografia.\nGiuliano Scabia \u00e8 nato a Padova nel 1935. Scrittore, poeta, drammaturgo e narratore dei propri testi \u00e8 stato protagonista di alcune tra le esperienze teatrali pi\u00f9 vive degli ultimi decenni.\nSi \u00e8 laureato in filosofia morale a Padova nel 1960, relatore Ezio Riondato.\nDopo il primo libro di poesie\", Padrone &amp; Servo\" (1964), scrive il testo per l'opera \"Diario italiano\" (1964), composta da Luigi Nono. Sempre per Nono compone anche \"La fabbrica illuminata\", per voce e nastro magnetico, dedicata agli operai dell'Italsider di Genova Cornigliano; la prima esecuzione avviene alla Biennale di Venezia per il Teatro del 1964.\nHa fatto parte del Gruppo 63 ed \u00e8 stato uno degli iniziatori del Nuovo Teatro scrivendo lo spettacolo \"Zip-Lap-Lip-Vap-Mam-Crep-Scap-Plip-Trip-Scrap e la Grande Mam alle prese con la societ\u00e0 contemporanea\", per la regia di Carlo Quartucci, presentato alla Biennale di Venezia nel 1965. \n\u00c8 morto a Firenze, sua citt\u00e0 d'adozione, il 21 maggio 2021.\nScrittura.\nI sentieri, come amava definirli, della sua scrittura sono molteplici. \nQuello della poesia parte da \"Padrone e servo\" e arriva fino ai \"Canti del guardare lontano\", passando per \"Il poeta albero\" e \"Opera della notte\".\nQuello della saga composta dai romanzi \"In capo al mondo\", \"Lorenzo e Cecilia\" e \"L'Azione Perfetta\".\nQuello della saga di Nane Oca, composta da \"Nane Oca\", \"Le foreste sorelle\", \"Nane Oca rivelato\" e \"Il lato oscuro di Nane Oca\".\nQuello del ciclo del Teatro Vagante comincia con \"All'improvviso\" e comprende \"Zip, Scontri generali\", \"Commedia armoniosa del cielo e dell'inferno\", \"Fantastica visione\", \"Teatro con bosco e animali\", \"Cinghiali al limite del bosco\", \"Commedia del poeta d'oro, con bestie\", \"Visioni di Ges\u00f9 con Afrodite\", \"L'insurrezione dei semi\", \"Commedia di Aironi, Canto del mormorio\", \"Opera del Sole sfolgorante\" e altri ancora, in tutto in quasi sessanta testi brevi e lunghi, fino a \"Commedia di matti assassini\", \"Commedia del risveglio\" e \"Canto del Paradiso\".\nAzioni teatrali.\nUna delle costanti dell'attivit\u00e0 di Giuliano Scabia \u00e8 stata progettare testi o \u201cazioni teatrali\u201d pensate per persone o gruppi precisi, con i quali condividere interessi culturali, politici, artistici, umani. Una ricerca di ambiti e di sensibilit\u00e0 comuni, una ricerca che si \u00e8 sviluppata in teatro fino all'incontro-scontro del 1969 con Paolo Grassi al Piccolo Teatro, e da allora in poi al di fuori del teatro professionale, per andare a sperimentare nuovi luoghi per accadimenti e eventi fuori dall'ordinario, alla ricerca del fermento della \u201clingua vivente\u201d. \nSperimentando per\u00f2 sempre, in teatro e fuori, prose, poesie e drammi in un'interrogazione continua delle forme, nella metamorfosi della lingua, convinto che \u201ccoloro insieme ai quali canti modificano il tuo canto\u201d.\nPartendo dalla scrittura, ha realizzato esperienze memorabili, come le azioni teatrali di decentramento nei quartieri di Torino, le azioni in Emilia-Romagna e in tutta la pianura padana attraverso l'insegnamento aperto e diffuso partendo dalla sua cattedra di drammaturgia al DAMS (azioni descritte in \"Il Gorilla Quadrum\u00e0no\" del 1974, in \"Dire fare baciare\", del 1981, e nei pi\u00f9 di 50 \u201cquaderni di drammaturgia\u201d redatti insieme ai collaboratori/studenti). Una famosa situazione \u00e8 quella realizzata a sostegno del superamento della logica manicomiale presso l'Ospedale Psichiatrico di Trieste nel 1973, col gigantesco cavallo azzurro (Marco Cavallo), con Vittorio e Franco Basaglia. Il cavallo di cartapesta, la cui storia \u00e8 raccontata nel volume dallo stesso titolo del 1976, divenne simbolo del desiderio di libert\u00e0 di parte degli internati nell'Ospedale Psichiatrico.\nFra i modelli sperimentati e diventati prototipi fecondi di sviluppi vanno citati: il teatro a partecipazione nei quartieri, nelle scuole, nel manicomio, nei centri di salute mentale, i progetti su schemi vuoti, il teatro come narrazione, le azioni di lunga durata, la scrittura collettiva, il teatro nelle case, il ritorno nel tempo come dialogo sul cambiamento, il dramma come azione/ricerca d'orizzonte, l'interrogazione dei margini (periferie/paesi/sentieri abbandonati da riaprire).\nHa insegnato Drammaturgia al DAMS di Bologna dall'anno accademico 1972/73 al 2004/05."}
{"id": "1624894", "revid": "97701", "url": "https://it.wikipedia.org/wiki?curid=1624894", "title": "Farinata con cipollotti", "text": ""}
{"id": "1624896", "revid": "765341", "url": "https://it.wikipedia.org/wiki?curid=1624896", "title": "La Gregoriana - Informazioni PUG", "text": "La Gregoriana - Informazioni P.U.G. \u00e8 una rivista italiana di informazione religiosa e accademica. \u00c8 tra le pubblicazioni ufficiali e non scientifiche della Pontificia Universit\u00e0 Gregoriana.\nStoria del periodico.\nLa rivista viene fondata nel 1996 dall'allora Rettore Magnifico padre Giuseppe Pittau S.I.. Nasce come trimestrale con il titolo \"La Gregoriana - Informazioni P.U.G.\". Il primo numero esce il 1\u00ba maggio 1996, con lo scopo di prendere il posto e ampliare il lavoro del bollettino ciclostilato \"Informazioni P.U.G.\" fondato il 21 febbraio 1970 come strumento informativo di collegamento rivolto solo ad un ristretto numero di persone all'interno dell'Universit\u00e0.\nPrimo direttore responsabile fu padre Michele Simone, S.I. esperto di politica internazionale di La Civilt\u00e0 Cattolica. Primo direttore editoriale fu il noto studioso di storia della Chiesa padre Giacomo Martina S.I. Dopo un periodo di interruzione nel 1998, con Marco Cardinali il periodico ha ripreso la sua attivit\u00e0 nel 2001 in occasione del 450\u00ba anno dalla fondazione del Collegio Romano, in forma di quadrimestrale. Nel 2011, in seguito al cambio di direzione, affidata ora a Paolo Pegoraro, la testata \u00e8 stata sottoposta a un profondo processo di riedizione. \"La Gregoriana - Virtus et Scientia\" \u00e8 oggi un semestrale di 64 pagine a diffusione internazionale, comprendente un supplemento annuale in lingua inglese."}
{"id": "1624899", "revid": "2134764", "url": "https://it.wikipedia.org/wiki?curid=1624899", "title": "Klubi Sportiv Kastrioti", "text": "Il Klubi Sportiv Kastrioti, noto come KS Kastrioti o Kastrioti, \u00e8 una societ\u00e0 calcistica con sede a Kruja, in Albania.\nDalla stagione 2020-2021 milita nella Kategoria Superiore, la massima divisione del campionato albanese.\nOrganico.\nRosa 2020-2021.\n\"Aggiornata al 31 agosto 2020.\""}
{"id": "1624900", "revid": "287204", "url": "https://it.wikipedia.org/wiki?curid=1624900", "title": "Regni del Sud", "text": "Le dinastie del Nord e del Sud sono succedute alla dinastia J\u00ecn nel 420 e si sono concluse nel 589, quando a loro succedette la dinastia Sui. Le dinastie del Nord e del Sud contano nove dinastie diverse (cinque al Nord e quattro al Sud), per un totale di 51 imperatori.\nNel sud della Cina attuale.\nImperatori della dinastia Chen (Cina del Sud) (557-589).\nAlla morte di Houzhu nel 589, tutta la Cina viene riunificata da Sui Wendi della dinastia Sui che succedette alle dinastie del Nord e del Sud."}
{"id": "1624902", "revid": "161374", "url": "https://it.wikipedia.org/wiki?curid=1624902", "title": "KS Shkumbini Peqin", "text": ""}
{"id": "1624909", "revid": "78480", "url": "https://it.wikipedia.org/wiki?curid=1624909", "title": "Mario Ismaele Castellano", "text": ""}
{"id": "1624911", "revid": "767487", "url": "https://it.wikipedia.org/wiki?curid=1624911", "title": "Il ritorno di Zanna Bianca", "text": "Il ritorno di Zanna Bianca \u00e8 un film del 1974 diretto da Lucio Fulci. \u00c8 il seguito ufficiale del film \"Zanna Bianca\" (1973), sempre dello stesso regista, di cui riprende i personaggi principali. Come nel film precedente, Zanna Bianca \u00e8 interpretato da un cane da pastore tedesco.\nTrama.\nCanada, 1889. Mitsah, il ragazzo del precedente film, sta lavorando con altri due cacciatori ed il suo incrocio cane/lupo Zanna Bianca, quando viene ucciso assieme ai compagni da alcuni banditi, che fuggono rubando la loro attrezzatura. Alcune ore dopo, Zanna Bianca viene casualmente trovato da John Tarwater, un commerciante e cercatore d'oro che, dopo aver seppellito i morti, prende l'animale con s\u00e9, presentandolo a suo nipote Bill. Zanna Bianca fa amicizia con il bambino ed in seguito si rende utile anche a John, quando, in un saloon, lo aiuta a vincere contro un baro.\nIntanto, Beauty Smith (creduto morto al termine del film precedente) si \u00e8 salvato dalla terribile esplosione della diga (in cui \u00e8 morto solo il suo amico Jim Hall); da tre anni Smith vive sotto la falsa identit\u00e0 dell'imprenditore Carles Forth, si finge paralizzato e sfrutta gli abitanti della citt\u00e0 in cui vivono John e Bill. Suor Evangelina, che sta gestendo una nuova missione che funge da ospedale, si reca un giorno a chiedere un prestito all'imprenditore e riconoscendolo come Smith, chiama in aiuto lo scrittore Weedon Scott, eroe del film precedente, che arriva ad aiutarla assieme al suo amico Kurt, ora divenuto ispettore minerario.\nI tre denunciano Smith al capo della polizia, LeClerq, senza sapere che anch'egli \u00e8 corrotto e in societ\u00e0 col bandito; l'agente dichiara di conoscere \"Charles Forth\" da sei anni quando era gi\u00e0 paralizzato. Jane, la moglie di LeClerq, cerca anzi di convincere il marito a nascondere Smith, che ora \u00e8 ricercato, in cambio di denaro. Allo stesso tempo, Scott e Kurt pagano un lavoratore di nome Liverpool affinch\u00e9 li aiuti a smascherare Smith e il capo della polizia, ma Liverpool intasca i soldi e scappa. Kurt si innamora intanto della sorella di Liverpool, mentre Scott viene riconosciuto da Zanna Bianca, che ha salvato intanto John e Bill bloccati nella neve per la fuga dei loro cani da slitta.\nLiverpool torna poi in citt\u00e0 dopo aver trovato due uomini, uno morto congelato e l'altro semi-congelato, truffati da Smith che aveva venduto loro cibo ed attrezzature insufficienti contro il gelo. Carter, il sopravvissuto dei due, ha la gangrena alle gambe, che gli vengono amputate da suor Evangelina e da Scott. Smith accusa falsamente Zanna Bianca di aver aggredito Liverpool, (in realt\u00e0 eliminato dai suoi scagnozzi, che l'hanno fatto sbranare da una muta di cani) e il piccolo Bill \u00e8 costretto a far fuggire l'animale nella foresta, per salvarlo dai cittadini infuriati. Il giorno dopo, Bill \u00e8 aggredito da un'aquila mentre cerca il suo cane, ma Zanna Bianca lo salva, pur rimanendo ferito; l'animale viene poi curato da Scott.\nAlla missione-ospedale, Carter svela a John di aver scoperto un filone d'oro verso il Klondike, ma uno dei dipendenti (Harvey) \u00e8 alleato con Smith e lo informa. Jane si finge allora malata per attirare suor Evangelina lontano dalla missione e permettere a Smith di intrufolarvisi per torturare Carter e farsi dire dov'\u00e8 l'oro; gli aiutanti del bandito incendiano poi la stanza e Carter muore, mentre Bill rimane intrappolato tra le fiamme. Suor Evangelina riesce a salvare il bambino, morendo poi lei stessa per le ustioni causate dal fuoco.\nImparata la corruzione di LeClerq, i cittadini si ribellano e il colpevole si uccide per non farsi prendere; sua moglie rivela dove Smith sta scappando, cosicch\u00e9 Scott e Kurt inseguono il bandito, aiutati dalle giubbe rosse, da altri uomini del villaggio e da Zanna Bianca, ormai guarito. Dopo una sparatoria, Smith riesce a fermare gli inseguitori lasciando i cadaveri dei suoi scagnozzi appostati come in agguato, ma il trucco non inganna Zanna Bianca, che lo attacca. Smith cerca di sparargli, ma i suoi spari mancano l'animale, colpiscono la cima di una montagna innevata e provocano una valanga, che travolge il bandito. Smith muore, sotterrato dalla neve. Anche John Tarwater muore, per\u00f2 prima prega Scott di intestare a suo nipote la miniera scoperta da Carter. Il corrotto Harvey, per\u00f2, propone che il padrone della miniera sia il vincitore di una gara di slitte, a cui partecipa anch'esso.\nDurante la gara Harvey usa ogni mezzo per vincere, dando frustate ai guidatori avversari, disarcionandoli, e ai loro cani, finch\u00e9 Zanna Bianca afferra la sua frusta: ne nasce una specie di tiro alla fune in cui Harvey, caduto quando il cane molla la frusta tirata dalle mani dell'uomo, viene disarcionato, investito e ucciso da un'altra slitta. Scott vince la gara e fa intestare la miniera a Bill. Mentre Kurt diventa il nuovo capo della polizia, non permettendo pi\u00f9 razzie, Scott sta per ripartire verso casa; Zanna Bianca, indeciso tra il seguirlo o restare con Bill, sceglie infine il bambino, adottato da Kurt e da sua moglie, la sorella di Liverpool, che decidono lo stesso di andare con Zanna Bianca a trovare Scott, qualche volta.\nProduzione.\nIl film \u00e8 stato girato in Canada, dove \u00e8 ambientato. Gino De Rossi ha seguito gli effetti speciali, mentre Goffredo Unger ha diretto le controfigure. Doppiaggio italiano a cura della S.A.S.\nRiferimenti ad altri film.\nLa gara di slitte sembra un riferimento al film \"Ben-Hur\"; in particolare, il comportamento e la morte di Harvey appaiono analoghi a quelli di Messala."}
{"id": "1624912", "revid": "638792", "url": "https://it.wikipedia.org/wiki?curid=1624912", "title": "Enhanced Data rates for GSM Evolution", "text": ""}
{"id": "1624913", "revid": "638792", "url": "https://it.wikipedia.org/wiki?curid=1624913", "title": "Enhanced Data Rates for GSM Evolution", "text": ""}
{"id": "1624914", "revid": "767487", "url": "https://it.wikipedia.org/wiki?curid=1624914", "title": "Nihilism", "text": "Nihilism \u00e8 il terzo singolo della band punk Rancid, pubblicato nel 1994.\nLa canzone si apre con una serie di fortissime distorsioni e feedback provocate dalle chitarre, per poi dare inizio al pezzo vero e proprio.\nIn \"Nihilism\" si trova il classico duetto vocale tra i due cantanti del gruppo, Tim Armstrong e Lars Frederiksen, che si alternano nelle strofe mentre il ritornello \u00e8 cantato da entrambi."}
{"id": "1624915", "revid": "124379251", "url": "https://it.wikipedia.org/wiki?curid=1624915", "title": "Alessandro Perina", "text": "Alla Disney.\nPerina frequenta l'Accademia Disney diretta da Giovan Battista Carpi e giunge nel 1991 alla Disney, esordendo con la storia \"Lucca Comics Story - La spedizione dei 1000 secondi\", pubblicata sul numero 77 dell'albo \"Comic Art\"; nel 1992 giunge alla redazione di \"Topolino\", realizzando la storia \"Paperino e gli amici suoi\", scritta da Nino Russo e pubblicata sul numero 1891 della testata.\nNel 2000 realizza la sua prima storia come autore completo, dal titolo \"Bad Boys\", ispirata al romanzo di Hemingway \"I due sicari\". Un anno prima, ha realizzato anche la sua prima copertina all'interno della testata \"Mickey Mouse Mystery Magazine\", a cui ne seguiranno decine se non centinaia.\nNel 2003, per il numero 2500 di \"Topolino\", illustra la storia \"Veloci come il vento al duemilacinquecento\", scritta da Augusto Macchetto; nel 2006 disegna due lunghe avventure, entrambi in collaborazione con altri illustratori: \"I bis-bis di Pippo\", su testi di Alessandro Sisti, e \"Wizards of Mickey\", sceneggiata da Stefano Ambrosio; di quest'ultima saga illustrer\u00e0 anche alcuni episodi del secondo capitolo (2007), dal titolo \"Wizards of Mickey II - L'Et\u00e0 Oscura\", sempre su testi di Ambrosio.\nDa maggio 2014 e fino a novembre 2017 ha disegnato le copertine di Topostorie.\nNell' aprile 2020, dal numero 3359 e fino al 3362, scrive per Topolino la storia \"Zio Paperone e la pietra dell' oltreblu' \", scritta da Bruno Enna.\nNel giugno 2021 \"Bad Boys\", la sua prima storia realizzata per Topolino, viene riproposta sul numero 3421 del settimanale con una colorazione inedita. La stessa storia verr\u00e0 poi riproposta sul \"Topolibro\" dedicato ai 60 anni dalla scomparsa di Ernest Hemingway.\nSu \"Topolino\", nel settembre 2021, a partire dal numero 3434 e fino al numero 3437, disegna la storia \"Zio Paperone e il centunesimo canto\", scritta da Alessandro Sisti e dedicata ai 700 anni dalla scomparsa di Dante Alighieri."}
{"id": "1624918", "revid": "122920553", "url": "https://it.wikipedia.org/wiki?curid=1624918", "title": "Klubi Sportiv Sk\u00ebnderbeu", "text": "Il Klubi Sportiv Sk\u00ebnderbeu, meglio noto come Sk\u00ebnderbeu, \u00e8 una societ\u00e0 calcistica albanese di Coriza. Milita nella Kategoria Superiore, la massima divisione del campionato albanese.\nFondato come \"Vllaz\u00ebria Kor\u00e7\u00eb\" nel 1909, assunse la forma attuale nel 1925, quando, dalla fusione di vari club locali, nacque lo \"Sk\u00ebnderbeu Kor\u00e7\u00eb\", cos\u00ec denominato in onore di Giorgio Castriota Scanderbeg, eroe nazionale albanese. Ha vinto 7 campionati albanesi, 2 campionati albanesi di seconda divisione, una Coppa d'Albania e 3 Supercoppe d'Albania. Nel 2015 divenne il primo club albanese a raggiungere i play-off di UEFA Champions League, da cui fu eliminato, accedendo cos\u00ec alla fase a gironi della UEFA Europa League, prima compagine albanese a riuscire nell'impresa.\nDal 1957 disputa le partite casalinghe allo stadio Sk\u00ebnderbeu, impianto dalla capienza di 12 343 posti, di cui 5 724 a sedere.\nStoria.\nIl primo club calcistico di Coriza fu fondato il 15 aprile 1909 con il nome di \"Vllaz\u00ebria\" dal politico e poeta Hil\u00eb Mosi. La crescita di popolarit\u00e0 del calcio nel biennio 1920-1922 \u00e8 testimoniata dalla nascita di numerosi club quali il \"P\u00ebrparimi\" e lo \"Sport Klub Kor\u00e7a\". Nel 1922 il Liceo nazionale albanese fond\u00f2 la societ\u00e0 sportiva \"Shpresa\".\nLo Sk\u00ebnderbeu nacque nel 1925 e fu cos\u00ec chiamato in onore dell'eroe nazionale albanese Giorgio Castriota Scanderbeg. Vide subito l'ingresso di molti giovani, che erano soliti praticare il calcio nei campi della citt\u00e0. Nel 1926 nacquero varie squadre di quartiere: \"Zhgaba\", \"Leka i Madh\", \"Pirro\", \"Brekverdhit\", \"Zjarri\". nel 1927 sorse il \"Tigri e Diamanti\". Nel 1928 queste compagini disputarono un campionato cittadino.\nSuperata una serie di problemi politici iniziali, lo Sk\u00ebnderbeu divenne ben presto la squadra pi\u00f9 importante della citt\u00e0 di Coriza e nel 1926 inizi\u00f2 a giocare delle amichevoli con squadre di citt\u00e0 vicine, come i macedoni del Monastir, allora parte del Regno di Iugoslavia (vittoria per 5-2 e pareggio per 2-2), e i greci dell'Ermioni e del Salonicco, squadra antenata dell'. Il sodalizio albanese gioc\u00f2 anche contro il Kavala, battuto per 2-0 in Albania e vittorioso per 1-0 in Grecia.\nLo Sk\u00ebnderbeu ha vinto cinque campionati albanesi di fila, nel 2010-2011, 2011-2012, 2012-2013, 2013-2014, 2014-2015, riuscendo cos\u00ec a compiere una grande impresa che non gli era mai riuscita prima nella sua storia calcistica. Nella stagione 2015-2016 la squadra \u00e8 arrivata ad un passo dalla storica qualificazione ai gironi di Champions League, perdendo nel play-off contro i croati della . Nonostante l'eliminazione, ha ottenuto la sua prima storica qualificazione in Europa League (tra l'altro \u00e8 un record anche per le squadre albanesi, essendo diventata la prima squadra albanese ad ottenere la qualificazione ai gruppi dell'Europa League, dato che il Flamurtari vi partecip\u00f2 quando si chiamava \"Coppa Uefa\").\nNel giugno del 2017 la giustizia sportiva albanese ha deciso la revoca del titolo campione d'Albania 2015-2016, dopo che il club \u00e8 stato dichiarato colpevole di aver truccato alcuni incontri del campionato. A seguito di ci\u00f2, la UEFA ha decretato l'esclusione della compagine albanese dalle coppe europee per i successivi dieci anni.\nStrutture.\nStadio.\nLo Sk\u00ebnderbeu gioca le sue partite casalinghe allo stadio Sk\u00ebnderbeu.\nOrganico.\nRosa 2020-2021.\n\"Aggiornato al 10 gennaio 2021\"\nRosa 2019-2020.\n\"Aggiornata all'11 marzo 2019.\""}
{"id": "1624920", "revid": "1328645", "url": "https://it.wikipedia.org/wiki?curid=1624920", "title": "Don Heck", "text": "Biografia.\nGli anni giovanili.\nNato nel quartiere giamaicano del distretto di Queens, a New York, Don Heck impar\u00f2 a disegnare prima tramite un corso per corrispondenza, poi frequentando la Woodrow Wilson Vocational High School in Giamaica ed infine al Brooklyn Community College. Continu\u00f2 con degli studi occasionali finch\u00e9 nel 1949 un amico d'universit\u00e0 lo raccomand\u00f2 per un lavoro alla Harvey Comics, riproducendo giornali, strisce a fumetti, o persino copie fotostatiche in forma di fumetto, compresi i lavori del suo idolo del tempo Milton Caniff, famoso autore di fumetti al cui stile poi Heck si ispirer\u00e0. Assieme a lui alla Harvey Comics lavor\u00f2 anche un altro futuro artista dei fumetti Pete Morisi.\nHeck lasci\u00f2 la Harvey Comics dopo un anno e dopo aver portato alcuni propri provini a delle compagnie scelte a caso, ottenne degli incarichi come free lance per Quality Comics, Hillman Comics e Toby Press. I suoi primi lavori accreditati furono i fumetti horror \"Weird Terror\", \"Horrific\", \"Terrific\" e \"Danger\", oltre alla violenta serie western \"Death Valley\" per l'editore Comic Media a partire dal 1952. Per l'editore U.S. Pictorial, attorno al 1955 disegn\u00f2 il numero unico \"Captain Gallant of the Foreign Legion\", un fumetto derivato da uno spettacolo televisivo, probabilmente un numero omaggio per la H. J. Heinz Company basato sulla syndication omonima che and\u00f2 in onda tra il 1955 ed il 1957.\nAtlas Comics.\nAttraverso il collega Pete Morisi, Heck conobbe Stan Lee, editore capo e art director della Timely Comics ed in seguito della Atlas Comics, le due antesignane della Marvel Comics. Heck divenne un artista della Atlas il 1\u00ba settembre 1954; il suo primo lavoro conosciuto per la compagnia fu una storia di sei pagine ambientata nella guerra di Corea: \"The Commies Attack!\" nel numero 29 di \"Battlefront\" (marzo 1955).\nDisegn\u00f2 inoltre storie western, horror, gialli ed ambientate nella giungla. Durante la crisi del settore del 1957, quando la Atlas licenzi\u00f2 la maggior parte dei free lance e dei disegnatori, Heck lavor\u00f2 per 18 mesi come disegnatore di modelli di aeroplani.\nLa Atlas si rilanci\u00f2 alla fine del 1958 con l'arrivo di Jack Kirby, figura leggendaria dei fumetti. Anche Kirby aveva bisogno di un rilanco, quindi si gett\u00f2 in serie antologiche di storie di fantascienza, fantastico, soprannaturale e mostri, che costituirono il periodo \"pre-supereroi\". Heck torn\u00f2 a disegnare, assieme ad altri autori che sarebbero presto diventati famosi con l'esplosione del fenomeno pop Marvel negli anni sessanta, con la copertina del numero 1 di \"Tales of Suspense\" (gennaio 1959) una delle poche copertine dell'epoca non disegnate da Kirby.\nNegli anni appena precedenti l'arrivo dei Fantastici Quattro, dell'Uomo Ragno e degli altri popolari eroi Marvel, Heck contribu\u00ec a creare le atmosfere per le numerose storie di \"Strange Tales\" e \"Tales to Astonish\", \"Strange Worlds\", \"World of Fantasy\" e \"Journey into Mystery\", molte delle quali furono ristampate negli anni sessanta e settanta. Heck, che era anche conosciuto per la sua abilit\u00e0 di disegnare bellissime figure femminili, collabor\u00f2 anche con i fumetti romantici della Atlas/Marvel come \"Love Romances\" e \"My Own Romance\".\nLa \"Silver Age\".\nIron Man, alias Tony Stark, nacque sul numero 39 di \"Tales of Suspense\" (marzo 1963) come collaborazione tra Stan Lee che ide\u00f2 il soggetto, Larry Lieber che stese la sceneggiatura della storia, Heck che la disegn\u00f2 e Kirby che disegn\u00f2 la copertina e la prima armatura. Heck ricord\u00f2 in seguito che:\nLo storico dei fumetti (ed ex assistente di Kirby) Mark Evanier, indagando sulle dichiarazioni di Kirby sul suo coinvolgimento nella creazione sia di Iron Man che di Devil, intervist\u00f2 sia lui che Heck sull'argomento e concluse che Kirby:\nHeck partecip\u00f2 alla prima apparizione di Occhio di Falco, l'arciere pi\u00f9 famoso dell'Universo Marvel, nel numero 57 di \"Tales of Suspense\" (Settembre 1964), e la spia comunista e futura supereroina e agente dello S.H.I.E.L.D., Vedova Nera nel numero 52 (aprile 1964).\nHeck disegn\u00f2 la serie fino al numero 46 (ottobre 1963), dopodich\u00e9 Steve Ditko introdusse la familiare armatura rossa e oro e disegn\u00f2 tre numeri della serie. Heck torn\u00f2 col numero 50 (in cui venne presentato il Mandarino) e continu\u00f2 fino al 72 (dicembre 1965).\nParallelamente al lavoro su Iron Man, Heck successe a Kirby come disegnatore su \"The Avengers\" a partire dal numero 9 (ottobre 1964) con l'introduzione di Wonder Man.\nFine carriera.\nHeck inchiostr\u00f2 i propri disegni per molti anni. Ci\u00f2 nonostante per tentare di adattarsi al \"metodo Marvel\" durante il periodo di grande espansione dei supereroi, gli fu assegnato un inchiostratore. Egli riusc\u00ec a fare i giusti adattamenti ed \u00e8 tuttora uno dei disegnatori pi\u00f9 ricordati della serie \"Avengers\" della met\u00e0 degli anni sessanta. Alla fine ritorn\u00f2 ad inchiostrare i propri disegni nei numeri dal 32 al 37.\nHeck continu\u00f2 la propria attivit\u00e0 nel campo dei fumetti anche negli anni successivi, disegnando \"Justice League of America\", \"The Flash\", \"Wonder Woman\" ed altre serie per la DC Comics. Disegn\u00f2 inoltre tre numeri di \"H. P. Lovecraft's Cthulhu\" per la Millennium Publications.\nMor\u00ec nel 1995 per un tumore del polmone."}
{"id": "1624921", "revid": "1924342", "url": "https://it.wikipedia.org/wiki?curid=1624921", "title": "U + Ur Hand", "text": "U + Ur Hand \u00e8 il terzo singolo estratto da \"I'm Not Dead\", quarto album della cantante Pink del 2006. \u00c8 molto noto in Italia e Stati Uniti dove \u00e8 uno dei singoli di maggior successo della cantante. \u00c8 stato pubblicato nell'agosto 2006 e ha fatto scalpore per il linguaggio forte e l'equivocit\u00e0 del suo messaggio.\nIl brano \u00e8 stato scritto dalla stessa Pink, insieme a Max Martin e Dr. Luke, lo stesso trio che aveva prodotto la precedente hit \"Who Knew\".\n\"U + Ur Hand\" \u00e8 rinomato per aver revitalizzato la carriera di Pink negli Stati Uniti e risollevato le vendite di \"I'm Not Dead\" nel Paese, riaprendo nuovamente la Billboard 200 al disco, dopo settimane in cui ne era rimasto fuori. In Italia \u00e8 stato usato come brano per la pubblicit\u00e0 Citroen C3.\nVideo musicale.\nIl video per \"U + Ur hand\" \u00e8 stato girato insieme a quello di \"Stupid Girls\", prima di sapere che sarebbe stato lanciato come terzo singolo dell'album, e quindi \u00e8 stato girato anch'esso da Dave Meyers. Il video \u00e8 stato girato a Los Angeles, in un hotel di Hollywood nel dicembre 2005. Pink ha dichiarato di essere stata provata da ben quattro ore di trucco e da un'ora di riprese per ogni singolo costume esibito nel video. Ha ammesso anche di aver voluto un \"video colorato\". L'abito che l'artista indossa nella scena conclusiva, distesa su un letto, \u00e8 composto da frammenti di pizzo nero importati dalla Francia ed \u00e8 stimato 300 $ per iarda di tessuto. L'attore che Pink in abito da streghetta liquida nel giardino fantastico \u00e8 Tristan Castro.\nIl video musicale di \"U + Ur Hand\" \u00e8 stato trasmesso per la prima volta il 18 luglio 2006 solo in Canada, sul canale MuchMusic, ma in Europa \u00e8 uscito solo a fine agosto. Nel video, Pink esibisce sei differenti costumi.\nControversie.\nSecondo una intervista rilasciata per il documentario \"Making of the U + Ur Hand Video\", la cantante ha dichiarato di trovare molto seccante quando i ragazzi ci provano con lei nelle discoteche, aggiungendo che spesso quando si rifiuta un ragazzo, allora questo pensa automaticamente che la ragazza sia lesbica. Pink ha dichiarato al proposito che una volta ha sentito un ragazzo andarsene dicendo \"allora stasera saremo soltanto io e la mia mano\", dopo che una ragazza l'aveva rifiutato. La cantante ha trovato la battuta divertente e ci ha scritto una canzone intorno, appunto \"U + Ur Hand\" (\"Tu + la tua mano\").\nNegli Stati Uniti d'America la canzone ha creato una grossa polemica, dato l'esplicito riferimento del titolo e del testo alla masturbazione, e di conseguenza molte radio si sono rifiutate di trasmetterla. Il testo \u00e8 stato espressamente censurato nel paese, e bollato come \"Parental Advisory\", in altre parole sottoposto a severe restrizioni che ne hanno leggermente influito sulla fortuna del singolo in terra statunitense. Inoltre le \u00e8 stato chiesto di cambiare il testo in \"U + Ur Heart\" (\"Tu + il tuo cuore\") in occasione dell'esecuzione nella trasmissione \"American Idol\" La cantante ha rifiutato chiedendo al proposito \"cosa significherebbe \"U + Ur Heart\"?\". Alla fine Pink ha cantato \"Who Knew\" al posto di \"U + Ur Hand\".\nImpatto e ricezione.\nPink ha espressamente voluto che \"U + Ur Hand\" venisse estratto immediatamente dopo \"Stupid Girls\" come secondo singolo internazionale, ma la scelta \u00e8 poi ricaduta su \"Who Knew\", che l'ha sostituito.\n\u00c8 stato lanciato nelle radio negli Stati Uniti il 30 ottobre. A gennaio 2007 \"U + Ur Hand\" ha esordito nella Hot 100 alla numero 94, e ha raggiunto la numero nove. \u00c8 divenuto il singolo pi\u00f9 venduto di \"I'm Not Dead\" negli Stati Uniti e il suo singolo pi\u00f9 alto in classifica da \"Just like a Pill\". \"U + Ur Hand\" ha raggiunto la numero 24 nella Billboard Canadian Hot 100, nella prima edizione della classifica stilata da \"Billboard\".\nLa rivista \"Billboard\" ha appioppato a \"U + Ur Hand\" il merito di aver incrementato negli Stati Uniti le vendite di \"I'm Not Dead\", che \u00e8 rientrato nella classifica dei dischi pi\u00f9 venduti, \"Billboard\" 200, nello stesso periodo in cui il singolo ha fatto il suo ingresso nella Hot 100. Secondo Tom Carraba, il manager generale del Zomba Label Group e vicepresidente esecutivo delle vendite, la \"pazienza\" delle stazioni radio, il \"grandioso\" video musicale e le performance di Pink nel tour FutureSex/LoveShow di Justin Timberlake sono stati responsabili dell'incremento della popolarit\u00e0 del singolo, che ha a sua volto indotto a rinnovare l'interesse nei confronti dell'album. Carraba ha affermato che il singolo \"\u00e8 il veicolo che regner\u00e0 nel mercato americano. Pensiamo di avere una numero uno pronta nelle nostre mani\". Un presentatore della stazione radio WBBM-FM ha ricondotto il successo del singolo alla leva che ha fatto sulle donne, e l'ha definito un \"inno femminile\" e che \"\u00e8 perfettamente idoneo alle ragazze che sono stanche di essere rimorchiate dai ragazzi in una discoteca, e che vogliono dare loro una bella lezione\".\n\"Rolling Stone\" in una sua recensione di \"I'm Not Dead\" ha detto che Pink \"inforca un tono tosto e coraggioso nel brano\". \"Il sito AllMusic ha definito Pink \"provocatoria e sbeffeggiante\"."}
{"id": "1624922", "revid": "161374", "url": "https://it.wikipedia.org/wiki?curid=1624922", "title": "KS Bes\u00eblidhja Lezh\u00eb", "text": ""}
{"id": "1624924", "revid": "1893", "url": "https://it.wikipedia.org/wiki?curid=1624924", "title": "Splay tree", "text": ""}
{"id": "1624926", "revid": "1649409", "url": "https://it.wikipedia.org/wiki?curid=1624926", "title": "Mario Jsmaele Castellano", "text": "Biografia.\nNacque ad Oneglia il 22 settembre 1913. Era cugino di primo grado di un altro illustre italiano nato a Oneglia: Alessandro Natta, segretario del PCI.\nFormazione e ministero sacerdotale.\nEntrato in seminario a Oneglia nella diocesi di Albenga-Imperia, nel 1936 si laure\u00f2 in giurisprudenza e nel 1937 entr\u00f2 nell'Ordine dei frati predicatori (domenicani). Fu ordinato sacerdote il 5 luglio 1942. Si laure\u00f2 anche in diritto canonico presso la Pontificia Universit\u00e0 San Tommaso d'Aquino a Roma, dove insegn\u00f2 fino al 1954.\nMinistero episcopale.\nFu eletto vescovo di Volterra da papa Pio XII il 24 agosto 1954 e consacrato il 31 ottobre 1954 nella basilica romana di Santa Maria sopra Minerva dal cardinale Adeodato Piazza, O.C.D., coconsacranti il vescovo di Pescia Dino Luigi Romoli, O.P., e il vescovo di Fiesole Antonio Bagnoli, suo predecessore sulla cattedra volterrana. Il 3 agosto 1956 fu promosso alla sede titolare arcivescovile di Colossi e nominato assistente ecclesiastico nazionale dell'Azione Cattolica.\nIl 6 giugno 1961 papa Giovanni XXIII lo trasfer\u00ec arcivescovo metropolita di Siena, dove fece il suo ingresso il 15 agosto successivo. Partecipe e attivo come padre conciliare a tutte le sessioni del Concilio Vaticano II, fu protagonista di una stagione di grandi trasformazioni per il riassetto delle circoscrizioni diocesane nel territorio della metropolia senese. Nel 1970 fu infatti nominato amministratore apostolico di Montepulciano e di Chiusi e Pienza, il 7 ottobre 1975 aggiunse il titolo di vescovo di Colle di Val d'Elsa e il 19 gennaio 1978 quello di Montalcino. Negli anni del suo episcopato senese fu coadiuvato da diversi vescovi ausiliari di cui due furono da lui stesso consacrati nella cattedrale di Siena: Enrico Petrilli, gi\u00e0 vicario generale dell'arcidiocesi, eletto vescovo titolare di Apolloniade il 2 settembre 1963 e ordinato il 6 ottobre successivo, e Alberto Giglioli, gi\u00e0 rettore del Pontificio Seminario Regionale \"Pio XII\" di Siena, eletto alla sede titolare di Bitilio il 24 aprile 1970 e consacrato il 13 giugno successivo. Terminato l'incarico di amministratore di Montepulciano e di Chiusi e Pienza nel 1975, sar\u00e0 proprio Alberto Giglioli ad essere nominato vescovo di tutte e due le sedi.\nIl 14 settembre 1980, nel sesto centenario del transito di Santa Caterina, accolse papa Giovanni Paolo II nella sua prima visita alla Chiesa di Siena.\nEssendo domenicano, fu devoto e profondo conoscitore di Santa Caterina da Siena. Approfond\u00ec la conoscenza della vita e della spiritualit\u00e0 della Santa nel corso di tutta la sua vita ed i suoi studi lo fecero adoperare affinch\u00e9 fosse proclamata dottore della Chiesa il 4 ottobre 1970, per volont\u00e0 di papa Paolo VI. In seguito a questo evento fu anche promotore della nascita dell'Associazione ecumenica dei Caterinati, sodalizio religioso che nasceva dall'antica Confraternita di Santa Caterina in Fontebranda e che si diffuse in Italia e in tutto il mondo, divenendo poi nel 1992 Associazione Internazionale dei Caterinati; dal 1970 al 1990 ne fu presidente e poi fino alla morte, presidente onorario.\nDal 1970 inoltre inizi\u00f2 a lavorare affinch\u00e9 Santa Caterina fosse proclamata patrona d'Europa. Il suo impegno ebbe successo il 1\u00ba ottobre 1999, per volont\u00e0 di papa Giovanni Paolo II.\nFu vicepresidente per l'Italia centrale della Conferenza Episcopale Italiana dal 13 giugno 1972 al 25 maggio 1978 e dall'11 maggio 1984 al 15 maggio 1990.\nNel 1979 promosse lo sviluppo della Milizia del Tempio - Ordine dei poveri Cavalieri di Cristo, fondata nel castello della Magione di Poggibonsi (Siena) dal conte Marcello Alberto Cristofani della Magione, concedendo il riconoscimento canonico, ricevendo la nomina a cappellano d'onore e poi quella di vescovo protettore il 14 novembre 1988.\nIl 30 settembre 1986, col decreto \"Instantibus votis\" della Congregazione per i vescovi, l'assetto territoriale ecclesiastico della Toscana meridionale viene ridefinito stabilmente, sopprimendo le diocesi di Colle di Val d'Elsa e di Montalcino che vennero unite a Siena. L'arcivescovo Castellano fu quindi il primo arcivescovo metropolita ad assumere il nuovo titolo di Siena-Colle di Val d'Elsa-Montalcino.\nIl 14 novembre 1989 il papa accett\u00f2 la sua rinuncia alla cattedra senese per raggiunti limiti di et\u00e0, divenendone amministratore apostolico fino all'ingresso del suo successore, Gaetano Bonicelli, il 15 gennaio 1990.\nGiunto oltre la soglia dei 90 anni con alcuni problemi di salute, tra cui una forte cecit\u00e0, mor\u00ec a Siena il 12 aprile 2007; fu seppellito nel sepolcreto degli arcivescovi della cattedrale di Siena.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1624934", "revid": "216354", "url": "https://it.wikipedia.org/wiki?curid=1624934", "title": "Franci Emanuela Roverbella", "text": ""}
{"id": "1624937", "revid": "59975", "url": "https://it.wikipedia.org/wiki?curid=1624937", "title": "E-bay", "text": ""}
{"id": "1624939", "revid": "2153076", "url": "https://it.wikipedia.org/wiki?curid=1624939", "title": "Nobody Knows (Pink)", "text": "Nobody Knows \u00e8 il quarto singolo estratto da \"I'm Not Dead\", quarto album di Pink del 2006.\nVideo musicale.\nIl video per \"Nobody Knows\" fu girato a Londra dal regista Jake Nava. La prima sequenza vede Pink in una camera d'albergo affacciata alla finestra, ed in seguito davanti al suo portatile. Durante il video la si vede creare confusione nella stanza gettando tutto per aria, ed in seguito sdraiata in posizione fetale nella doccia. Altre scene la vedono camminare lungo una strada. Il video termina con Pink, in una sala vuota, che finge di eseguire una vera esibizione."}
{"id": "1624944", "revid": "161374", "url": "https://it.wikipedia.org/wiki?curid=1624944", "title": "KS Flamurtari Vlor\u00eb", "text": ""}
{"id": "1624945", "revid": "161374", "url": "https://it.wikipedia.org/wiki?curid=1624945", "title": "KS Kastrioti Kruj\u00eb", "text": ""}
{"id": "1624946", "revid": "486946", "url": "https://it.wikipedia.org/wiki?curid=1624946", "title": "Civico liceo linguistico &quot;Alessandro Manzoni&quot;", "text": ""}
{"id": "1624947", "revid": "196159", "url": "https://it.wikipedia.org/wiki?curid=1624947", "title": "Luigi Pampaloni", "text": "Biografia e opere.\nFu allievo di Lorenzo Bartolini all'Accademia di Carrara e torn\u00f2 a Firenze in seguito alle costrizioni napoleoniche. Tra le sue prime opere ci sono dei piccoli busti in alabastro di Napoleone stesso, arrivando, nel 1811 a entrare nelle committenze di Elisa Bonaparte quale seguace dell'apprezzato Bartolini. A palazzo Pitti esegu\u00ec per la principessa d'Etruria le lunette a stucco del bagno, con bassorilievi tipicamente neoclassici: \"Galatea, il bagno di Venere\" e \"il rapimento di Ganimede\"\nDal 1826 lavor\u00f2, con Giovannozzi, alla fontana di piazza della Collegiata a Empoli. Lo stesso anno ricevette la commissione del nobile polacco Franciszeck Potocki per un putto orante, (una copia, forse quella di propriet\u00e0 dei Mastiani Brunacci, si trova a Capannoli presso Baldini Orlandini Irene) tra le sue migliori realizzazioni. La statua ebbe una notevole notoriet\u00e0 e gli vennero richieste molte copie, anche dall'estero. Nel 1840 una testimonianza del Tosio riporta una \"querelle\" parigina tra chi sostenesse che il suo putto fosse invece un'opera di Canova.\nSempre per una committenza polacca realizz\u00f2 la scultura funeraria per la principessa Maria Radziwi\u0142\u0142 (morta nel 1822) e nei primi anni Trenta si rec\u00f2 a corte di Ferdinando II delle Due Sicilie. \nNel 1833 realizz\u00f2 la statua di \"Pietro Leopoldo\" per la piazza Santa Caterina, a Pisa.\nRisale al 1834 un busto-ritratto di Maria Antonietta di Borbone, sorella di Ferdinando II e seconda moglie del granduca di Toscana Leopoldo II. Poco dopo scolp\u00ec le due statue di Filippo Brunelleschi e Arnolfo di Cambio collocate nel palazzo dei Canonici in piazza del Duomo a Firenze, collocate in nicchie nell'edificio da poco ultimato (1830) da Gaetano Baccani proprio dirimpetto al Duomo. Nel 1836 scolp\u00ec una \"Venere\" conservata nella Sala del Cenacolo dell'Accademia di Firenze.\nTra il 1837 e il 1839 scolp\u00ec la statua di \"Leonardo da Vinci\" per il piazzale degli Uffizi. Tra le sculture funebri scolp\u00ec il monumento a Luciano Bonaparte e quello a Giulia Clary-Bonaparte (m. 1845), moglie di Giuseppe Bonaparte. Quest'ultima statua venne terminata nel 1847 e posta nella cappella Bonaparte (gi\u00e0 Giugni) nella basilica di Santa Croce, davanti al monumento a Carlotta Bonaparte del suo maestro Bartolini. In questo periodo non interruppe la produzione anche di opere di piccole dimensioni, come le statuette del \"Putto col cane\", dell\"'Amore col cigno\" o della \"Piccola Pomona\". Molti dei modelli di questi soggetti sono oggi confluiti nella Gipsoteca Bartolini e sono perci\u00f2 visibili alla Galleria dell'Accademia di Firenze.\nDal 1838 al 1842 lavor\u00f2 al gruppo degli \"Orfani sulla rupe\", commissionato dal filantropo pistoiese Niccol\u00f2 Puccini. Visse a Firenze in via de' Ginori, dove una lapide ricorda la casa dove mor\u00ec, al n. 26."}
{"id": "1624949", "revid": "161374", "url": "https://it.wikipedia.org/wiki?curid=1624949", "title": "KS Beselidhja", "text": ""}
{"id": "1624950", "revid": "1543377", "url": "https://it.wikipedia.org/wiki?curid=1624950", "title": "Ultimate Victory", "text": "Ultimate Victory \u00e8 il secondo album del rapper Chamillionaire, pubblicato il 18 settembre 2007 sotto le case discografiche Chamillitary Entertainment e Universal Records.\nIl disco.\nIl disco include i featuring di Krayzie Bone, Lil' Wayne, Pimp C, Slick Rick, K-Ci, Bun B, Famous (che nella traccia \"You Must Be Crazy\" appare come Lil' Ken) e Devin The Dude. Bun B, Lil' Wayne e Krayzie Bone avevano gi\u00e0 partecipato al precedente album \"The Sound of Revenge\".\nLe produzioni sono pi\u00f9 importanti sono quelle di J. R. Rotem, Play-N-Skillz, Rick Rock e The Runners.\nIl primo singolo \u00e8 \"Hip Hop Police\", in collaborazione con Slick Rick. Il brano \"The Bill Collecta\", uscito in contemporanea con l'album, non \u00e8 ufficialmente un singolo di Chamillionaire, sebbene sia possibile sentirlo sulla pagina del MySpace dell'artista.\n\"Ultimate Victory\" \u00e8 uscito anche in una versione speciale, accompagnata da un DVD."}
{"id": "1624951", "revid": "161374", "url": "https://it.wikipedia.org/wiki?curid=1624951", "title": "KS Sk\u00ebnderbeu Kor\u00e7\u00eb", "text": ""}
{"id": "1624952", "revid": "161374", "url": "https://it.wikipedia.org/wiki?curid=1624952", "title": "KS Skenderbeu", "text": ""}
{"id": "1624954", "revid": "547034", "url": "https://it.wikipedia.org/wiki?curid=1624954", "title": "Skol", "text": "Skol \u00e8 una marca di birra di propriet\u00e0 dell'impresa danese Carlsberg con licenza per essere fabbricata in Brasile dalla AmBev. Il suo nome deriva dall'espressione norrena, danese e svedese \"sk\u00e5l\", espressione comune che precede i brindisi. \u00c8 oggi il principale produttore del segmento nel mercato brasiliano. \u00c8 commercializzata nei tipi Plze\u0148, \"beats\", alla spina chiara e scura.\nStoria.\nLa birra \"Skol Pilsen\" fu lanciata il 25 agosto 1964 in Europa e giunse in Brasile nel 1967. La sua storia \u00e8 segnata da innovazioni che hanno rivoluzionato il settore. Nel 1971 lanci\u00f2 la prima lattina a banda stagnata. Fu anche pioniera nel lancio della prima lattina di alluminio nel 1979. Nel 1993 l'azienda lanci\u00f2 la Skol Pilsen in lattina da 500 ml nella bottiglia a collo lungo (\"long neck\") con tappo ad elica.\nInsieme al modello internazionale di confezioni a perdere, nel 1996 lanci\u00f2 la confezione a collo lungo (\"long neck\") da 355 ml di capacit\u00e0. Nel 1997 port\u00f2 sul mercato la prima lattina con l'imboccatura rotonda. Nel 1998 inizi\u00f2 un periodo di massicce campagne pubblicitarie. Come sponsor ufficiale del Campionato brasiliano di Supercross, nel 1999 port\u00f2 in Brasile il campione mondiale Jeremy McGrath. Ancora nel 1999 ebbe luogo lo \"Skol Rock\", evento che riun\u00ec formazioni inedite della musica rock. Il 2000 inizi\u00f2 con la campagna \"2000: O ver\u00e3o mais redondo do planeta\" (\"2000: L'estate pi\u00f9 rotonda del pianeta\", in riferimento ai tre zeri del numero dell'anno).\nNel 2000 ebbe luogo anche la prima edizione di \"Skol Beats\", evento patrocinato dalla Skol che riun\u00ec grandi stelle della musica elettronica a Curitiba e San Paolo. Lo Skol Rock non fu abbandonato e venne successivamente ripreso in feste a Curitiba e all'interno di San Paolo. Nel 2002 la Skol usc\u00ec con una confezione sviluppata appositamente per la stagione estiva.\nFu lanciato anche un nuovo tipo di birra, \"Beats\", fatto in base a ci\u00f2 che il consumatore vuole per le feste di animazione. Si caratterizz\u00f2 per cambiamenti nel sapore e nel tenore alcolico e per una confezione a collo lungo da 330 ml, di tipo trasparente.\nNell'ottobre del 2006 fu creata la birra \"Skol Lemon\", a basso tenore alcolico e gusto di limone, che trov\u00f2 un'accoglienza discorde tra il pubblico. La nuova bevanda lanci\u00f2 messaggi pubblicitari carismatici e ricchi di allegria, il cui pi\u00f9 recente successo \u00e8 una campagna per l'estate 2006/2007 in cui un gruppo di amici si fanno scherzi tra loro e di cui conserveranno ricordi per il resto della vita, rafforzando l'idea \"giovane\", essendo il pubblico dei giovani il \"target\" della birra.\nIn Europa, la Skol ha raggiunto ottimi risultati di mercato. In Brasile, grazie al marketing aggressivo, ha conseguito significativi volumi di vendita, divenendo una \"commodity\" della AmBev. Il successo del prodotto \u00e8 testimoniato dal valore del marchio: secondo la societ\u00e0 di consulenza britannica InterBrands, il marchio Skol \u00e8 valutato 421 milioni di dollari USA ed \u00e8 il 4\u00ba del Brasile in termini di valore."}
{"id": "1624955", "revid": "36426", "url": "https://it.wikipedia.org/wiki?curid=1624955", "title": "Leopoldo II Asburgo-Lorena", "text": ""}
{"id": "1624956", "revid": "13618", "url": "https://it.wikipedia.org/wiki?curid=1624956", "title": "Arnetta", "text": ""}
{"id": "1624957", "revid": "36426", "url": "https://it.wikipedia.org/wiki?curid=1624957", "title": "Collegiata di Empoli", "text": ""}
{"id": "1624964", "revid": "125550697", "url": "https://it.wikipedia.org/wiki?curid=1624964", "title": "Gasherbrum IV", "text": "Il Gasherbrum IV (\"la montagna scintillante\") \u00e8 una montagna del massiccio del Gasherbrum situato nella catena montuosa del Baltoro Muztagh, una subcatena del Karakoram, localizzata al confine tra Cina e Pakistan, nella regione del Gilgit-Baltist\u00e1n, alta 7.925 . Secondo Reinhold Messner la sua difficolt\u00e0 alpinistica \u00e8 paragonabile se non maggiore dell'ascesa del K2.\nAlpinismo.\nPrima ascensione.\nLa prima ascensione alla vetta fu realizzata dalla seconda spedizione nazionale italiana in Karakorum, organizzata nel 1958 dal Club Alpino Italiano. La spedizione, guidata da Riccardo Cassin, era composta dagli alpinisti Walter Bonatti, Carlo Mauri, Giuseppe de Francesch, Toni Gobbi, Giuseppe Oberto; dal medico Donato Zeni; e dall'orientalista Fosco Maraini nel ruolo di cineoperatore e fotografo. Dopo alcuni tentativi andati a vuoto, il 6 agosto 1958 Walter Bonatti e Carlo Mauri riuscirono a raggiungere la vetta; la via seguita era un itinerario misto di roccia e ghiaccio, con passaggi su roccia fino al V grado poco sotto la vetta, e si sviluppava lungo i seracchi di sud-est e la cresta nord-est.\nAscensioni successive.\nDopo la prima ascensione, la vetta del Gasherbrum IV fu raggiunta solo altre tre volte. La seconda ascensione fu portata a termine solo nel 1986, ad opera di un team misto australiano-statunitense, che raggiunse la vetta il 22 giugno per la cresta nord-ovest. La terza ascensione fu compiuta da una spedizione sudcoreana, tre membri della quale raggiunsero la vetta per lo sperone centrale della parete ovest il 18 luglio 1997. La quarta ascensione fu effettuata il 1\u00ba luglio 1999 da un'altra spedizione sudcoreana, che effettu\u00f2 la prima ripetizione della cresta nord-ovest.\nIl 1\u00ba agosto 2008 una spedizione spagnola composta da Alberto I\u00f1urrategi, Ferran Latorre, Juan Vallejo, Jos\u00e9 Carlos Tamayo e Mikel Zabalza ripet\u00e9 in stile alpino la via della cresta nord-ovest. La spedizione non raggiunse la vetta principale (7.925\u00a0m), ma dovette fermarsi a una cima secondaria (7.910\u00a0m), da cui \u00e8 separata da una cresta.\nAltre vie importanti.\nNel 1985 il polacco Wojciech Kurtyka e l'austriaco Robert Schauer superarono in stile alpino la parete ovest, detta \"la parete lucente\", ma giunti all'estremo nord della cresta sommitale, ad una quota di circa 7900\u00a0m, dovettero discendere immediatamente rinunciando alla vetta. Questa via \u00e8 considerata tra le pi\u00f9 difficili del Karakorum."}
{"id": "1624966", "revid": "416175", "url": "https://it.wikipedia.org/wiki?curid=1624966", "title": "Tigre Bianca (personaggio)", "text": "Tigre Bianca (\"White Tiger\") \u00e8 un personaggio dei fumetti pubblicato dalla Marvel Comics, di cui diversi personaggi hanno indossato i panni.\nBiografia dei personaggi.\nHector Ayala.\nHector Ayala nasce a San Juan (Porto Rico). Mentre frequenta il college scopre, per caso, gli amuleti appartenuti ai Figli della Tigre. Unendo i tre amuleti e indossandoli viene trasformato nel supereroe Tigre Bianca. In queste vesti combatte la malvagia \"Corporazione\" e si allea a personaggi del calibro dell'Uomo Ragno e Devil.\nLa scoperta della sua identit\u00e0 civile da parte del supercriminale Lightmaster sottopone Hector ad un forte stress e lo costringe ad abbandonare il suo ruolo di vigilantes. Dopo alcuni anni, incolpato di un omicidio che non aveva commesso, morir\u00e0 nel tentativo di fuggire ai suoi detrattori.\nOggi l'amuleto di giada che dava ad Hector Ayala le sue straordinarie facolt\u00e0 \u00e8 in possesso dell'agente dell'F.B.I. Angela Del Toro, donatole da Devil in persona affinch\u00e9 divenisse la nuova Tigre Bianca.\nNew Men.\nLa seconda Tigre Bianca era una Tigre del Bengala tramutata in un'umanoide femmina dall'Alto Evoluzionario (scienziato esperto di genetica che alterava il D.N.A. degli animali tramutandoli in creature umanoidi al suo servizio). Incontr\u00f2 Pugno d'Acciaio e Misty Knight e si un\u00ec a loro nella nuova formazione degli Eroi in vendita, finch\u00e9 un giorno l'Alto Evoluzionario non la fece regredire allo stato animalesco, riportandola nella giungla.\nKevin Cole.\nKevin \"Kasper\" Cole, il terzo uomo ad usare il nome di Tigre Bianca, era un poliziotto afro-americano che imperson\u00f2 il supereroe Pantera nera quando venne in possesso di uno dei costumi di T'Challa. Successivamente ne cambi\u00f2 il colore e assunse il nome di Tigre Bianca e divenne un giustiziere di strada, dopo che inger\u00ec una versione sintetica dell'erba a forma di cuore che ha donato al re del Wakanda le sue capacit\u00e0 atletiche. \u00c8 stato considerato una potenziale recluta per L'Iniziativa dei 50 stati.\nAngela Del Toro.\nL'attuale Tigre Bianca \u00e8 Angela del Toro, nipote di Hector Ayala ed ex-agente dell'F.B.I..\nAngela stava investigando sulla morte di suo zio, quando le sue indagini la portarono ad incrociare la strada di Matt Murdock, l'avvocato del suo defunto parente, proprio nel periodo in cui la stampa lo accusava di essere in realt\u00e0 Devil, l'uomo senza paura.\nMurdock consegn\u00f2 ad Angela l'amuleto appartenuto ad Hector ed in seguito la ragazza ne eredit\u00f2 il ruolo.\nEssendo amica di Murdock, Angela \u00e8 stata presa di mira dalla Mano e da Lady Bullseye, che l'hanno attaccata e resa schiava con un arcano sistema ipnotico.\nAltre versioni.\nHouse of M.\nNella realt\u00e0 di House of M Angela del Toro era una fuorilegge appartenente al gruppo dei \"Sapiens\", gruppo con a capo Luke Cage di cui facevano parte elementi del calibro di Felicia Hardy (la Gatta Nera,) Misty Knight, Clint Barton (Occhio di Falco), Danny Rand (Pugno d'acciaio), Marc Spector (Moon Knight) e Shang Chi."}
{"id": "1624967", "revid": "1543377", "url": "https://it.wikipedia.org/wiki?curid=1624967", "title": "Pier Giorgio Merli", "text": "Laureatosi all'Universit\u00e0 di Bologna nel 1967 ha rivolto le sue ricerche nel settore della microscopia elettronica.\nNel 1974 realizz\u00f2 insieme ai colleghi Gianfranco Missiroli e Giulio Pozzi un importantissimo esperimento sulla interferenza di elettroni singoli da due fenditure, molto importante per la fisica quantistica.\nTra le altre sue ricerche fondamentali, vanno segnalate quelle sulla ricristallizzazione del silicio provocata da fasci di ioni e quelle sui criteri di formazione dell'immagine nell'ambito della microscopia elettronica.\nLavorava presso l'Istituto per la Microelettronica e Microsistemi del Cnr di Bologna ed era specializzato in meccanica quantistica.\nHa pubblicato oltre un centinaio di articoli scientifici su riviste italiane e internazionali.\n\u00c8 morto per annegamento nel porto di Marina di Ravenna il 24 febbraio 2008."}
{"id": "1624972", "revid": "599", "url": "https://it.wikipedia.org/wiki?curid=1624972", "title": "Charles \u00c9mile Picard", "text": ""}
{"id": "1624973", "revid": "15756", "url": "https://it.wikipedia.org/wiki?curid=1624973", "title": "Tallero dell'Assia-Kassel", "text": "Il tallero \u00e8 stata la moneta principale del Langraviato, poi Elettorato di Assia-Kassel fino al 1858. Fino al 1807, il tallero era suddiviso in 32 \"Albus\", ognuno di 12 \"Heller\". Valeva 3/4 del Conventionsthaler.\nNel 1806, Guglielmo I venne deposto da Napoleone e Kassel divenne la capitale del nuovo Regno di Vestfalia governato dal fratello di Napoleone Girolamo Bonaparte come Re.\nTra il 1807 ed il 1813 in Assia-Kassel circolarono il tallero e il franco della Vestfalia.\nIl tallero e lo Heller furono reintrodotti nel 1813, ma senza l\"'Albus\" (l'ultima moneta denominata \"Albus\" era stata emessa il 1782). Ora 384 Heller = 1 Thaler. Nel 1819 il tallero fu reso uguale al tallero Prussiano. Nel 1841 fu introdotto un nuovo sistema monetario in cui il tallero era diviso in 30 \"Silbergroschen\", ognuno di 12 Heller.\nQuesto tallero fu poi sostituito alla pari dal Vereinsthaler.\nDurante il regno di Federico II d'Assia-Kassel, nella seconda met\u00e0 del Settecento, vennero coniati anche i \"Blutdollar\", una variante dei talleri nazionali, utilizzata per pagare specificatamente il contingente mercenario inviato al fianco della Gran Bretagna a combattere in Nord America nelle guerre della rivoluzione americana."}
{"id": "1624975", "revid": "767487", "url": "https://it.wikipedia.org/wiki?curid=1624975", "title": "Tuoba Tao", "text": "Tuoba Tao era il nome personale dell'imperatore Taiwudi della dinastia degli Wei del Nord, che ha origine dal popolo turco Tabghatch (o Tuoba in cinese). Fu il terzo imperatore di questa dinastia e regn\u00f2 dal 423 al 451. Durante il suo regno fu in guerra contro i juan-juan."}
{"id": "1624976", "revid": "287204", "url": "https://it.wikipedia.org/wiki?curid=1624976", "title": "Charles Emile Picard", "text": ""}
{"id": "1624977", "revid": "1983214", "url": "https://it.wikipedia.org/wiki?curid=1624977", "title": "Mario Lupo", "text": ""}
{"id": "1624979", "revid": "194688", "url": "https://it.wikipedia.org/wiki?curid=1624979", "title": "Kpmg", "text": ""}
{"id": "1624980", "revid": "2048388", "url": "https://it.wikipedia.org/wiki?curid=1624980", "title": "Monte F\u00e9rion", "text": "Il monte F\u00e9rion \u00e8 una montagna delle Alpi alta 1.412\u00a0m. \u00c8 tra le cime pi\u00f9 elevate delle Prealpi di Nizza. Domina i villaggi di Levens e di Coaraze."}
{"id": "1624997", "revid": "729019", "url": "https://it.wikipedia.org/wiki?curid=1624997", "title": "Wiener Werkst\u00e4tte", "text": "La Wiener Werkst\u00e4tte (\"Wiener=\" viennese, \"Werkst\u00e4tte=\" laboratori, officine) \u00e8 stata una innovativa comunit\u00e0 di produzione viennese, legata al mondo del \"design\", fondata nel 1903 dall'architetto Josef Hoffmann (1870-1956), dal banchiere Fritz W\u00e4rndorfer e dal pittore Koloman Moser (1868-1918). Raccoglie gli esiti della Secessione viennese, Arts and Crafts, Liberty inglese, Art Nouveau, Jugendstil.\nStoria.\nLa Wiener Werkst\u00e4tte viene fondata nel 1903, in Austria da Josef Hoffmann, Koloman Moser e un banchiere finanziere collezionista d'arte di nome Fritz Waerndorfer. \nQuesta raccoglie le arti dei movimenti precedenti. \nRielabora un nuovo classicismo, portando alla nascita il protorazionalismo. Si associa l'artigiano all'economia, ispirandosi all'Arts and Crafts inglese. Hoffmann e Moser nel 1905 ne fondano il programma:\nEra formata da 100 operai, pochissimi di loro erano artigiani di mestiere. Entrarono a far parte di questa nuova visione produttiva i maggiori artisti di Vienna, e gli alunni cui Moser e Hoffman insegnavano nella loro scuola. L'obiettivo era di avere pi\u00f9 esperienze possibili di artisti ed oggetti, legati a un unico stile.\nHoffmann con le sue opere riusciva a produrre con le stesse forme due oggetti completamente diversi. Uno dei progetti pi\u00f9 importanti fuori dell'Austria \u00e8 il Palazzo Stoclet a Bruxelles di Josef Hoffmann.\nLa Wiener Werkst\u00e4tte \u00e8 perfettamente attrezzata di tutto ci\u00f2 che serve all'impresa, la macchina non domina ma aiuta l'uomo: non \u00e8 lei a dominare la fisionomia dei prodotti ma lo spirito creativo spetta alle mani dell'artista. \nSi utilizzano le energie e la creativit\u00e0 dei giovani, formati nella scuola dei due maestri fondatori.\nIl maggior talento di Koloman Moser era la grafica: i cartelloni pubblicitari e il marchio di fabbrica rispondevano benissimo alla finalit\u00e0 commerciale che aveva la ditta.\nLa Wiener Werkst\u00e4tte partecip\u00f2 a quasi tutte le Expo che si tennero, dall'anno della sua fondazione fino al suo fallimento. \nIniziarono ad aprirsi le prime filiali e punti vendita in tutto il mondo: finir\u00e0 per influenzare lo Styling americano.\nMoser insisteva a lavorare solo su progetti commissionati, come un libero professionista.\nSeguirono inoltre la linea delle Mostre: i prodotti realizzati dalla Wiener Werkst\u00e4tte venivano esposti nei negozi, sui cataloghi, nelle Expo, per aumentare i compratori. \nAnni dopo Moser si dimise poich\u00e9 per lui l'attivit\u00e0 non era pi\u00f9 quella di una volta, dipendeva troppo dal gusto dei committenti nonostante loro non avessero idea del prodotto che volevano. \nLui non capiva che la sua politica di lavoro artigianale non sarebbe mai arrivata a un largo pubblico, poich\u00e9 il lavoro manuale era troppo costoso e non tutti potevano permetterselo. \nIl successo della Wiener Werkst\u00e4tte fu essenzialmente dovuto alla borghesia, che grad\u00ec molto i prodotti di lusso che la ditta produceva. Il design della ditta era famoso poich\u00e9 essenziale e semplice, nonostante fosse di gran pregio.\nMuseum f\u00fcr Angewandte Kunst (MAK) Vienna.\nIl Museum f\u00fcr angewandte Kunst (MAK) Vienna espone una delle pi\u00f9 grandi collezioni di opere della Wiener Werkst\u00e4tte in tutto il mondo e la biblioteca del MAK gestisce inoltre un vasto archivio dell'associazione artigianale."}
{"id": "1625009", "revid": "599013", "url": "https://it.wikipedia.org/wiki?curid=1625009", "title": "Giuseppe Brucato", "text": "Carriera.\nHa portato in Serie C2 il Moncalieri partendo dall'Eccellenza. Passato alla , ha guidato poi il e la Pro Vercelli, dove \u00e8 stato esonerato nel febbraio del 2007.\nIl 25 febbraio 2008 ha debuttato in Serie B in qualit\u00e0 di nuovo allenatore del , subentrando ad Attilio Tesser esonerato il giorno precedente. L'11 giugno 2008 \u00e8 stato riconfermato anche per la stagione 2008-2009 sulla panchina virgiliana, e dopo la sconfitta contro il per 1-3, il 27 ottobre 2008 viene esonerato e sostituito da Alessandro Costacurta.\nIl 23 settembre 2009 il neo-presidente del Enzo D'Addario annuncia in conferenza stampa l'ingaggio del tecnico.\nIl 17 gennaio 2010, dopo la sconfitta in casa del per 2-0, viene esonerato dalla guida della compagine Jonica; apprende dell'esonero direttamente dai giornalisti presenti in sala stampa.\nIl 20 maggio 2010 Taranto, durante una conferenza stampa, annuncia che l'allenatore guider\u00e0 nuovamente la compagine rossoblu nel campionato di Lega Pro Prima Divisione 2010-2011; poi, il 9 novembre 2010 dopo la sconfitta in casa della domenica precedente per 3-1 con il Foligno, rassegna le dimissioni come allenatore del Taranto cedendo il testimone a Davide Dionigi.\nIl 13 marzo 2012 sostituisce sulla panchina del Bassano Virtus, societ\u00e0 di Prima Divisione, Osvaldo Jaconi. A fine stagione la squadra non riuscir\u00e0 a salvarsi, chiudendo il campionato all'ultimo posto in classifica.\nIl 28 dicembre 2012 viene chiamato dalla dirigenza del al posto di Sauro Frutti come allenatore della squadra biancorossa con l'obbiettivo di puntare ai playoff."}
{"id": "1625017", "revid": "106908", "url": "https://it.wikipedia.org/wiki?curid=1625017", "title": "Picard", "text": "Picard \u00e8 un termine di origine francofona, relativo della regione francese della Piccardia. Pu\u00f2 riferirsi a:"}
{"id": "1625018", "revid": "120106173", "url": "https://it.wikipedia.org/wiki?curid=1625018", "title": "Regioni di Gibuti", "text": "Le regioni di Gibuti sono la suddivisione territoriale di primo livello del Paese e sono pari a 6; ad esse \u00e8 equiordinata la capitale, Gibuti. Ciascuna regione si articola a sua volta in distretti."}
{"id": "1625022", "revid": "149727", "url": "https://it.wikipedia.org/wiki?curid=1625022", "title": "Stazione di Rogoredo", "text": ""}
{"id": "1625024", "revid": "767487", "url": "https://it.wikipedia.org/wiki?curid=1625024", "title": "The Dangerfields", "text": "I The Dangerfields sono un trio rock 'n' roll di Belfast, Irlanda del Nord, formato nel 2000. Sono cresciuti seguendo l'etica DIY."}
{"id": "1625034", "revid": "767487", "url": "https://it.wikipedia.org/wiki?curid=1625034", "title": "Cimitero vivente 2", "text": "Cimitero vivente 2 (\"Pet Sematary Two\") \u00e8 un film del 1992 diretto da Mary Lambert, sequel di \"Cimitero vivente\" del 1989, sempre diretto dalla Lambert. \u00c8 presente nella colonna sonora (come nel prequel \"Cimitero vivente\") un singolo dei Ramones: \"Poison Heart\".\nPer l'home video il film \u00e8 stato distribuito col titolo Pet Sematary 2 - Cimitero vivente 2.\nTrama.\nJeff Matthews, adolescente figlio dell'attrice Ren\u00e8e Hallow e del veterinario Chase Matthews, rimane traumatizzato dalla brutale morte della madre (avvenuta a causa di un incidente sul set di un film in cui stava lavorando). Tale perdita spinge il ragazzo e il padre a trasferirsi a Ludlow, la cittadina del Maine che diede i natali alla donna e che, anni prima, fu teatro degli orribili avvenimenti riguardanti la famiglia Creed.\nFin da subito il ragazzo non trova altro che problemi, venendo preso di mira dal bullo Clyde e dalla sua banda, che rubano il suo gattino Tigre e lo picchiano, e instaurando un pessimo rapporto con Marjore Hargrove, la giovane governante assunta dal padre e segretamente innamorata di quest'ultimo.\nTuttavia Jeff far\u00e0 amicizia con Drew Gilbert, suo coetaneo, altrettanto bistrattato dai compagni di scuola e per di pi\u00f9 vittima dei soprusi del patrigno, lo sceriffo Gus Gilbert, di cui la madre, Amanda, \u00e8 troppo innamorata per accorgersi della sua cattiveria nei confronti del figlio. Una notte Zowie, il cane di Drew, si avvicina all'allevamento di conigli di Gus, che lo uccide senza pensarci due volte. Distrutto dalla morte del suo amato cane, Drew racconta a Jeff la leggenda del cimitero dei Micmac, chiedendo all'amico di accompagnarlo lass\u00f9 per seppellire l'animale che, di l\u00ec a poco, torner\u00e0 in vita, ma profondamente cambiato, con una ferocia e una cattiveria mai viste prima di allora.\nImpensierito dalle condizioni di Zowie, Chase lo porta nella sua clinica e spedisce un suo campione di sangue ad un suo collega, che gli risponde dicendogli che il sangue che gli ha inviato ha cellule deteriorate al punto da far pensare al sangue di un animale morto.\nTempo dopo Jeff e Drew vengono costretti da Clyde e dai suoi amici a partecipare alla festa di Halloween nel cimitero degli animali, dove Clyde racconta la storia dei Creed e di come Ellie (la figlia superstite della coppia) sia impazzita e abbia ucciso i nonni. La festa viene interrotta da Gus che, infuriato perch\u00e9 Drew ha disubbidito al suo ordine di non andare in giro la notte di Halloween, lo aggredisce picchiandolo e cercando di colpirlo con una grossa croce di legno, ma viene assalito da Zowie, che lo uccide mordendolo alla gola. Sconvolti dalla ferocia del cane e dalla morte dell'uomo, e sentendosi responsabili, i due ragazzi decidono di seppellire il cadavere di Gus nel cimitero indiano.\nL'uomo quindi ritorna in vita, ma con modi di fare ancora pi\u00f9 grezzi, crudeli e sadici: le sue prime azioni, dopo la resurrezione, sono difatti quelle di violentare Amanda e uccidere brutalmente molti dei suoi conigli per puro divertimento. Nel frattempo Chase, confuso dagli inquietanti risultati dell'analisi del sangue di Zowie, viene indirizzato a parlare con un sinistro tassidermista a quanto pare, a conoscenza di molti inquietanti particolari inerenti alla famiglia Creed, che il resto della gente della citt\u00e0 non conosce o di cui \u00e8 restia a parlare. L'uomo gli rivela che il cane non \u00e8 affatto malato, bens\u00ec morto, come il gatto di Louis Creed e come sua moglie Rachel quando i poliziotti la sorpresero dopo aver ucciso il marito, e gli consiglia di lasciare la citt\u00e0 il prima possibile. Intanto Zowie scappa dalla clinica veterinaria di Chase sbranando alcuni gattini ai quali il veterinario stava cercando dei padroni, e in seguito aggredisce lo stesso Chase ferendolo ad un braccio. Jeff viene ancora una volta molestato da Clyde, ma \u00e8 salvato da Gus, che uccide il bullo maciullandogli la faccia con le ruote della sua moto. Dopo ci\u00f2 lo sceriffo attacca Drew con un martello, costringendolo, insieme alla madre, a tentare la fuga in auto, quindi, li uccide entrambi mandandoli a schiantarsi contro un camion, ed infine porta il cadavere di Clyde al cimitero dei Micmac.\nQuella stessa notte Jeff, ossessionato dal potere malefico del cimitero indiano, decide di usarlo per resuscitare la madre che viene riesumata da Gus e seppellita nel terreno maledetto. Chase, informato dai custodi del cimitero di Ludlow della profanazione della tomba della moglie, si reca a casa di Gus per ottenere spiegazioni, ma viene nuovamente aggredito da Zowie, riuscendo ad ucciderlo, dopodich\u00e9 affronta Gus, che lo ferisce con un trapano. Anche se con molta fatica, riesce ad avere ragione del mostro, e ad uccidere anche lui. Nel frattempo Ren\u00e8e \u00e8 tornata in vita, ha ucciso Marjore e, abbracciata al figlio, attende il ritorno a casa del marito. Inorridito nel vedere il corpo resuscitato della moglie, l'uomo intima al figlio di allontanarsi da lei, e Ren\u00e8e chiede a Jeff di lasciarla sola con il padre, perch\u00e9 desiderosa di discutere con lui. All'improvviso irrompe sulla scena il cadavere resuscitato di Clyde, che aggredisce Chase e Jeff, venendo ucciso da quest'ultimo con un cavo elettrico infilato in gola. Ci\u00f2 causa un incendio che comincia a distruggere la casa. Ren\u00e8e viene divorata dalle fiamme supplicando il figlio di restare con lei e dicendogli che lo ama, ma il ragazzo, ormai perfettamente conscio che l'orrenda creatura davanti a lui non \u00e8 sua madre, lascia la casa assieme al padre.\nIl giorno dopo il ragazzo, suo padre e il loro gattino, lasciano per sempre Ludlow e tutti i suoi orrori, sperando di ricominciare una nuova vita.\nCuriosit\u00e0.\nAd un certo punto il personaggio di Chase Matthews (interpretato da Anthony Edwards) guarda per nostalgia un pezzo di un film dove compare la moglie Ren\u00e8e Hallown (Darlanne Fluegel). Questo film non \u00e8 altro che il capolavoro di Sergio Leone \"C'era una volta in America\", dove la Fluegel interpretava Eve, fidanzata del protagonista Noodles (Robert De Niro)."}
{"id": "1625035", "revid": "599013", "url": "https://it.wikipedia.org/wiki?curid=1625035", "title": "Streamlining", "text": "Nel campo del disegno industriale il termine Streamlining (o Streamline) indica il movimento di progettazione pi\u00f9 significativo nell'ambito della cultura tecnica statunitense. Le linee che caratterizzano lo Streamlining sono originate dagli studi che si sviluppano a partire dagli anni venti, anche grazie all'invenzione della galleria del vento, sul Cx. Tale movimento deve il suo nome alla ricerca delle forme aerodinamiche. Per molti anni da allora la parola \"aerodinamica\" viene usata nel linguaggio popolare al posto di \"moderna\".\nStoria.\nLo streamlining fu utilizzato per la prima volta agli inizi del XX secolo per migliorare le prestazioni di aerei, locomotive, automobili, alle alte velocit\u00e0.\nNegli anni trenta molti designer industriali usarono lo streamlining, pi\u00f9 che per ragioni di funzionalit\u00e0, per dare agli oggetti forme pi\u00f9 eleganti e seducenti che allettassero maggiormente il consumatore. Successivamente al crollo della borsa di Wall Street i produttori americani preferirono migliorare o riprogettare i prodotti gi\u00e0 esistenti sul mercato in modo da farli sembrare nuovi.\nMolti designer utilizzarono la bachelite per la realizzazione dei loro progetti, un materiale plastico termoindurente molto adatto allo stampaggio di forme affusolate.\nNel 1934 il frigorifero \"Coldspot\" divenne il primo oggetto ad essere commercializzato pi\u00f9 per il suo aspetto estetico che per le sue prestazioni. Nello stesso anno esce uno degli oggetti di design industriale pi\u00f9 significativi della storia dell'automobile: la Chrysler Airflow (ZSB), per la realizzazione della quale la Chrysler fece costruire una galleria del vento aziendale, sotto supervisione di Orville Wright. In Italia per\u00f2 studi aerodinamici in campo automobilistico erano gi\u00e0 iniziati da molti anni, nel 1913 infatti la carrozzeria milanese \"Castagna Milano\" concep\u00ec un progetto di vettura dalla carrozzeria totalmente puntata sull'aerodinamica, progetto che venne successivamente prodotto da quella che \u00e8 attualmente l'Alfa Romeo: l'ALFA 40-60 HP di Giuseppe Merosi. Uno dei rari casi di applicazione di questo stile in ambito nautico \u00e8 l'MV Kalakala un singolare traghetto nato nel 1926 e tenuto in esercizio per il trasporto dei passeggeri nello stretto di Puget fino alla fine degli anni sessanta.\nIl fatto che lo Streamlining sia originariamente legato alla crisi del 1929 \u00e8 una vecchia opinione da revocare in dubbio. "}
{"id": "1625037", "revid": "15756", "url": "https://it.wikipedia.org/wiki?curid=1625037", "title": "Chiptune", "text": "Con chiptune (o anche chip music) si indica un tipo di musica informatica scritta per formati sonori in cui tutti i suoni sono sintetizzati in tempo reale dal chip sonoro di un computer o una console. Il fenomeno \u00e8 \nstrettamente correlate alla musica nei videogiochi ed al \"retrogaming\".\nStoria.\nLa \"computer music\" e i primi esperimenti.\nI pi\u00f9 datati precursori della chip music si possono gi\u00e0 riscontrare nella storia iniziale della \"computer music\". Nel 1951, i computer della serie CSIRAC e Ferranti Mark 1 erano usati per eseguire delle esibizioni pubbliche di musica digitale sintetizzata in tempo reale. Negli ultimi anni '70, le console dei videogame e i microcomputer (home computer), cominciarono a possedere dei circuiti integrati dedicati alla generazione sonora. Un primo notevole esempio \u00e8 il chip TIA dell'Atari VCS (1977) che proponeva due canali di emissione (voice channel) con impostazione indipendente, l'uno dall'altro, della forma d'onda e del volume. Dato che parecchi microcomputer commercializzati all'epoca avevano la possibilit\u00e0 di gestire musica e suoni, iniziarono a essere disponibili software commerciali per la composizione musicale, che giravano su vari modelli di microcomputer. Un primo esempio \u00e8 l\"'Atari Music Composer\", attribuito nel 1980 per l'Atari 400/800. Questi programmi erano semplici e intuitivi da usare, ma avevano capacit\u00e0 molto ristrette. Al fine di avere maggior vantaggio dal chip sonoro, erano necessarie approfondite conoscenze di programmazione, spesso in linguaggio assembly.\nGli \"home computers\" e la nascita del genere.\nIl pi\u00f9 influente elemento di hardware che ha segnato lo sviluppo della musica su chip \u00e8 stato il SID (Sound Interface Device - Dispositivo di Interfaccia Sonoro) della MOS Technology, il chip sonoro del Commodore 64, immesso sul mercato nel 1982. Gi\u00e0 tre anni dopo diversi programmatori su Commodore 64, come Rob Hubbard, David Whittaker (realizzatore di video game) e Martin Galway, stavano esplorando le capacit\u00e0 musicali del chip SID, con l'intento di produrre molteplici e interessanti musiche per videogiochi. A causa dell'assenza di software sufficientemente avanzati per la composizione musicale, venivano utilizzati allo scopo dei programmi specialistici, detti monitor in linguaggio macchina. Allo stesso tempo, molti hobbysti del computer erano impegnati nello sforzo di \"estrarre\" queste musiche dai videogame. Questa musica estratta veniva poi distribuita tra gli hobbysti sotto forma di miniprogrammi indipendenti dal videogioco di origine, contenenti uno o pi\u00f9 brani della musica del videogioco; inoltre queste musiche venivano spesso usate come musica di sottofondo in piccoli programmi di solo scopo dimostrativo (demo), oppure addirittura nelle sequenze introduttive degli stessi videogiochi crackati, quando veniva mostrata la lista dei cracker.\nIn seguito, numerosi gruppi che appartenevano allo scenario dei demo, si mossero a realizzare la loro propria musica, invece che estrarla dai videogame. Nel 1986, Jeroen \"Red\" Kimmel studi\u00f2 il programma che costituiva il player realizzato da Rob Hubbard e lo modific\u00f2 per i suoi brani demo musicali, dopodich\u00e9 nel 1987 scrisse un suo proprio programma. Alcuni altri hobbyisti, inoltre, stavano realizzando i loro software musicali, ad esempio il \"Soundmonitor\" di Chris H\u00fclsbeck, che fu pubblicato nel 1986 in un numero della rivista tedesca \"64'er\", dedicata al Commodore 64, come listato da digitare sul computer a cura del lettore. La disponibilit\u00e0 di questi software rese possibile a un pi\u00f9 ampio uditorio di possessori di computer di comporre musica, anche complessa, sfruttando il chip musicale SID. La stessa rivista \"64'er\" ospit\u00f2 inoltre nel 1986 la prima competizione, di cui ci sia nota, per musica realizzata con il Commodore 64. Questi stessi sviluppi nell'ambito culturale del Commodore 64 si riflessero con simili modalit\u00e0 su altre piattaforme di microcomputer disponibili in quel periodo.\nI software per Amiga, denominati \"tracker\", iniziando dallo \"Ultimate Soundtracker\" del 1987 creato da Karsten Obarski, ispir\u00f2 un gran numero di entusiasti utenti di computer a creare musica. Come variante della nascente cultura della musica tracker, si fece strada un tipo di musica con forti reminiscenze di quella preesistente per il SID del Commodore 64. Questo tipo di musica venne chiamata \"chiptunes\", oppure \"chip music\".\nI primi esempi di \"tracker chiptunes\" datano circa 1989 - 1990 e sono attribuiti ai musicisti dello scenario della musica demo che si facevano chiamare 4-Mat, Baroque, Turtle e Duz. I \"tracker chiptunes\" tecnicamente sono basati su forme d'onda di durata molto corta ripetute in loop, che poi sono modulate con effetti sonori gestiti dal software tracker, ad esempio arpeggio, vibrato e portamento. La ridotta quantit\u00e0 di dati necessari per il campionamento, peraltro, rendeva i \"tracker chiptunes\" fortemente efficienti nel compattare lo spazio di memorizzazione loro necessario, rispetto ad altri tipi di musica realizzata con il software tracker, e li rendeva appetibili per i demo e le intro dei programmi crackati, tipicamente costretti a dimensioni limitate. \nTuttavia fino agli anni 1990 i brani di chip music raramente veniva eseguita dal vivo, e i brani erano distribuiti quasi esclusivamente come programmi eseguibili, oppure sotto forma di altri formati di file specializzati, ed i primi esempi di chip music, prodotti da una etichetta di produzione musicale, possono essere trovati verso la fine del decennio.\nGli anni 2000 ed il consolidamento del fenomeno.\nDurante gli anni 2000, un nuovo movimento di cultura dei chiptune prese piede, amplificata dalla produzione di software come \"LSDJ\" per il Game Boy. Questa nuova cultura d\u00e0 molta pi\u00f9 enfasi alle performance dal vivo e produzione di dischi, che non i precedenti scenari dei demo e della cultura dei tracker, dei quali i nuovi artisti sono solo lontanamente consapevoli.\nAnalisi.\nTecnologie e strumenti utilizzati.\nLe chiptune possono essere suonate sui computer moderni attraverso emulatori o piattaforme specifiche per i vari lettore multimediale; tuttavia, i software non sempre possono essere fedeli al 100% nell'emulazione di particolari hardware. Per fare un esempio, il chip SID possiede un filtro comprendente circuiti analogici le cui caratteristiche possono solo essere parzialmente riproposte attraverso calcoli matematici.\nDal punto di vista hardware ci furono varie periferiche che potevano essere utilizzate, ad esempio per il Commodore 64 \u00e8 stato reso disponibile \"Messiah\", una cartuccia che consentiva in certo controllo dei parametri, della sequenziatura, dell'emulazione analogica dei tamburi, e una limitata riproduzione di campioni, per il Nintendo Entertainment System venne prodottto il \"MidiNES\", una cartuccia che trasforma il sistema in un sintetizzatore con hardware completo, controllabile totalmente da periferica Midi. \nA livello software vi furono molti programmi per svariate piattaforme e sistemi operativi; ad esempio per Amiga e Atari ST, come \"Ultimate SoundTracker\", \"ProTracker\" e \"NoiseTracker\", per MS-DOS ci furono il \"Fast Tracker\" che consentiva di generare campioni utilizzando il mouse, disegnando a mano il loro sviluppo, \"Scream Tracker\" che introdusse un proprio formato di file e \"Impulse Tracker\", per Microsoft Windows \"ModPlug Tracker\" e per sistemi operativi \"Unix-like\" \"Skale Tracker\", \"SoundTracker\" e \"Renoise\". Per Game Boy il software \"Little Sound DJ\" aveva un'interfaccia progettata per l'utilizzo in ambiente live, e ha capacit\u00e0 di sincronizzazione Midi. Sempre per quest'ultimo, l'artista di chiptunes Pixelh8 ha inoltre realizzato un software musicale come \"Music Tech\" e per Game Boy Advance e Nintendo DS il \"Pro Performer\", che trasforma entrambe le macchine in sintetizzatori completi. \nNel tentativo di generare arrangiamenti pi\u00f9 complessi, i compositori di queste musiche, per aggirare le limitazioni imposte dal mezzo, si misero a sviluppare i loro personali strumenti elettronici nonch\u00e9 spartiti musicali specifici, impiegando una combinazione dei due metodi di sintesi sonora, cio\u00e8 la modulazione dell'ampiezza d'impulso PWM e la sintesi wavetable, e implementando speciali tecniche di composizione che sfruttavano largamente l'arpeggio. Tutto ci\u00f2 \u00e8 dovuto al fatto che i primi chip sonori disponevano di un generatore sonoro che poteva controllare pochi canali contemporaneamente, emettendo solo poche tonalit\u00e0 e rumori simulati; la tecnologia di generazione sonora del periodo limitava di molto la complessit\u00e0 dei suoni; le melodie risultanti potevano cos\u00ec sembrare gracchianti e fastidiose all'orecchio dell'ascoltatore non abituato a questo tipo di musica. \nI circuiti integrati maggiormente usati per le produzioni del genere sono stati chip sonori come:\nPer il MSX vennero prodotti diversi chip pi\u00f9 potenti, tra cui il Konami SCC, lo Yamaha YM2413 (MSX-MUSIC) e lo Yamaha Y8950 (MSX-AUDIO, predecessore dell'OPL3 Yamaha YMF262), la scheda audio Moonsound basata sullo Yamaha YMF278B (OPL4), ciascuno con le sue sonorit\u00e0 caratteristiche. Il Game Boy, come il NES (Nintendo Entertainment System), non ha un chip sonoro dedicato ma usa della logica digitale integrata nella CPU principale.\nRiguardo all'Amiga, \u00e8 noto che il suo chip sonoro si chiama \"Paula\", ma in realt\u00e0 esso non \u00e8 propriamente un generatore di suoni: tecnicamente, esso \u00e8 solo responsabile di trasferire (in modalit\u00e0 DMA, Direct Memory Access) i campioni sonori memorizzati nella RAM del computer, alla circuiteria di emissione sull'uscita audio, similarmente al funzionamento delle moderne schede audio.\nSui modelli di ZX Spectrum dotati di 128KB, su Amstrad CPC e su Atari ST , i suoni provenienti dal chip sono sintetizzati semplicemente dividendo una forma d'onda quadra di partenza (denominata clock), per ottenere una risultante onda quadra della frequenza desiderata, per poi usare successivamente una forma d'onda \"a dente di sega\" oppure una onda triangolare, ricavata da un oscillatore a bassa frequenza (LFO) residente nella circuiteria di controllo del volume, oppure infine un generatore di inviluppo di tipo ADSR (Attack-Decay-Sustain-Release), con lo scopo di ottenere una qualche forma di modulazione ad anello. Un'altra soluzione consiste nell'utilizzare oscillatori LFO per controllare, o influenzare, un parametro del suono emesso, ad esempio la classe di altezze del suono (\"pitch\") o altri tipi di filtraggio, impostati in un ciclo ripetitivo.\nLa tecnica di realizzare chiptunes attraverso campioni sintetizzati direttamente (in runtime), continu\u00f2 ad essere popolare anche su macchine con completa capacit\u00e0 di riproduzione tramite campionamento; siccome la descrizione del suono prodotto da uno strumento richiede molto meno spazio che non registrare tutti i campioni delle note da esso emesse, questi formati generavano file molto piccoli, e siccome i parametri della sintesi sonora potevano pure essere variati nel corso della composizione, essi potevano contenere espressioni musicali pi\u00f9 profonde che non i formati basati su puro campionamento. Inoltre, anche con formati puramente di campionamento, come il formato MOD, si riusciva a risparmiare spazio attraverso la ripetizione in loop di campioni di brevissima durata.\nI computer di ultima generazione hanno smesso di ricreare le musiche attraverso chip dedicati e si basano sulla sintesi degli strumenti derivata dai campioni audio (\"sample\"), che permette di ottenere sonorit\u00e0 pi\u00f9 fedeli agli strumenti reali, ma al prezzo di maggiori dimensioni dei file ottenuti e, si potrebbe dire, della personalit\u00e0 che i musicisti trasmettevano con i loro file nel tentativo di riprodurre le sonorit\u00e0 con mezzi pi\u00f9 primitivi.\nI formati file.\nI formati di file pi\u00f9 comuni utilizzati per le composizioni sono stati soprattutto .SID, e .MOD, successivamente si affermaro lo .SNDH usato su Atari ST, .XM (eXtended Module) vari formati basati su AdLib, e diversi altru comuni originari dei computer Amiga.\nLo standard MIDI, assieme al set di strumenti General MIDI, descrive solamente quali note sono suonate su determinati strumenti, per cui i file del formato non vengono condiderati come rilevanti per il genere, in quanto un file MIDI non fornisce informazioni sulla sintesi degli strumenti.\nLo stile.\nLe chiptune solitamente consistono di onde con forme basiche, tra cui sinusoidi, onde quadre, onde triangolari o a dente di sega, e semplici percussioni, solitamente generate processando il rumore bianco attraverso un sintetizzatore con un modulo ADSR. Per questo motivo le sonorit\u00e0 in stile 8 bit delle chiptune possono essere riconosciute dai loro strumenti sintetizzati su base di onde quadre, le percussioni di cui sopra e ampio uso di arpeggi rapidissimi per dare l'impressione che le composizioni comprendano accordi di tre o quattro note su un unico canale (le limitazioni dell'hardware impedivano di porre pi\u00f9 note su un unico canale).\nQuesto stile di musica viene riproposto su siti specializzati, come ad esempio www.chiptune.com, ove \u00e8 possibile trovare svariate composizioni, sia realizzate in formato MOD (quello dei tracker) sia con formati e computer pi\u00f9 antiquati.\nNella cultura di massa.\nCinematografia.\nLo scenario dei chiptunes \u00e8 stato il soggetto di un documentario chiamato \"Blip Festival: Reformat the Planet\" di \"2 Player Productions\". Questo film \u00e8 stato selezionato ufficialmente nel 2008 al film festival \"South by Southwest\" ad Austin in Texas. La prima del film \u00e8 avvenuta l'8 marzo 2008 al Dobie Center.\nTelevisione.\nL'11 aprile 2005 ci fu la prima performance con i chiptunes su un canale televisivo nazionale americano. I \"8 Bit Weapon\" eseguirono i loro brani \"Bombs Away\" e \"Gameboy Rocker\" durante l'episodio live numero 5058 di \"Attack of the Show\" sul canale \"G4\".\nLa serie TV \"Yo Gabba Gabba!\" sul canale \"Nickelodeon\" fa un uso massiccio di chiptunes come musica di sottofondo."}
{"id": "1625040", "revid": "868829", "url": "https://it.wikipedia.org/wiki?curid=1625040", "title": "Predone Mascherato", "text": "Il Predone Mascherato (\"Masked Marauder\"), tradotto in italiano anche come Marauder, il cui vero nome \u00e8 Frank Farnum, \u00e8 un personaggio dei fumetti creato da Stan Lee (testi) e John Romita Sr. (disegni), pubblicato dalla Marvel Comics. \u00c8 un supercriminale apparso per la prima volta in \"Daredevil\" n. 16 (maggio 1966).\nBiografia del personaggio.\nIl Predone Mascherato \u00e8 uno scienziato criminale, inventore di un raggio ottico in grado di rendere temporaneamente cieco chi colpisce. Nella sua identit\u00e0 civile \u00e8 l'amministratore dello stabile in cui si trova la \"Nelson &amp; Murdock avvocati\".\nLa sua prima sortita lo vede attaccare il palazzo della World Motors per rubare il progetto XB-390, un nuovo motore auto. Questo piano va a monte grazie all'interferenza di Devil e dell'Uomo Ragno.\nSuccessivamente si unisce al Gladiatore nel tentativo di entrare nell'organizzazione mafiosa nota come Maggia. Per provare la sua bravura \u00e8 costretto a battersi con Devil. Costruisce per questo l'androide Tri-Man, che viene per\u00f2 distrutto dal giustiziere cieco.\nSi allea poi con Stilt-Man nel tentativo di scoprire la vera identit\u00e0 di Devil. Per questo rapisce Foggy Nelson e Karen Page e li porta su un elicottero equipaggiato con un campo di forza. Nella lotta con l'\"Uomo senza paura\" entra in contatto col campo, che apparentemente lo disintegra.\nRitroviamo il Predone alcuni anni dopo a Detroit (viene rivelato che il campo di forza funzionava in realt\u00e0 da teletrasporto), dove cerca di rubare uno space shuttle progettato dal miliardario Tony Stark. Viene naturalmente sconfitto da Iron Man.\nSempre Iron Man, affiancato da Licantropus, sventa il suo piano successivo, la creazione di un androide potenziato con le energie di tre animali.\nLa sua successiva apparizione lo vede a capo del Maggia. Ricatta New York utilizzando un bombdroide su cui ha installatto una bomba atomica, ma viene fortunatamente fermato da Devil e da un temporaneamente cieco Uomo Ragno.\nRicompare al funerale di Stilt-Man, dove viene avvelenato dal Punitore."}
{"id": "1625042", "revid": "57342", "url": "https://it.wikipedia.org/wiki?curid=1625042", "title": "Aldo Garosci", "text": "Biografia.\nFormatosi a Torino negli ambienti antifascisti nel periodo in cui Torino era una fucina del pensiero antifascista con la presenza di personalit\u00e0 come Antonio Gramsci e Piero Gobetti, Garosci, dopo la laurea in Giurisprudenza con Gioele Solari nel 1929, inizi\u00f2 la sua militanza politica dando vita con Mario Andreis al foglio clandestino \"Voci d'officina\", d'ispirazione \"operaistica\" e gobettiana e collaborando alla rivista \"Il Baretti\". Sin dai tempi degli studi liceali \u00e8 fondamentale per lui l'amicizia con il futuro italianista Carlo Dionisotti, che gli dedicher\u00e0 il saggio introduttivo di \"Geografia e storia della letteratura italiana.\"\nEssendo tra gli organizzatori a Torino del movimento clandestino antifascista Giustizia e Libert\u00e0, rischi\u00f2 l'arresto nel dicembre del 1931, quando furono arrestati Andreis e altri dello stesso gruppo; ma disponendo ancora del passaporto, riusc\u00ec ad espatriare a Parigi il 12 gennaio del 1932. L\u00ec con gli amici Franco Venturi e Carlo Levi, collabor\u00f2 alla redazione del settimanale \"Giustizia e Libert\u00e0\" di Carlo Rosselli.\nNel 1936 partecip\u00f2 alla guerra civile spagnola contro i franchisti quale miliziano della Colonna Italiana formata da 150 uomini, sia operai che intellettuali, aderenti in particolare a gruppi anarchici, GL, repubblicani, comunisti e socialisti. Rimasto ferito a Huesca durante la battaglia di Monte Pelato, ripar\u00f2 in Francia; da qui, in seguito all'invasione tedesca della Francia nel 1940, fugg\u00ec negli Stati Uniti d'America, dove fu tra gli animatori della Mazzini Society con Gaetano Salvemini e collabor\u00f2 ai \"Quaderni italiani\" di Bruno Zevi.\nNel 1943 torn\u00f2 in Italia e partecip\u00f2 alla Resistenza romana nelle file del Partito d'Azione. Nel dopoguerra, dopo lo scioglimento del Partito d'Azione, ader\u00ec all'Unione dei socialisti e, in seguito alla scissione del PSI nel 1947, al PSDI di Giuseppe Saragat.\nNel 1953 si associ\u00f2 al movimento Unit\u00e0 Popolare, accanto a Tristano Codignola, Piero Calamandrei e Paolo Vittorelli, non avendo condiviso le posizioni del PSDI sulla legge elettorale maggioritaria.\nNel 1945 fu vicedirettore del rinato quotidiano \"Il Mondo\"; tra il 1948 e il 1949 diresse il quotidiano \"L'Italia Socialista\"; collabor\u00f2 per diversi anni al settimanale \"Il Mondo\" di Mario Pannunzio. Contemporaneamente coltiv\u00f2 gli studi storici: prima libero docente di storia moderna e di storia delle dottrine politiche all'Universit\u00e0 di Roma, insegn\u00f2 poi stabilmente all'Universit\u00e0 di Torino dal 1960 storia del Risorgimento e storia moderna. \nIl 19 maggio 1964 divenne socio dell'Accademia delle scienze di Torino.\nTra il 1968 e al 1970 diresse il quotidiano \"L'Umanit\u00e0\".\nAlla fine degli anni sessanta rientr\u00f2 in politica come dirigente prima del Partito Socialista Unificato, poi nuovamente nel PSDI."}
{"id": "1625051", "revid": "729019", "url": "https://it.wikipedia.org/wiki?curid=1625051", "title": "Tour della nazionale di rugby a 15 dell'Inghilterra 1963", "text": "Nel 1963 la nazionale di rugby a 15 dell'Inghilterra affront\u00f2 il suo primo \"tour\" di sempre nell'Emisfero Sud.\nLa destinazione fu l'Australasia con 5 incontri, di cui due \"test match\" in Nuova Zelanda e un incontro in Australia, un \"test match\" contro gli \"Wallabies\".\nL'apertura fu all'Athletic Park di Wellington per quella che risult\u00f2 essere l'unica vittoria di tutto il \"tour\", un 14-9 alla formazione regionale locale.\nSpeculare nel punteggio fu la sconfitta nel secondo incontro, al Carisbrook di Dunedin contro , impostosi a sua volta 14-9 sugli inglesi.\nIl primo \"test match\" contro gli \"All Blacks\" all'Eden Park di Auckland fu una sconfitta 11-21 cui fece seguito, tre giorni pi\u00f9 tardi a Napier, il rovescio pi\u00f9 consistente del \"tour\", un 5-20 sub\u00ecto da guidato in terza linea da Kel Tremain; il secondo \"test match\", e ultimo appuntamento in Nuova Zelanda, termin\u00f2 9-3 per la formazione di casa al Lancaster Park di Christchurch.\nFu una sconfitta anche il successivo \"test match\" in Australia, tenutosi allo Sports Ground di Sydney: gli \"Wallabies\" vinsero 18-9 anche se il conteggio delle mete fu loro solo favorevole per 4-3 (all'epoca tale segnatura valeva tre punti)."}
{"id": "1625058", "revid": "83531", "url": "https://it.wikipedia.org/wiki?curid=1625058", "title": "Dave Brubeck Quartet", "text": ""}
{"id": "1625061", "revid": "729019", "url": "https://it.wikipedia.org/wiki?curid=1625061", "title": "Tour della Nazionale di rugby a 15 dell'Australia 1963", "text": "Nel 1963 la nazionale australiana di rugby union si reca in tour in Australia. Due successi su 4 match, permettono ai Wallabies di pareggiare la serie."}
{"id": "1625062", "revid": "765341", "url": "https://it.wikipedia.org/wiki?curid=1625062", "title": "SVD Dragunov", "text": "SVD Dragunov (formalmente \u0421\u043d\u0430\u0439\u043f\u0435\u0440\u0441\u043a\u0430\u044f \u0432\u0438\u043d\u0442\u043e\u0432\u043a\u0430 \u0414\u0440\u0430\u0433\u0443\u043d\u043e\u0432\u0430, \"Snayperskaya Vintovka Dragunova\" alla lettera \u201cfucile di precisione Dragunov\u201d) \u00e8 un fucile di precisione semiautomatico camerato per la cartuccia 7,62 \u00d7 54 mm R sviluppato in Unione Sovietica.\nSeppur venga inquadrato come fucile di precisione, esso \u00e8 in realt\u00e0 un DMR (Designed Marksman Rifle), cio\u00e8 un fucile per Marksman. Questo perch\u00e9 l'SVD non ha n\u00e9 la precisione n\u00e9 il tiro utile di un vero fucile da cecchino.\nStoria.\nVenne originariamente fornito come arma di supporto, dal momento che la capacit\u00e0 di ingaggio della fanteria a lungo raggio era stata quasi completamente eliminata con l'adozione dei fucili d\u2019assalto (adatti a scontri su breve e media distanza). Per questo venne originariamente denominato \"PVD\" (ovvero \u041f\u043e\u043b\u0443\u0430\u0432\u0442\u043e\u043c\u0430\u0442\u0438\u0447\u0435\u0441\u043a\u0430\u044f \u0432\u0438\u043d\u0442\u043e\u0432\u043a\u0430 \u0414\u0440\u0430\u0433\u0443\u043d\u043e\u0432\u0430, \"Poliavtomaticheskaya Vintovka Dragunova\" vale a dire \u201cfucile semiautomatico Dragunov\u201d).\nL'arma risult\u00f2 vincitrice in un concorso che mise a confronto tre differenti progetti di altrettanti progettisti: Sergei Gavrilovich Simonov, Aleksandr Konstantinov e Yevgeny Dragunov. L'arma diede risultati soddisfacenti e nel 1963 venne ufficialmente adottata dall'esercito. Nel 1964 cominci\u00f2 la produzione di massa alla Izhmash.\nDa quel momento, il Dragunov divenne arma popolare in molti paesi, compresa buona parte di quelli aderenti al Patto di Varsavia. La produzione su licenza inizi\u00f2 in Cina (con le varianti \"Type 79\" e \"Type 85\") e in Iran (come copia diretta della variante cinese).\nDettagli tecnici.\nFunzionamento.\nIl Dragunov \u00e8 un fucile semiautomatico operato a gas che sfrutta un pistone a corsa corta. La chiusura dell'arma avviene tramite otturatore rotante, tenuto in sede da tre perni. Il fucile possiede due regolatori manuali per i gas.\nDopo lo sparo dell'ultimo colpo, otturatore e porta otturatore sono mantenuti in apertura (\"hold open\") e possono essere svincolati tramite arretramento della leva di armamento. Il castello dell'arma \u00e8 ricavato dal pieno per ottenere maggiore precisione e resistenza del pezzo. Il castello del Dragunov \u00e8 esteticamente molto simile a quello della serie AK, con cui condivide organi di mira e selettore di fuoco.\nCanna.\nLa canna dell'arma risulta piuttosto sottile, per garantire all'arma un peso limitato, e termina con un soppressore di fiamma. La canna all'interno \u00e8 interamente cromata per aumentare la resistenza alla corrosione. Negli anni '70, il passo di rigatura della canna venne ridotto a 240\u00a0mm, operazione che ridusse del 19% la precisione complessiva dell'arma. La modifica aveva lo scopo di adattare l'arma all'uso di munizioni traccianti, perforanti e incendiarie (munizioni che richiedono rigature a passo ridotto per essere stabilizzate).\nAlimentazione.\nL'arma \u00e8 alimentata tramite caricatore amovibile da 10 colpi in 7,62 \u00d7 54 mm R.\nOrgani di mira.\nL'arma presenta mire metalliche, graduate fino a 1 200 m, che possono essere impiegate anche nel caso si stia montando sull'arma un'ottica (che ha un attacco molto alto e dunque non interferisce con il sistema metallico).\nIl Dragunov \u00e8 dotato (di fabbrica) di un'ottica a sgancio rapido PSO-1. Quest'ultima (con una lunghezza totale di 375\u00a0mm, coprilente, ingrandimento 4x e 6\u00b0 di campo visivo) \u00e8 applicabile unicamente alle scine proprietarie degli SVD. L'ottica include numerose caratteristiche, tra cui i \"dot\" per la compensazione, reticolo illuminato e un rilevatore infrarosso. La versione attuale \u00e8 denominata PSO-1M2, e differisce dall'originale solo per i materiali di costruzione e la mancanza dell'ormai obsoleto rilevatore infrarosso. Il mirino dovrebbe permettere ingaggi su distanze che spaziano dai 600 ai 1 300 m, ma molto dipende dall'esperienza del tiratore.\nChiaramente, l'arma pu\u00f2 montare anche ottiche con magnificazioni differenti o reticoli alternativi. I fucili SVDN escono di fabbrica con un mirino notturno integrato, sia esso un NSP-3, NSPU, PGN-1, NSPUM o il rilevatore passivo polacco PCS-6. \nCalcio.\nIl Dragunov presenta paracanna e calcio in legno traforati, su cui \u00e8 possibile installare un supporto per l'appoggio della guancia (che deve essere rimosso per mirare agevolmente con i sistemi metallici). I modelli pi\u00f9 recenti sono invece dotati di forniture in polimero nero ultraresistente che mantengono pressoch\u00e9 identiche la forma e le dimensioni (il calcio ha una forma meno stondata e pi\u00f9 geometrica).\nMunizionamento.\nPer il tiro di precisione, vengono impiegate munizioni appositamente sviluppate da V. M. Sabelnikov, P. P. Sazonov e V. M. Dvorianov. Le munizioni 7N1 presentano ogive di piombo incamiciate in acciaio. Nel 1999, la munizione 7N1 \u00e8 stata sostituita dalla pi\u00f9 recente e performante 7N14, sviluppata appositamente per gli SVD. La velocit\u00e0 del proiettile non \u00e8 stata alterata (circa 830\u00a0m/s) ma il rivestimento \u00e8 stato rinforzato e appuntito. Il fucile pu\u00f2 anche sparare le classiche munizioni sovietiche 7,62 \u00d7 54\u00a0mm R (in tutti i formati).\nGli standard di precisione per gli SVD sono stati stabiliti a tavolino. I produttori devono svolgere test di tiro per verificare se l'arma soddisfa gli standard. Perch\u00e9 il fucile sia utilizzabile, la dispersione verticale non deve superare 1,24 MOA con canne a 240\u00a0mm di passo di rigatura (che scende a 1,04 MOA con canne da 320\u00a0mm di passo). Con i proiettili standard 57-N-323S, la precisione dell'arma \u00e8 ridotta, con dispersione verticale massima che sfiora i 2,21 MOA. Gli standard per il Dragunov sono molto simili a quelli stabiliti per il fucile M24 con proiettili M118SB (1,18 MOA) e per il nuovo M110 con munizioni M118LR (1,27 MOA).\nVarianti.\nNei primi anni '90 venne introdotta una variante compatta dell'SVD, denominata SVDS (\u0421\u043d\u0430\u0439\u043f\u0435\u0440\u0441\u043a\u0430\u044f \u0412\u0438\u043d\u0442\u043e\u0432\u043a\u0430 \u0414\u0440\u0430\u0433\u0443\u043d\u043e\u0432\u0430 \u0421\u043a\u043b\u0430\u0434\u043d\u0430\u044f, \"Snayperskaya Vintovka Dragunova Skladnaya\", \u201cfucile di precisione Dragunov con calcio pieghevole\u201d), che presenta appunto un calcio pieghevole sul lato destro dell'arma. La canna \u00e8 stata appesantita, il castello rinforzato, il cilindro dei gas migliorato e alla fine della canna \u00e8 stato inserito uno spegnifiamma conico.\nEsiste anche una variante dell'SVDS equipaggiata con visore notturno, chiamata SVDS-N.\nNel 1994, la \"TsKIB SOO Company\" svilupp\u00f2 il fucile SVU (\u0421\u043d\u0430\u0439\u043f\u0435\u0440\u0441\u043a\u0430\u044f \u0412\u0438\u043d\u0442\u043e\u0432\u043a\u0430 \u0423\u043a\u043e\u0440\u043e\u0447\u0435\u043d\u043d\u0430\u044f, \"Snayperskaya Vintovka Ukorochennaya\", \u201cfucile di precisione, accorciato\u201d) per le forze speciali dell'MVD. Confrontato con l'SVD, il nuovo SVU \u00e8 sensibilmente pi\u00f9 corto (anche grazie alla configurazione bullpup) e presenta una canna accorciata con un particolare spegnifiamma che riesce a ridurre fino al 40% del rinculo.\nL\u2019SVDK (\u0421\u043d\u0430\u0439\u043f\u0435\u0440\u0441\u043a\u0430\u044f \u0432\u0438\u043d\u0442\u043e\u0432\u043a\u0430 \u0414\u0440\u0430\u0433\u0443\u043d\u043e\u0432\u0430 \u041a\u043e\u0440\u043e\u0442\u043a\u0438\u0439, \"Snayperskaya Vintovka Dragunova Korotkij\" ovvero \u201cfucile di precisione Dragunov, corto\u201d) \u00e8 una variante del Dragunov camerato per il 9,3 \u00d7 64\u00a0mm 7N33. Nel 1998 la Polonia ha adottato una versione modernizzata del Dragunov, con la denominazione SWD-M (nome ufficiale 7,62\u00a0mm Karabinu Wyborowego SWD Zmodernizowanego), che monta una canna pesante, un bipiede e un'ottica LD-6 da 6x42.\nUn'altra versione \u00e8 il fucile di precisione iracheno 7,62\u00a0mm Al-Kadesih. Molto simile in apparenza, l'arma presenta un castello pi\u00f9 lungo con un diverso attacco per la canna (che viene fissata tramite perni, invece che avvitata). Altra differenza vistosa \u00e8 il caricatore, che nella versione irachena presenta un elaborato rilievo raffigurante una palma.\nVarianti commerciali.\nIl Dragunov \u00e8 stato anche utilizzato come base di partenza per diversi fucili da caccia. Nel 1962, la fabbrica Izhevsk mise in produzione il suo Medved (\u041c\u0435\u0434\u0432\u0435\u0434\u044c, \u201corso\u201d) camerato inizialmente per il 9 \u00d7 53\u00a0mm e solo successivamente in 7,62 \u00d7 51 mm NATO per l'esportazione. Nei primi anni '70, sempre la Izhevsk introdusse il TIGR (\u0422\u0438\u0433\u0440, \u201ctigre\u201d). A oggi, il TIGR \u00e8 disponibile sia con canna standard (620\u00a0mm) sis con canna accorciata (520\u00a0mm), calcio standard o calcio pieghevole (stile SVDS) e camerato per svariati calibri, tra cui 7,62 \u00d7 54 mm R, .308 Winchester, .30-06 Springfield e 9,3 \u00d7 64\u00a0mm Brenneke.\nImpiego nei conflitti.\nIl Dragunov fu sviluppato e introdotto per svariate ragioni. In primis, non era originariamente inteso come arma per soldati altamente specializzati, ma piuttosto per i tiratori sparsi nei vari reparti, per usare la classificazione americana non quindi gli \"sniper\", ma i \"marksman\", cio\u00e8 il miglior tiratore di un reparto. In ogni plotone degli eserciti del Patto di Varsavia, era presente almeno un soldato armato di Dragunov. Basti pensare che nel solo arsenale della RDT era stoccati circa 2 000 fucili, mentre negli eserciti del blocco occidentale i cecchini erano presenti solo nelle unit\u00e0 speciali. Essendo molto leggero (se paragonato ad altri fucili di precisione in circolazione), il Dragunov svolge egregiamente il suo ruolo in combattimento. Inoltre, \u00e8 semiautomatico (caratteristica curiosa per un fucile di precisione sviluppato negli anni '60) per permettere l'ingaggio rapido ed eventuali correzioni rapide in caso di errori. La precisione \u00e8 tuttavia minata dalla leggerezza della canna. L'arma fu progettata per essere prodotta in maniera rapida ed economica."}
{"id": "1625064", "revid": "2043462", "url": "https://it.wikipedia.org/wiki?curid=1625064", "title": "Ordine militare di Maria Teresa", "text": "L'Ordine Militare di Maria Teresa (in tedesco: \"Milit\u00e4r-Maria-Theresien-Orden)\" era un Ordine cavalleresco conferito come massima decorazione militare al valore dell'impero austriaco e dell'impero austro-ungarico.\nStoria.\nL'Ordine venne istituito il 18 giugno 1757, giorno della vittoriosa battaglia di Kol\u00edn, dall'imperatrice Maria Teresa per ricompensare gli atti di valore dei suoi ufficiali, inclusi gli atti di rispetto verso il nemico, con la concessione dell'onore alle armi. Esso fu concesso in special modo per gli \"atti militari di successo di essenziale impatto in una campagna in cui l'ufficiale abbia agito di propria iniziativa o abbia disatteso ad un ordine superiore per una pi\u00f9 nobile causa\".\"\nQuest'ultima casistica, inoltre, favor\u00ec il diffondersi della fama di coloro che pur contravvenendo alle direttive superiori, si fossero distinti per valore e prodezza per propria iniziativa. La prima cerimonia di premiazione dell'Ordine si tenne il 7 marzo 1758 alla presenza dell'imperatore Francesco I.\nOriginariamente, l'ordine disponeva delle due classi di Cavaliere di gran croce e di Cavaliere, ma il 15 ottobre 1765, l'imperatore Giuseppe II aggiunse anche la croce di Commendatore portando i gradi al seguente schema:\nLa decorazione era destinata esclusivamente agli ufficiali in servizio, mentre razza, nascita e grado erano irrilevanti; solo, per le classi di Commendatore e Gran Croce era necessario ricoprire almeno il grado da Generale in su.\nL'Ordine non venne pi\u00f9 concesso con la caduta della monarchia asburgica nel 1918: l'ultimo imperatore sovrano, Carlo I, trasfer\u00ec i propri poteri al capitolo dell'Ordine, che li mantenne sino al 1931, quando venne decisa la sua definitiva cessazione dopo aver valutato tutte le proposte di conferimento rimaste inevase alla cessazione delle ostilit\u00e0.\nL'ultimo cavaliere vivente dell'Ordine fu il luogotenente di fregata Gottfried von Banfield, che ricevette la decorazione nel 1917 per il suo servizio come aviatore marittimo durante la prima guerra mondiale, e che fu poi a capo della compagnia di navigazione Tripcovich a Trieste, mor\u00ec nel 1986, all'et\u00e0 di 96 anni.\nIn Ungheria, durante la reggenza di Mikl\u00f3s Horthy, l'Ordine venne ricreato come decorazione militare di stato, ma venne a cessare nel 1944.\nPrivilegi e nobilitazione.\nL'esclusivit\u00e0 dell'Ordine impose sin dalla sua istituzione un trattamento particolare per i suo insigniti che spesso prevedeva un'elevazione di grado all'epoca di Maria Teresa o talvolta la concessione del generalato nel caso degli atti di coraggio pi\u00f9 grandi.\nNel 1895, l'imperatore Francesco Giuseppe decise di rinvigorire l'Ordine concedendo ulteriori privilegi ai suoi insigniti: con l'assegnazione della croce si poteva ottenere il cavalierato personale, con la commenda il cavalierato trasmissibile ai propri discendenti e con la gran croce il titolo di barone per s\u00e9 e per i propri discendenti oltre al titolo di \"Eccellenza\" e l'ingresso a corte. Con la firma dei nuovi statuti dell'ordine l'8 marzo 1895 i titoli vennero concessi con pari dignit\u00e0 in tutti i paesi ricadenti all'interno dell'Impero austro-ungarico.\nAll'assegnazione dell'Ordine di Maria Teresa era inoltre collegata una pensione che veniva concessa nella misura della met\u00e0 per le vedove di un insignito. Gli insigniti della gran croce ricevevano 1.500 fiorini, i commendatori 600 fiorini ed i cavalieri 100 fiorini, pensioni che vennero retribuite anche durante la prima e la seconda Repubblica austriaca nel corso del Novecento, sotto tutela del Ministero della difesa."}
{"id": "1625066", "revid": "1305772", "url": "https://it.wikipedia.org/wiki?curid=1625066", "title": "Regina Taylor", "text": "Nel 1993 ha vinto il Golden Globe per la miglior attrice in una serie drammatica, per la sua interpretazione nella serie televisiva \"Io voler\u00f2 via\".\nBiografia.\nNata a Dallas, la Taylor si trasfer\u00ec con la famiglia all'et\u00e0 di 12 anni in Oklahoma, dove sub\u00ec un episodio di razzismo. Tornata con la sua famiglia a Dallas, la Taylor si diplom\u00f2 nel 1977 e si laure\u00f2 nel 1981. Si trasfer\u00ec quindi a New York.\nNel 1980 fece il suo debutto in veste di attrice, interpretando un ruolo nel film TV \"Nurse\". Dal 1991 al 1994 interpret\u00f2 39 episodi di \"Io voler\u00f2 via\".\nNel 1995 interpret\u00f2 un ruolo in \"Clockers\", diretto da Spike Lee. Nel 1998 affianc\u00f2 Samuel L. Jackson e Kevin Spacey ne \"Il negoziatore\", diretto da F. Gary Gray.\nLa Taylor \u00e8 anche un'attrice e regista teatrale e una drammaturga. \u00c8 stata la prima donna afroamericana ad interpretare a Broadway Giulietta in \"Romeo e Giulietta\". Ha interpretato anche altri testi di William Shakespeare, come \"Macbeth\" e \"Come vi piace\" e ha scritto il dramma \"Drowning Crown\". Nel 2002 ha scritto e diretto il musical \"Crowns\"."}
{"id": "1625067", "revid": "1012592", "url": "https://it.wikipedia.org/wiki?curid=1625067", "title": "Neill Blomkamp", "text": "Noto per i suoi film di fantascienza dallo stile quasi documentaristico, \"cin\u00e9ma v\u00e9rit\u00e9\", contenenti effetti speciali fotorealistici ed elementi di critica e satira sociale, nel 2009 Blomkamp \u00e8 stato inserito da \"Time\" tra le 100 persone pi\u00f9 influenti al mondo, mentre nel 2011 \"Forbes\" l'ha classificato come la 21\u00aa celebrit\u00e0 pi\u00f9 potente d'Africa.\nNel 2010 \u00e8 stato candidato all'Oscar alla migliore sceneggiatura non originale per il suo film d'esordio, \"District 9\", basato su un suo precedente cortometraggio, \"Alive in Joburg\"; ha diretto anche i lungometraggi \"Elysium\" e \"Humandroid\".\nBiografia.\nNato nel 1979 a Johannesburg, in Sudafrica, all'et\u00e0 di sedici anni approda nel mondo degli effetti speciali lavorando per la societ\u00e0 Deadtime di Simon Hansen e Sharlto Copley, che diverr\u00e0 in futuro un suo abituale collaboratore. Due anni dopo, la sua famiglia si trasferisce a Vancouver, dove Blomkamp si iscrive e studia presso la Vancouver Film School.\nCarriera.\nVerso la fine degli anni novanta, appena ventenne, Blomkamp inizia a lavorare nell'industria cinematografica come animatore digitale in alcuni episodi delle serie televisive \"Stargate SG-1\" e \"Smallville\". Ottiene per la prima volta il ruolo di supervisore dell'animazione 3D nel 2000, con l'episodio pilota della serie televisiva \"Dark Angel\", ruolo che ricopre l'anno seguente per il film \"La rapina\".\nNel 2003 la rivista \"Popular Science\" gli commissiona delle illustrazioni fotorealistiche di \"aeroplani del futuro\" per un articolo intitolato \"Next Century in Aviation\", e nel 2004 un lavoro simile per l'articolo \"The Future of the Automobile\". Successivamente lavora come tecnico degli effetti speciali per la Embassy Visual Effects di Vancouver, cos\u00ec come per la Rainmaker Digital Effects.\nLa sua carriera come regista inizia dirigendo video musicali e spot pubblicitari per marchi come Citro\u00ebn, Nike e Adidas. Parallelamente, Blomkamp si dedica nel suo tempo libero a scrivere, dirigere e curare gli effetti speciali di cortometraggi fantascientifici a basso budget finanziati da lui stesso; \"Tetra Vaal\" (2003), lo spot per una fittizia compagnia che costruisce poliziotti-robot destinati a far rispettare a legge nei paesi del terzo mondo; \"Alive in Joburg\" (2005), un falso documentario su una specie aliena rimasta bloccata a Johannesburg; \"Tempbot\" (2006), una parodia su un robot insoddisfatto del suo lavoro da impiegato. Da questi corti emerge gi\u00e0 lo stile tipico del regista, con la commistione tra uno stile documentaristico e l'inserimento \u00abuniforme\u00bb di effetti speciali fotorealistici.\nNel 2006 dirige per la Adidas \"Yellow\", un cortometraggio su un robot impazzito. L'anno seguente, dirige tre cortometraggi live action ambientati nell'universo della serie di videogiochi \"Halo\", noti collettivamente come \"Landfall\", volti a promuovere l'uscita di \"Halo 3\": per il secondo dei tre lavori, \"Halo: Combat\", Blomkamp vincer\u00e0 la Palma d'oro per il miglior cortometraggio al Festival di Cannes 2008.\nIl successo con \"District 9\".\nGrazie ai suoi cortometraggi, viene notato dal regista Peter Jackson, all'epoca scelto come produttore della trasposizione cinematografica di \"Halo\", che lo propone come regista del progetto. Dopo numerosi screzi tra la 20th Century Fox e Blomkamp e l'aumentare della spesa preventiva, con problemi relativi alla ripartizione degli introiti tra produttori, la produzione del film viene sospesa.\nJackson decide allora di produrre un altro progetto per la regia di Blomkamp, il lungometraggio fantascientifico \"District 9\", adattando il corto \"Alive in Joburg\" e utilizzandovi il medesimo stile. Il film esce nel 2009 preceduto da un'estensiva campagna virale e si dimostra un grande successo di pubblico e di critica, incassando oltre 200 milioni di dollari a fronte di un budget di appena 30 milioni e venendo candidato a quattro premi Oscar nel 2010, tra cui quello per il miglior film. Blomkamp riceve una candidatura per la miglior sceneggiatura non originale, scritta assieme alla moglie Terri Tatchell.\nNel 2009 la rivista \"Time\" lo inserisce nella sua lista annuale delle 100 persone pi\u00f9 influenti al mondo, nella categoria \"artisti\". Nel 2011 la rivista \"Forbes\" lo inserisce nella classifica delle 40 celebrit\u00e0 pi\u00f9 potenti d'Africa, posizionandolo al 21\u00ba posto, davanti alla musicista algerina Souad Massi e dietro al cantante congolese Koffi Olomide.\nProgetti successivi.\nLa produzione del suo secondo lungometraggio fantascientifico, intitolato \"Elysium\", comincia nel 2011, con nel cast Matt Damon e Jodie Foster. Nonostante la presenza di tematiche ed elementi stilistici simili, la critica non rimane impressionata come con il precedente film del regista ed \u00e8 di pareri tiepidi. Il film riscuote comunque un discreto successo al botteghino, seppur non comparabile a quello di \"District 9\" per via del proprio budget, di oltre sei volte maggiore.\nNell'aprile del 2013, Blomkamp inizia la produzione di un nuovo lungometraggio, \"Humandroid\", basato sul proprio corto del 2004 \"Tetra Vaal\". Interpretato da Dev Patel, Hugh Jackman e Sigourney Weaver, il film ottiene risultati soddisfacenti al botteghino (anche grazie a un budget pi\u00f9 ristretto del precedente), ma viene pesantemente stroncato dalla critica.\nParallelamente alla produzione di \"Humandroid\", Blomkamp lavora ad un potenziale quinto capitolo della saga di \"Alien\", con la Weaver nuovamente nel ruolo di Ellen Ripley ed ambientato dopo \"Aliens - Scontro finale\" senza tenere conto del terzo e quarto capitolo. Il film viene annunciato ufficialmente nel febbraio 2015, prima di venire sospeso a tempo indeterminato nell'ottobre dello stesso anno, in favore di \"\", secondo prequel della saga diretto da Ridley Scott. Dopo mesi di silenzio stampa, agli inizi del 2017 sia Blomkamp che Scott ufficializzano la notizia della cancellazione del progetto.\nNel 2017 Blomkamp annuncia la creazione della propria casa di produzione cinematografica, la Oats Studios, su cui stava lavorando dal 2015. Attraverso di essi il regista realizza una serie di cortometraggi e altro materiale prevalentemente di fantascienza e sperimentali, godendo del totale controllo creativo su tutti gli aspetti della produzione. Al fine di godere di un rapporto pi\u00f9 stretto coi fruitori, i progetti vengono distribuiti gratuitamente attraverso piattaforme online con YouTube e Steam, permettendo agli utenti di scaricare a pagamento e fare proprio materiale di vario genere come i file 3D usati nella creazione di effetti speciali, frammenti del girato o della narrazione degli attori e la colonna sonora, rielaborandoli. Il primo cortometraggio del \"Volume 1\" del progetto \u00e8 stato \"Rakka\", con protagonista Sigourney Weaver.\nVita privata.\nBlomkamp \u00e8 sposato con la sceneggiatrice canadese Terri Tatchell, conosciuta all'epoca in cui lui lavorava alla Rainmaker Digital Studios. Insieme, i due hanno scritto \"Yellow\", \"District 9\" e \"Humandroid\". Blomkamp e Tatchell risiedono a Vancouver assieme a loro figlia, Cassidy."}
{"id": "1625070", "revid": "6923", "url": "https://it.wikipedia.org/wiki?curid=1625070", "title": "Asterix e Cleopatra", "text": "Asterix e Cleopatra (\"Ast\u00e9rix et Cl\u00e9op\u00e2tre\") \u00e8 la sesta storia a fumetti della serie \"Asterix\", creata Ren\u00e9 Goscinny (sceneggiatura) e da Albert Uderzo (disegni). La sua prima pubblicazione in volume in lingua originale risale al 1965.\nTrama.\nCleopatra VII, sovrana d'Egitto ed amante di Giulio Cesare, per dimostrare a quest'ultimo come il suo popolo sia ancora in grado di realizzare capolavori architettonici quali le Piramidi promette di costruirgli un grandioso palazzo sulle rive del Nilo. Incarica perci\u00f2 uno dei suoi architetti, Numerobis, di completare in tre mesi la favolosa opera. Questi, dotato di scarsissime doti tecniche o artistiche, per non incorrere nelle ire della regina chiede aiuto al suo amico Panoramix. Il druido gallico parte perci\u00f2 con i fidi Asterix e Obelix per Alessandria d'Egitto: qui i tre avranno a che fare sia con i Romani, intenzionati a far fallire il progetto di Cleopatra, sia con l'architetto Stocafis, avversario di Numerobis. Malgrado tutti, l'astuzia di Asterix, la forza bruta di Obelix e la saggezza e le arti magiche di Panoramix permetteranno infine a Numerobis di completare la costruzione in tempo, con gran scorno di Cesare.\nPersonaggi principali.\nI personaggi presenti nella storia pi\u00f9 rilevanti ai fini della trama sono:\nRiferimenti storici e parodie.\nNell'albo il perfido Stocafis, pur di ostacolare i lavori del palazzo, sobilla gli operai di Numerobis spingendoli a rivoltarsi. Questo \u00e8 un riferimento al fatto che storicamente i primi scioperi \"ante litteram\" di cui si abbia notizia avvennero proprio in Egitto, durante il regno di Ramesse III (dunque quasi mille anni prima dell'epoca in cui si svolge la narrazione).Nel finale della storia, Asterix congedandosi da Cleopatra la esorta a rivolgersi nuovamente ad un Gallo, se mai gli egiziani volessero compiere altri opere colossali, quali un canale che congiunga il Mar Rosso con il Mediterraneo: il Canale di Suez fu effettivamente realizzato, fra il 1859 e il 1869 sotto la supervisione del francese Ferdinand de Lesseps. Nell'albo si assiste anche alla rottura del naso della Sfinge; in realt\u00e0 a danneggiare il monumento non fu ovviamente Obelix bens\u00ec una cannonata francese nel corso della Battaglia delle Piramidi, nel 1798, tra Napoleone Bonaparte e i Mamelucchi.\nAlcuni elementi della trama sono una parodia dell'allora recente film \"Cleopatra\" con Elizabeth Taylor: la stessa copertina dell'albo richiama apertamente la locandina del film. La leggendaria regina egizia viene rappresentata secondo il suo modello romantico: una donna bellissima, amante dei piaceri e dello sfarzo. La gag del \"naso\", ripetuta innumerevoli volte nell'albo, e richiamata anche in \"Il figlio di Asterix\", deriva invece da una famosa frase del filosofo Blaise Pascal, contenuta nei suoi \"Pensieri\", secondo la quale \"se il naso di Cleopatra fosse stato pi\u00f9 corto, il volto del mondo intero sarebbe cambiato\".\nIl popolo egizio viene caricaturato secondo i pi\u00f9 comuni stereotipi concernenti l'antico Egitto: le labirintiche Piramidi, la Sfinge di Giza, cui Obelix rompe il naso, donandole il profilo attuale, la scrittura geroglifica, con cui viene resa graficamente, nel fumetto, la lingua egiziana, e cos\u00ec via.\nRiferimenti ad altri albi.\nSul piano della \"continuity\" della serie \"Asterix\", peraltro mai eccessivamente rigorosa, questo albo segna l'esordio del cagnolino Idefix, introdotto come semplice comparsa nel precedente volume, \"Asterix e il giro di Gallia\", ma che in questo albo viene ufficialmente \"adottato\" da Obelix e chiamato per nome la prima volta (tavola 3). Questa \u00e8 anche la prima volta in cui il cagnolino prende parte attiva alla trama, aiutando i padroni ad uscire dalla Piramide in cui erano intrappolati grazie al suo fiuto.\nIn quest'albo, inoltre, ad Obelix viene concesso dal druido, per la prima ed unica volta, di bere alcune gocce di pozione magica: galvanizzato da questo evento, Obelix sfonda la lastra di pietra che li teneva imprigionati all'interno della piramide. In seguito, dichiara comunque di non aver notato particolari differenze prima e dopo averla bevuta. Negli albi successivi, Obelix torna comunque, come tormentone, a chiedere ad ogni occasione di poter bere il prodigioso intruglio -e riuscir\u00e0 a berne un intero paiolo, con nefasti effetti, in \"Asterix e la galera di Obelix\".\nInfine, questo albo sancisce il primo viaggio extra-europeo di Asterix, e l'unico nel continente africano insieme ad \"Asterix legionario\".\nStoria editoriale.\nIn Francia la storia fu serializzata inizialmente all'interno della rivista \"Pilote\", in cui apparve a puntate dal numero 215 (5 dicembre 1963) al 257 (24 settembre 1964); in seguito \u00e8 stata pubblicata in albo cartonato nel 1965 dall'editore Dargaud.\nAttualmente l'albo viene ristampato dalla casa editrice Hachette Livre, che nel dicembre 2008 acquis\u00ec da Uderzo e da Anna Goscinny (figlia dello scomparso Ren\u00e9) tutti i diritti sulle pubblicazioni di \"Asterix\".\nEdizioni estere.\nItalia.\nIn Italia l'albo \u00e8 edito, come gli altri della serie, da Mondadori; la prima edizione italiana risale all'agosto 1968; la traduzione italiana \u00e8 opera di Marcello Marchesi. La Mondadori ha ristampato l'albo pi\u00f9 volte nel corso degli anni; l'ultima edizione, condotta su quella francese di Hachette Livre, \u00e8 della fine del 2011 e rispetto alle precedenti presenta, pur mantenendo invariata la traduzione, una copertina diversa, un nuovo lettering e una colorazione rinnovata; \u00e8 inoltre caratterizzata dall'avere la sagoma di Asterix stampata in rosso sulla costa. Nel 1976 \u00e8 stata pubblicata dalla Mondadori una versione tascabile in bianco e nero dell'albo, nella collana Oscar Mondadori. Nel 1999 la storia \u00e8 stata inoltre inclusa nel volume tascabile \"Asterix - Le storie pi\u00f9 belle\", edito sempre da Mondadori nella collana \"Super Miti\". Inoltre nell'ottobre 2009 la storia \u00e8 apparsa all'interno di \"I viaggi di Asterix\", volume a colori in formato tascabile della collana Mondadori \"Oscar Best Sellers\" comprendente anche le storie \"Asterix e i Britanni\" e \"Asterix in Corsica\".\nLa storia \u00e8 stata inoltre pubblicata a puntate anche all'interno della rivista \"Il Giornalino\" (Edizioni San Paolo), nella quale fece la sua prima apparizione nel 1976 venendovi poi ristampata periodicamente; nel 1998 \u00e8 stata anche pubblicata in albo come supplemento speciale della rivista. Tali edizioni sono basate su quella Mondadori e presentano la stessa traduzione di Marcello Marchesi. Un'ulteriore edizione italiana dell'albo \u00e8 stata quella pubblicata da Fabbri/Dargaud, datata settembre 1982. Anche questa era basata sull'edizione Mondadori, e presenta il medesimo titolo e la medesima traduzione.\nIn altre lingue.\nIl titolo originale dell'albo, \"Ast\u00e9rix et Cl\u00e9opatre\", \u00e8 stato tradotto come segue in alcune delle principali lingue in cui il fumetto \u00e8 edito; vengono inoltre indicate la casa editrice e l'anno di prima pubblicazione:\nAltri media.\nIl fumetto \u00e8 servito da modello per due diverse trasposizioni cinematografiche: una a cartoni animati nel 1968, intitolata anch'essa \"Asterix e Cleopatra\" (\"Ast\u00e9rix et Cl\u00e9op\u00e2tre\"), l'altra con attori in carne ed ossa, realizzata nel 2002 e intitolata \"Asterix e Obelix - Missione Cleopatra\" (\"Ast\u00e9rix et Ob\u00e9lix : Mission Cl\u00e9op\u00e2tre\"). Quest'ultimo film, girato dal regista Alain Chabat e con gli attori G\u00e9rard Depardieu nei panni di Obelix e Christian Clavier in quelli di Asterix, vede anche la presenza di Monica Bellucci nel ruolo di Cleopatra."}
{"id": "1625072", "revid": "117389760", "url": "https://it.wikipedia.org/wiki?curid=1625072", "title": "Antonio Buoncristiani", "text": "Biografia.\nNasce a Cerreto di Spoleto, in provincia di Perugia ed arcidiocesi di Spoleto-Norcia, il 20 dicembre 1943.\nFormazione e ministero sacerdotale.\nDopo gli studi presso il Pontificio seminario regionale umbro di Assisi e l'Almo collegio Capranica di Roma consegue la licenza in teologia e scienze sociali presso la Pontificia Universit\u00e0 Gregoriana, consegue la laurea in diritto canonico presso la Pontificia Universit\u00e0 Lateranense e quella in scienze politiche presso l'Universit\u00e0 degli Studi di Perugia.\nIl 13 luglio 1968 \u00e8 ordinato presbitero per la diocesi di Foligno.\nIn quello stesso anno viene nominato parroco e segretario della visita pastorale e del sinodo diocesano di Foligno. Dopo essere stato alunno della Pontificia accademia ecclesiastica, nel 1976 entra nel servizio diplomatico della Santa Sede ed \u00e8 consigliere di nunziatura in Costa Rica, Zambia e Malawi.\nNel 1981 rientra in diocesi ed \u00e8 nominato vicario generale dal vescovo di Foligno Giovanni Benedetti; contemporaneamente insegna sociologia e psicologia della religione presso l'istituto teologico e l'istituto superiore di scienze religiose di Assisi.\nMinistero episcopale.\nIl 21 luglio 1994 viene nominato vescovo di Porto-Santa Rufina da papa Giovanni Paolo II; succede a Diego Natale Bona, precedentemente nominato vescovo di Saluzzo. Il 1\u00ba ottobre successivo riceve l'ordinazione episcopale, nella cattedrale di Foligno, per l'imposizione delle mani del cardinale Agostino Casaroli, coconsacranti l'arcivescovo Jean-Louis Tauran (poi cardinale) ed il vescovo Giovanni Benedetti. Il 23 ottobre prende possesso della diocesi.\nNel 1997 \u00e8 nominato legato pontificio per la Societ\u00e0 San Paolo ed in particolare per i periodici della societ\u00e0 stessa, come ad esempio Famiglia Cristiana.\nIl 23 maggio 2001 viene trasferito all'ufficio di arcivescovo metropolita di Siena-Colle di Val d'Elsa-Montalcino da papa Giovanni Paolo II; succede a Gaetano Bonicelli, dimessosi per raggiunti limiti di et\u00e0. Il 24 giugno successivo prende possesso dell'arcidiocesi ed il 29 giugno riceve il pallio dal pontefice in piazza San Pietro.\nIl 17 novembre 2015, in occasione degli attentati di Parigi di matrice terroristica, organizza a Colle di Val d'Elsa, insieme all'imam della citt\u00e0, Abdel Qadar, una marcia dalla moschea al duomo con l'intento di condannare quanto accaduto.\nNel dicembre 2016 per contribuire alle spese della ricostruzione dei territori colpiti dal terremoto del Centro Italia promuove l'allestimento di una mostra in cui sono esposte 34 opere provenienti da alcune chiesa della Valnerina crollate o lesionate.\nNell'agosto del 2018 suscita sconcerto la sua decisione inedita di non benedire il drappellone del palio dell'Assunta, dipinto dal belga-polacco Charles Szymkowicz, per il suo grande discostarsi dalla tradizionale iconografia mariana. \nNell'ottobre 2018 inaugura il nuovo centro Caritas diocesano, grazie anche al contributo dell'Otto per mille, con la funzione di centro di ascolto, magazzini di stoccaggio per i beni alimentari, il vestiario e il mobilio. Esso comprende anche quattro appartamenti da adibire ad alloggio provvisorio per persone in difficolt\u00e0.\nIl 6 maggio 2019 papa Francesco accoglie la sua rinuncia, presentata per raggiunti limiti di et\u00e0; gli succede Augusto Paolo Lojudice, fino allora vescovo ausiliare di Roma. Rimane amministratore apostolico dell'arcidiocesi fino al 16 giugno successivo, giorno della presa di possesso dell'arcidiocesi del successore.\nNel contesto della Conferenza Episcopale Italiana \u00e8 stato presidente del Comitato per l'edilizia di culto e membro della Commissione episcopale per i problemi giuridici; presso la Conferenza episcopale toscana \u00e8 stato, invece, vicepresidente, delegato per la pastorale della salute e presidente della Commissione episcopale del Pontificio Seminario Regionale \"Pio XII\" di Siena.\nGenealogia episcopale.\nLa genealogia episcopale \u00e8:"}
{"id": "1625080", "revid": "729019", "url": "https://it.wikipedia.org/wiki?curid=1625080", "title": "Tour della Nazionale di rugby a 15 dell'Australia 1964", "text": "Nel 1964 la nazionale australiana di rugby union si reca in tour in Nuova Zelanda. Due sconfitte contro una sola vittoria, fanno rimanere la Bledisloe Cup in Nuova Zelanda"}
{"id": "1625082", "revid": "767487", "url": "https://it.wikipedia.org/wiki?curid=1625082", "title": "Giambattista Moschino", "text": "Muore la mattina del 20 luglio 2019, nella sua abitazione di Vigevano (PV). I funerali sono stati celebrati il 22 luglio, presso la Chiesa di San Francesco, a Vigevano, alla presenza di autorit\u00e0 e tanta gente comune. \u00c8 stato successivamente tumulato presso il Cimitero Urbano della citt\u00e0 ducale."}
{"id": "1625084", "revid": "181699", "url": "https://it.wikipedia.org/wiki?curid=1625084", "title": "Se come voi piccina", "text": "Se come voi piccina \u00e8 la romanza di Anna (soprano) nell'atto I delle \"Villi\" di Giacomo Puccini (1884).\nGenesi.\nLa romanza fu aggiunta alla partitura durante la revisione che segu\u00ec al debutto dell'opera, il 31 maggio 1884. Gi\u00e0 pochi giorni pi\u00f9 tardi, il 9 giugno, il librettista Ferdinando Fontana annunciava a Puccini l'imminente invio dei versi. Quasi tre mesi dopo, il 3 settembre, il letterato invi\u00f2, su richiesta del compositore, due nuove redazioni del testo poetico, la prima delle quali \u00e8 vicina al testo definitivo, suddiviso in due strofe, ciascuna composta di due quartine di settenari, alternativamente piani e tronchi:\nUn abbozzo della romanza mostra un testo differente, che corrisponde con ogni probabilit\u00e0 a quello originario, che Puccini volle modificato. In questa primitiva redazione, i due versi iniziali (nell'unica pagina nota agli studiosi) sono: \u00abSempre, sempre vicina / Potrei stare al mio amor\u00bb.\nLa musica.\nLe due strofe musicali in cui la romanza si articola, sono introdotte e separate da un preludio-ritornello strumentale di 25 battute, caratterizzato da armonie modali e da una strumentazione delicata nella quale emergono le voci di arpa, glockenspiel e ottavino. La melodia \u00e8 basata per intero su quegli intervalli di Quinta e Quarta che nel secondo atto dell'opera saranno abbinati alle Villi, le creature soprannaturali vendicatrici delle amanti tradite, come a presagire quello che sar\u00e0 il destino del personaggio.\nAltrettanto insolito \u00e8 l'incipit vocale (\u00abAndante lento\u00bb), a cui corrispondono le quartine prima e terza, dove contro ogni consuetudine il canto del soprano scaturisce senza soluzione di continuit\u00e0 dal fraseggio dell'orchestra, a sua volta aperto da un accordo instabile di Settima maggiore. Il tono languido di questa partenza per inerzia, in metro di 6/8, \u00e8 ribadito dalla struttura asimmetrica della frase iniziale, spezzata dalla presenza di un'unica battuta in 3/8 e in tempo mosso. La quadratura del periodo \u00e8 ristabilita nella seconda sezione della romanza (\u00abAndante espressivo\u00bb), corrispondente alle quartina seconda e quarta. La melodia del soprano, sostenuta da un accompagnamento regolare (prima a mo' di barcarola, poi a sestine), procede ad ondate successive, in progressione, e, raggiunto il climax, si spegne nella ripetizione di una formula cadenzale, alle parole \"Non ti scordar di me\".\nAlla seconda strofa musicale (vv. 9-16), simmetrica alla prima, segue un postludio orchestrale che riprende in crescendo la progressione sostenuta dalle sestine del basso e che sfocia direttamente nel duetto tra Anna e Roberto, di fatto senza concludere il brano."}
{"id": "1625089", "revid": "115533", "url": "https://it.wikipedia.org/wiki?curid=1625089", "title": "M4A1 (fucile d'assalto)", "text": ""}
{"id": "1625092", "revid": "33689", "url": "https://it.wikipedia.org/wiki?curid=1625092", "title": "Tomberry (Final Fantasy)", "text": ""}
{"id": "1625093", "revid": "767487", "url": "https://it.wikipedia.org/wiki?curid=1625093", "title": "The 12&quot; Collection", "text": "The 12\" Collection (\"the collection\") \u00e8 una raccolta della band britannica dei Queen, pubblicata per la prima volta nel 1992.\nLa raccolta, reperibile unicamente in formato CD ed all'interno del box set \"Box of Tricks\" (nel quale venne inclusa anche una T-Shirt e la VHS \"Queen at the Rainbow\") contiene due brani in versione originale (\"Bohemian Rhapsody\" e \"The Show Must Go On\"), uno in versione strumentale e 9 brani inclusi in versione estesa tratti da alcuni tra i vari singoli in versione 12\" pubblicati dal gruppo nel periodo tra il 1984 ed il 1989."}
{"id": "1625096", "revid": "400694", "url": "https://it.wikipedia.org/wiki?curid=1625096", "title": "Istituto delle Suore Serve di Maria Santissima Addolorata", "text": "L'Istituto delle Suore Serve di Maria Santissima Addolorata si trova in via Faentina a Firenze. \u00c8 casa madre e generalizia di una congregazione di suore Serve di Maria fondata nel 1854. Ha sede nell'antica villa appartenuta alla famiglia dei Minerbetti, che fu tra le maggiori di Firenze dal XIII al XVII secolo.\nStoria e descrizione.\nAffiancata dal complesso religioso si trova la chiesa-oratorio, costruita nel 1899 e dedicata alla Vergine Addolorata. Sull'altar maggiore Pietro Annigoni ha dipinto la \"Maria ai piedi della Croce\" (1986) e Silvestro Pistolesi ha effigiato su tela la \"Visitazione\" (1991). In una cappella laterale \u00e8 la tomba di Madre Eleonora Giorgi, morta nel 1945, mentre in sagrestia una tela raffigura \"Santa Giuliana Falconieri\", fondatrice del ramo femminile dell'ordine dei \"Servi di Maria\", sepolta alla Santissima Annunziata. Ci sono queste scuole al interno dell'istituto: materna, primaria, secondaria di primo grado e un liceo linguistico.\nLuogo di rifugio degli ebrei perseguitati durante l'Olocausto.\nDurante la seconda guerra mondiale, l'Istituto divenne uno dei principali luoghi di rifugio fiorentino degli ebrei perseguitati. Vi trovarono salvezza 12 ragazze ebree, polacche e belghe, che erano giunte come profughe a Firenze sotto l'assistenza della DELASEM."}
{"id": "1625103", "revid": "729019", "url": "https://it.wikipedia.org/wiki?curid=1625103", "title": "Tour della Nazionale di rugby a 15 del Galles 1964", "text": "Nel 1964 la nazionale gallese si reca per la prima volta in tour. Meta \u00e8 l'Africa Australe"}
{"id": "1625108", "revid": "941725", "url": "https://it.wikipedia.org/wiki?curid=1625108", "title": "Yamaguchi-gumi", "text": " \u00e8 una delle pi\u00f9 grandi e potenti organizzazioni criminali della Yakuza giapponese. Prende il nome dal suo fondatore Harukichi Yamaguchi. Le sue origini si possono far risalire ad un sindacato per lavoratori portuali sciolto a K\u014dbe prima della seconda guerra mondiale.\nStoria.\n\u00c8 una delle pi\u00f9 grandi organizzazioni criminali del mondo. Secondo le stime, si parla di pi\u00f9 di 55.000 membri attivi, con altre migliaia di associazioni forti. \u00c8, di gran lunga, il pi\u00f9 grande tra i gruppi boryokudan e il suo parco affiliati copre circa il 45% degli 87.000 membri della Yakuza giapponese. Sembra che, in base a informazioni relative al 2005, i membri della Yamaguchi-gumi siano in totale 102; 1 \"kumicho\", 15 \"shatei\" (\"fratelli minori\") e 86 \"wakachu\" (\"bambini\").\nLa Yamaguchi-gumi \u00e8 una delle pi\u00f9 ricche organizzazioni criminali, che guadagna miliardi di dollari all'anno tra estorsioni, gioco d'azzardo, prostituzione, armi, droga, abusivismo. Sono anche coinvolti in pornografia su internet e operazioni illecite in borsa.\nIl quartier generale della Yamaguchi-gumi si trova a K\u014dbe, ma l'organizzazione opera in tutto il Giappone e non solo: si parla anche di Asia e Stati Uniti d'America.Nonostante le forze dell'ordine locali abbiano attuato misure restrittive nei confronti dell'organizzazione per pi\u00f9 di dieci anni, il numero dei suoi affiliati \u00e8 continuato ad aumentare. L'attuale \"kumicho\", Shinobu Tsukasa, ha dichiarato una politica espansionistica, allargando i suoi interessi anche a Tokyo, che tradizionalmente non \u00e8 territorio della Yamaguchi-gumi. Ci sono anche diversi gruppi all'estero.\nNel 2014 la Yamaguchi-gumi ha anche aperto un sito internet con l'obiettivo di presentare un'immagine pi\u00f9 trasparente al pubblico giapponese delle sue attivit\u00e0 \"benefiche\".\nA settembre 2015 viene ufficializzata la scissione di alcuni clan affiliati in contrasto con il capo Kenichi Shinoda.\nCapi.\nQuando Taoka eredit\u00f2 il titolo di kumicho, si trattava soltanto di una famiglia locale, con solo qualche decina di membri. Fu Taoka a fare dello Yamaguchi-gumi la pi\u00f9 grande organizzazione criminale del mondo; esort\u00f2 i suoi subalterni ad avere imprese legittime e permise loro di avere una propria famiglia, che divenne una sorta di filiale della famiglia Yamaguchi-gumi. Inoltre cre\u00f2 un sistema strutturale nella famiglia: i \"wakagashira\" vennero eletti come sottocapi del kumicho e alcuni dei membri pi\u00f9 potenti furono eletti come \"wakagashira-Hosa\" (vice sottocapi)\nDopo la morte di Taoka, l'apparente erede \"wakagashira\" Kenichi Yamamoto (kumicho dello Yamaken-gumi), stava scontando una pena detentiva, e mor\u00ec di insufficienza epatica poco dopo. Fumiko Taoka, la moglie di Kazuo Taoka, si fece avanti per colmare il vuoto di leadership fino a quando un nuovo kumicho non fosse stato scelto da un consiglio di otto boss di alto livello.\nNel 1984, gli anziani scelsero Masahisa Takenaka (kumicho del Takenaka-gumi) come quarto kumicho dello Yamaguchi-gumi. Uno degli altri contendenti, Hiroshi Yamamoto (kumicho dello Yamahiro-gumi), si stacc\u00f2 dallo Yamaguchi-gumi con molti dei suoi membri potenti e pi\u00f9 di 3.000 dei suoi soldati per formare l'Ichiwa-kai. La rivalit\u00e0 esistente fra i due gruppi port\u00f2 a una vera e propria guerra (Guerra di Yama-Ichi) dopo l'assassinio di Takenaka e del \"wakahashira\" Katsumasa Nakayama da parte dell'Ichiwa-kai, nel 1985. Durante la guerra Kazuo Nakanishi (kumicho del Nakanishi-gumi) e il \"wakagashira\" Yoshinori Watanabe (kumicho dello Yamaken-gumi), assunsero per un breve periodo la leadership fino al 1989.\nLa guerra si concluse con il pensionamento di Hiroshi Yamamoto che fu arbitrato da uno dei capi pi\u00f9 rispettati, Seijo Inagawa. Dopo di che, il clan elesse il \"wakagashira\" Yoshinori Watanabe come quinto kumicho dell'organizzazione e Masaru Takumi (kumicho del Takumi-gumi) venne eletto \"wakagashira\". Questi era cos\u00ec potente e rispettato all'interno dell'organizzazione che la sua influenza oscur\u00f2 per estensione quella del kumicho.\nNel 1997, il potente \"wakagashira\" Masaru Takumi fu assassinato da subalterni dell'allora \"wakagashira-Hosa\" (vice sottocapo) Taro Nakano. Dopo questo assassinio, non si fu in grado di scegliere un nuovo \"wakagashira\" per pi\u00f9 di otto anni, e di conseguenza la direzione dell'organizzazione divenne pi\u00f9 debole. Infine, nel 2005, il \"wakagashira-Hosa\" Shinobu Tsukasa (allora \"kumicho\" del Hirota-gumi) venne come nuovo \"wakagashira\" e poco dopo, nell'agosto 2005, Tsukasa eredit\u00f2 la posizione di sesto kumicho dello Yamaguchi-gumi.\nWatanabe si \u00e8 ritirato a vita privata - cosa piuttosto rara nei circoli Yakuza, dove i boss di solito non si ritirano fino alla loro morte. Sotto la guida di Tsukasa, il Sesto Yamaguchi-gumi ha ripreso l'espansione. Kiyoshi Takayama, kumicho del Kodo-kai, \u00e8 stato eletto \"wakagashira\". Venne assorbito il gruppo Kokusui-kai con sede a Tokyo, acquisendo cos\u00ec un territorio redditizio nella capitale. Tsukasa \u00e8 stato imprigionato nel dicembre 2005 per possesso illegale di armi, ed \u00e8 stato rilasciato nell'aprile del 2011 dopo aver scontato quasi sei anni di carcere.\nSupporto di soccorso dopo delle catastrofi.\nImmediatamente dopo il terremoto di Kobe del 1995, lo Yamaguchi-gumi inizi\u00f2 uno sforzo di soccorso su larga scala per le vittime del terremoto, aiutando con la distribuzione di cibo e forniture. Questo aiuto \u00e8 stato essenziale per la popolazione di Kobe, perch\u00e9 il supporto ufficiale \u00e8 stato incoerente e caotico per diversi giorni. \nLo Yamaguchi-gumi ha anche fornito sollievo a seguito del terremoto e dello tsunami di T\u014dhoku del 2011, aprendo i suoi uffici al pubblico e inviando forniture alle aree colpite.\nNewsletter.\nNel tentativo di aumentare il morale, lo Yamaguchi-gumi ha lanciato una newsletter di otto pagine a luglio 2013. Tuttavia, \u00e8 stato distribuito solo ai membri a pieno titolo. La pubblicazione colma le lacune comunicative e include articoli sull'opinione e le tradizioni del gruppo, nonch\u00e9 colonne sulla pesca con una sezione editoriale scritta da Kenichi Shinoda.\nAssassinio di Itch\u014d It\u014d.\nIl 17 aprile 2007, Tetsuya Shiroo, un membro di alto rango del Suishin-kai (una famiglia Yakuza affiliata allo Yamaguchi-gumi), assassin\u00f2 Itch\u014d It\u014d, il sindaco di Nagasaki, per un'apparente disputa su danni causati all'auto di Shiroo a un cantiere di lavori pubblici. Il 26 maggio 2008, Tetsuya Shiroo \u00e8 stato condannato a morte. Tuttavia, l'Alta Corte di Fukuoka ha revocato la condanna a morte e lo ha condannato all'ergastolo il 29 settembre 2009.\nSanzioni.\nNel febbraio 2012 il Dipartimento del Tesoro degli Stati Uniti ha annunciato un congelamento dei beni di propriet\u00e0 americana controllati dall'organizzazione e dai suoi primi due leader. L'amministrazione Obama imposte sanzioni alla Yamaguchi-gumi come uno dei quattro principali gruppi transnazionali di criminalit\u00e0 organizzata, insieme con i Brothers' Circle dalla Russia, la Camorra in l'Italia, e Los Zetas dal Messico.\nCalo di adepti.\nL'adesione a \"Yakuza\" \u00e8 in costante calo dagli anni '90. Secondo la National Police Agency, il numero totale di gangster registrati \u00e8 sceso del 14% tra il 1991 e il 2012, a 78.600. Di questi, 34.900 erano membri Yamaguchi-gumi, con un calo del 4% rispetto al 2010. I suoi membri erano ulteriormente diminuiti entro il 2013, con una stima di 28.000 membri, e sono scesi di nuovo a 23.400 membri nel 2014.\nSplit nel 2015.\nIl 27 agosto 2015, la polizia giapponese ha confermato che potenti fazioni, tra cui Yamaken-gumi con sede a Kobe, Takumi-gumi con base a Osaka e Kyoyu-kai, si staccarono dallo Yamaguchi-gumi e formarono un nuovo gruppo chiamato Kobe Yamaguchi-gumi. Prima della divisione, l'organizzazione consisteva di settantadue fazioni. Questa \u00e8 stata la prima grande divisione dopo la formazione di Ichiwa-Kai pi\u00f9 di trenta anni fa."}
{"id": "1625112", "revid": "404449", "url": "https://it.wikipedia.org/wiki?curid=1625112", "title": "Ludovico Di Caporiacco", "text": "Di origini friulane, ha sempre avuto una passione per gli insetti e per i ragni.\n\u00c8 stato professore ordinario di Zoologia dell'Universit\u00e0 di Parma.\nNella missione geotopografica nel Sahara del 1933, oltre a varie specie di ragni, scopr\u00ec le famose pitture rupestri di Ain D\u00f2ua, insieme al conte L\u00e1szl\u00f3 Alm\u00e1sy.\nNel 1945 ricopr\u00ec per un breve periodo la carica di commissario prefettizio di Udine.\nTaxa descritti.\nHa descritto e denominato, in ordine alfabetico, molti generi nell'ambito dell'Ordine Araneae, fra i quali:\ne alcune centinaia di specie, fra le quali:\nTaxa denominati in suo onore.\nIn suo onore sono state denominati svariati generi e specie di animali, fra cui:\nOpere e pubblicazioni.\nDi seguito alcune opere e pubblicazioni::"}
{"id": "1625120", "revid": "190500", "url": "https://it.wikipedia.org/wiki?curid=1625120", "title": "The 12'' Collection", "text": ""}
{"id": "1625123", "revid": "174925", "url": "https://it.wikipedia.org/wiki?curid=1625123", "title": "L\u012bl\u0101", "text": "Il sostantivo femminile sanscrito l\u012bl\u0101 (devan\u0101gar\u012b: \u0932\u0940\u0932\u093e) indica un \"gioco\", \"distrazione\", \"passatempo\", ma anche \"grazia\", \"fascino\" ma anche \"mera apparenza\", \"simulazione\".\nIn ambito induista esso sottintende la spontanea venuta ad essere (\"s\u1e5b\u1e63\u1e6di\", \"manifestazione\") dell'universo e quindi della sua distruzione (\"pralaya\", \"dissolvimento\") alla fine del \"kalpa\" (\"eone\"):\nQuindi a differenza delle religioni abramitiche la venuta ad essere del cosmo materiale non \u00e8 frutto di un atto intenzionale, quanto piuttosto di un movimento libero, di un gioco divino, simile al getto di una fontana.\nSecondo il \"ved\u0101ntin\" Nimb\u0101rka (XI-XII secolo) questa \"l\u012bl\u0101\" si fonda sulla perfetta beatitudine (\"\u0101nanda\") del Bhagavat, sia nella sua manifestazione che nel suo dissolvimento. \nLe sofferenze delle creature venute ad essere durante la manifestazione provocata dalla \"l\u012bl\u0101\" divina vengono giustificate in base alla legge del \"karman\".\nLa personificazione della \"l\u012bl\u0101\" si manifesta nella dea Lalit\u0101 la cui forma \u00e8 lo stesso cosmo."}
{"id": "1625148", "revid": "156341", "url": "https://it.wikipedia.org/wiki?curid=1625148", "title": "Chordettes", "text": ""}
{"id": "1625157", "revid": "486946", "url": "https://it.wikipedia.org/wiki?curid=1625157", "title": "Formula 1 Anno 1983", "text": ""}
{"id": "1625159", "revid": "767487", "url": "https://it.wikipedia.org/wiki?curid=1625159", "title": "Classe Desna", "text": "Le unit\u00e0 appartenenti alla classe Desna (progetto 1559 secondo la classificazione russa) sono navi progettate per il controllo della rotta dei missili. Ne sono state costruite due, oggi non pi\u00f9 operative.\nTecnica e servizio.\nLa dotazione elettronica di queste navi era estremamente completa. Infatti, erano dotate di due radar da navigazione Don-2, un radar da ricerca aerea Head Netr-B, un radar da inseguimento Ship Globe.\nInoltre, in funzione EW, erano munite di due sistemi Watch Dog.\nIn totale ne furono costruite due, \"Chazhma\" e \"Chumikan\", nei cantieri di Warnemude nell'allora Germania Est.\nOggi sono state entrambe radiate.\nCollegamenti esterni.\nNavi russe su russianwarrior.com"}
{"id": "1625165", "revid": "767487", "url": "https://it.wikipedia.org/wiki?curid=1625165", "title": "Florian Znaniecki", "text": "Biografia.\nEmigrato negli Stati Uniti allo scoppio della prima guerra mondiale, fece parte della cosiddetta Scuola di Chicago o scuola dell'ecologia sociale urbana."}
{"id": "1625168", "revid": "486946", "url": "https://it.wikipedia.org/wiki?curid=1625168", "title": "Rimessa diretta", "text": ""}
{"id": "1625171", "revid": "238441", "url": "https://it.wikipedia.org/wiki?curid=1625171", "title": "Sulake Ltd.", "text": ""}
{"id": "1625172", "revid": "99630035", "url": "https://it.wikipedia.org/wiki?curid=1625172", "title": "Episodi di Life (prima stagione)", "text": "Negli Stati Uniti, la prima stagione \u00e8 stata trasmessa dal 26 settembre 2007 al 5 dicembre 2007, sul canale americano NBC. A causa dello sciopero degli sceneggiatori, la prima stagione conta solamente 11 episodi.\nIn Italia, la prima stagione \u00e8 stata trasmessa in prima visione assoluta dal 20 febbraio 2008 al 9 aprile 2008, ogni mercoled\u00ec alle ore 21:00, su Joi di Premium Gallery.\nIn chiaro, la prima stagione \u00e8 stata trasmessa dal 5 settembre 2008 al 14 novembre 2008, ogni venerd\u00ec alle ore 22:05, su Italia 1.\nRitorno alla vita.\nTrama.\nL'episodio inizia con una serie di flashback. Charlie, poliziotto a Los Angeles, \u00e8 stato condannato per omicidio e trascorre 12 durissimi anni in carcere, per poi essere scagionato dalle prove del DNA. Dopo aver ricevuto un misterioso quanto cospicuo indennizzo economico torna in servizio, come detective, nella squadra omicidi, dove viene messo in coppia con la collega Dani Reese.\nNel suo primo giorno di servizio si trova a lavorare all'omicidio di un bambino. Sulla scena del crimine, accolto con un atteggiamento di sospetto dai colleghi, Charlie dimostra una grande abilit\u00e0 e perspicacia, scoprendo che il proiettile che ha ucciso il bambino ha colpito anche il suo cane e che probabilmente l'animale ha morso l'assassino, staccandogli un dito.\nIn centrale Charlie riesce a far parlare un amico del bambino, scoprendo che la vittima, figlio di un carcerato, aveva un incontro con un misterioso informatore che doveva vendergli le prove dell'innocenza del padre. Durante la visita alla famiglia della vittima Charlie si accorge che il padre adottivo ha probabilmente fatto uso di Marijuana e lo avverte dell'imminente controllo da parte della Polizia, innescando le ire della partner. Attraverso il dito risalgono ad uno degli aggressori, che dopo aver fatto il nome dell'assassino rimane ucciso nello scontro con i detective. Ma una volta morto anche il complice, non ci sono prove per l'omicidio ed il sospettato viene rimandato in carcere solo per violazione dei termini per la libert\u00e0 vigilata. I detective lo fanno per\u00f2 mandare nel penitenziario dove \u00e8 rinchiuso il padre naturale del ragazzo ucciso ed il criminale, temendo per la sua vita, confessa l'omicidio a patto di essere tenuto in isolamento. Nonostante il successo dell'investigazione il superiore di Charlie vuole espellerlo dalla Polizia, usando come pretesto quello di aver avvertito il padre adottivo della vittima dell'imminente controllo antidroga, ma Dani Reese, riconoscendo il lavoro fatto dal collega, si rifiuta di testimoniare."}
{"id": "1625175", "revid": "446353", "url": "https://it.wikipedia.org/wiki?curid=1625175", "title": "Neustra\u0161imyj (cacciatorpediniere)", "text": "Il Neustra\u0161imyj (progetto 41 secondo la classificazione russa) era un cacciatorpediniere costruito per la Marina Sovietica negli anni cinquanta.\nFu la prima nave sovietica a ricevere un nome in codice NATO ufficiale: classe Tallinn.\nSviluppo.\nIl Neustra\u0161imyj fu la prima nave sovietica progettata interamente nel dopoguerra. Infatti, la classe Skoryj era stata essenzialmente concepita nel periodo immediatamente precedente alla Seconda guerra mondiale.\nQuesta nave avrebbe dovuto essere la capoclasse di una serie particolarmente numerosa, ma rimase l'unica della sua classe costruita.\nIl cacciatorpediniere venne costruito nei Cantieri Zhdanov di Leningrado. I lavori iniziarono nel 1950, lo scafo venne varato nel 1951 ed il 28 gennaio 1952 iniziarono le prove in mare. Queste furono piuttosto lunghe, e si conclusero dopo circa tre anni. La nave entr\u00f2 ufficialmente in servizio con la Flotta del Baltico il 31 gennaio 1955.\nTecnica ed armamento.\nDal punto di vista tecnico, la nave aveva numerose migliorie rispetto ai modelli precedenti. In particolare, modifiche ai cannoni, introduzione di mortai antisommergibile ed un nuovo impianto propulsivo, con una turbina ad alta pressione. Inoltre, le soluzioni progettuali adottate permettevano a questa nave di essere idonea anche a sopravvivere ad attacchi NBC.\nUn problema riguard\u00f2 la forma della prua, che tendeva a bagnarsi eccessivamente durante la navigazione.\nL'armamento era piuttosto pesante, e comprendeva quattro cannoni da 130\u00a0mm in due torri binate, otto da 45\u00a0mm in due torri quadriate, dieci tubi lanciasiluri in due impianti da cinque tubi l'uno, due mortai antisommergibile (prima nave sovietica ad imbarcare armi simili) e sei lanciatori di cariche di profondit\u00e0.\nIl servizio e gli ulteriori sviluppi.\nLa nave entr\u00f2 in servizio il 31 gennaio 1955 e venne radiata nel febbraio 1974.\nIl Neustra\u0161imyj rimase l'unico esemplare della classe Tallinn costruito perch\u00e9 il progetto si rivel\u00f2 troppo grande e non adatto alla costruzione in serie. Per questa ragione, venne sviluppata una versione modificata, la classe Kotlin, che aveva un dislocamento minore ( tonnellate).\nTuttavia, il progetto del cacciatorpediniere venne venduto alla Cina, e divenne la base per i classe Luda. Per\u00f2, analizzando progetti e caratteristiche tecniche, pare che in realt\u00e0 i Luda siano basati sui Kotlin, anche se come dimensioni sono riconducibili al progetto 41."}
{"id": "1625177", "revid": "1935652", "url": "https://it.wikipedia.org/wiki?curid=1625177", "title": "Alberto Silvani", "text": "Biografia.\nNasce a Virgoletta, frazione di Villafranca in Lunigiana, oggi in provincia di Massa-Carrara e diocesi di Massa Carrara-Pontremoli, il 6 settembre 1946.\nFormazione e ministero sacerdotale.\nFrequenta le scuole medie ed il ginnasio presso il seminario di Pontremoli, spostandosi poi dal 1962 al 1967 presso il seminario di Parma dove frequenta il liceo ed inizia gli studi teologici. Si trasferisce poi a Roma fino al 1971, ottenendo la licenza in teologia presso l'Universit\u00e0 Gregoriana. Il 17 dicembre 1985 si laurea in filosofia all'Universit\u00e0 degli Studi di Genova, con una tesi sull'ideale di perfezione in Jacques Maritain.\nIl 3 ottobre 1970 \u00e8 ordinato presbitero nel suo paese natale.\nDopo l'ordinazione diviene per due anni assistente nel Collegio Vescovile e aiuto al parroco del duomo di Pontremoli. Nel 1972 \u00e8 inviato parroco a Gassano, e nel 1987 a Corlaga e Treschietto, dove rimane fino al 1992. Nel frattempo, dal 1987 al 2005 \u00e8 vicario generale della diocesi di Pontremoli, che diviene nel frattempo diocesi di Massa Carrara-Pontremoli. L'8 maggio 1992 \u00e8 nominato prelato d'onore di Sua Santit\u00e0.\nDal 1996 al 2005 \u00e8 rettore del seminario maggiore di Massa Carrara-Pontremoli. Nel 2005 diventa parroco di Avenza. Dal 1976 al 1998 \u00e8 docente di latino e greco al liceo vescovile paritario di Pontremoli, di cui diventa preside nel decennio 1997-2007.\nMinistero episcopale.\nL'8 maggio 2007 papa Benedetto XVI lo nomina vescovo di Volterra; succede a Mansueto Bianchi, precedentemente nominato vescovo di Pistoia. Il 29 giugno seguente riceve l'ordinazione episcopale, nella concattedrale di Santa Maria Assunta a Pontremoli, dal vescovo Eugenio Binini, coconsacranti l'arcivescovo Alessandro Plotti e il vescovo Mansueto Bianchi. Il 15 luglio prende possesso della diocesi.\nIl 12 gennaio 2022 papa Francesco accoglie la sua rinuncia al governo pastorale della diocesi per raggiunti limiti d'et\u00e0; gli succede Roberto Campiotti, del clero di Milano, fino ad allora rettore del collegio ecclesiastico internazionale San Carlo Borromeo a Roma. Rimane amministratore apostolico della diocesi fino all'ingresso del successore.\nGenealogia episcopale.\nLa genealogia episcopale \u00e8:"}
{"id": "1625184", "revid": "2033069", "url": "https://it.wikipedia.org/wiki?curid=1625184", "title": "L'incredibile Michael", "text": "L'incredibile Michael (\"Now and Again\") \u00e8 una serie televisiva statunitense di fantascienza, andata in onda negli USA dal 24 settembre 1999 al 5 maggio 2000 sulla CBS. La trama verte sulla creazione da parte dei servizi segreti statunitensi di un corpo umano perfetto da impiegare per le loro missioni. Non essendo per\u00f2 in grado di costruire un cervello funzionante, gli scienziati impiegati nel progetto ripiegano sull'utilizzo di quello di un uomo, Michael Wiseman, morto in un incidente autostradale.\nDatagli una nuova vita, Michael \u00e8 sistemato in un appartamento dove viene istruito dagli esperti governativi, guidati dal dottor Theodore Morris, nel campo dello spionaggio. Nonostante la sua nuova vita e le sue nuove capacit\u00e0, Michael desidera tornare da sua moglie Lisa e da sua figlia Heather, le quali nel frattempo stanno scoprendo che non tutto \u00e8 come sembra riguardo alla morte di Michael.\nLo show mescola azione e toni leggeri (soprattutto quando mostra i rapporti tra il Dottor Morris e Michael), ed \u00e8 in gran parte incentrato sulle emozioni di Michael in relazione alla propria famiglia.\nLo show and\u00f2 in onda per una sola stagione: la CBS sostenne che la cancellazione fu decisa in seguito agli alti costi del programma. Entrambi gli attori principali - Eric Close e Dennis Haysbert - dopo questa serie entrarono come \"regular\" in due serie di successo, rispettivamente in \"Senza traccia\" e 24.\nPremi.\nNel 2000 la serie vinse tre Saturn Award per:\nNello stesso anno fu nominata agli Emmy Award per la Miglior Sigla d'Apertura."}
{"id": "1625189", "revid": "1143917", "url": "https://it.wikipedia.org/wiki?curid=1625189", "title": "Erika (cantante)", "text": "Ha ottenuto successo su scala europea nella prima met\u00e0 degli anni duemila con canzoni come \"Ditto\", \"I Don't Know \" e \"Relations\". I suoi singoli sono stati inseriti in gran parte delle raccolte di musica dance di quegli anni.\nBiografia.\n\u00c8 stata scoperta artisticamente da Rossano Prini, fondatore dell'etichetta discografica Spy Records e produttore, insieme a Luca Mensi, anche del fratello Tristano noto con lo pseudonimo Magic Box.\nHa debuttato discograficamente nel mondo della musica italo dance a febbraio del 2001, ad appena diciassette anni, con il singolo \"Relations\", scritto dal fratello. Con questo brano, la cantante ha ottenuto un grande successo, rimanendo in vetta alle classifiche dance per settimane e riscuotendo ottimo successo nelle stazioni musicali. Nell'estate dello stesso anno ha raggiunto il successo internazionale con la medesima canzone. In un'intervista ha dichiarato che non canter\u00e0 mai in italiano. Cos\u00ed, il brano, con il suo riff \"Tu, ta ta ra ra ra...\" diventa il tormentone estivo del 2001. \nSuccessivamente, sempre in collaborazione con il duo formato da Luca Mensi e da Rossano Prini, meglio conosciuto come DJ Ross, ha dato vita ad altri singoli di successo quali \"Save My Heart\" (settembre 2001), la popolare \"Ditto\" (aprile 2002), \"I Don't Know\" (aprile 2003) e \"Right or Wrong\" (maggio 2004). Le sue canzoni sono state inserite in decine di compilation di musica dance come \"Deejay Parade\", la \"Los Cuarenta\" e la \"Discoparade\".\nDopo aver girato l'Europa e aver partecipato a numerosi show televisivi pi\u00f9 o meno importanti, nel 2004 e 2005 \u00e8 volata in Brasile per un tour di concerti live tra cui il Planet Pop Festival 2004 e 2005.\nNel 2015 Erika torna sulle scene musicali con il singolo \"I Think About You\". Sempre nello stesso anno pubblica il singolo \"See the Whole World Change\".\nNel 2019 collabora con DJ Jump nell'album Back To The Feat interpretando il singolo \"Second of June\".\nNel 2020 pubblica i brani \"Crazy For You\" e \"Feelings\"."}
{"id": "1625191", "revid": "477050", "url": "https://it.wikipedia.org/wiki?curid=1625191", "title": "Zed (mitologia)", "text": ""}
{"id": "1625193", "revid": "108868412", "url": "https://it.wikipedia.org/wiki?curid=1625193", "title": "Goffredo II di Preuilly", "text": "Cos\u00ec almeno il Du Cange s.v. \"Torneamentum\". Sembra che tali pratiche esistessero gi\u00e0 da tempo, e che il Pr\u00e9villy si sarebbe limitato a fissarne le regole.\nSuo padre fu Goffredo I di Preuilly (circa 985 - dopo il 1030); a sua volta da Ameline de Blois ebbe un figlio dal suo stesso nome Geoffrey (III), da cui discesero i conti di Vend\u00f4me. Tra le cariche da lui rivestite vi fu quella di Tesoriere di Saint-Martin de Tours (dal 1047 fino alla morte). Mor\u00ec nel corso delle lotte tra Goffredo III \"il Barbuto\" e Folco IV \"il Rissoso\" della casa d'Angi\u00f2."}
{"id": "1625195", "revid": "14365248", "url": "https://it.wikipedia.org/wiki?curid=1625195", "title": "Gianbattista Morgagni", "text": ""}
{"id": "1625199", "revid": "446353", "url": "https://it.wikipedia.org/wiki?curid=1625199", "title": "Classe Skoryj", "text": "I classe Skoryj (progetto 30bis) sono stati i primi cacciatorpediniere costruiti dalla marina sovietica dopo la fine della Seconda guerra mondiale.\nLa classe, molto numerosa, contava settanta esemplari, costruiti in quattro cantieri navali diversi.\nOggi non risultano pi\u00f9 essere operativi.\nSviluppo.\nDerivati dai precedenti classe Ognevoy, gli Skoryy vennero costruiti in ben settanta esemplari, tra il 1949 ed il 1953. La costruzione avvenne presso i cantieri navali di San Pietroburgo (che allora si chiamava Leningrado), Mykola\u00efv, Severodvinsk e Komsomol'sk-na-Amure\nRispetto ai predecessori, hanno dimensioni maggiori e tengono meglio il mare.\nNegli anni cinquanta, tutti gli esemplari costruiti vennero sottoposti a lavori di modernizzazione. In particolare, questa riguard\u00f2 la rimozione di un impianto lanciasiluri, la sostituzione dei cannoni da 37mm con altrettanti da 57mm e l'aggiunta di un mortaio antisommergibili del tipo RBU 2500. Le nuove navi avevano la designazione russa di progetto 34.\nNe venne realizzata anche una versione \"bersaglio telecomandato\" per la prova di sistemi missilistici antinave. Tale versione ricevette il nome di progetto 30T.\nIl servizio.\nQuesti cacciatorpediniere servirono in tutte le flotte sovietiche. A seconda della flotta, i loro nomi iniziavano per una lettera diversa.\nI sedici esemplari costruiti a Leningrado andarono ad equipaggiare la Flotta del Baltico. tutti questi mezzi avevano il nome che iniziava per S.\nI diciotto costruiti a Mykola\u00efv furono inquadrati nella Flotta del Mar Nero. I loro nomi iniziavano con la lettera B.\nI diciotto provenienti dal cantiere di Severodvinsk servirono la Marina Sovietica nella Flotta del Nord. Tutti i loro nomi iniziavano per O.\nI diciassette costruiti a Komsomol'sk-na-Amure equipaggiarono la Flotta del Pacifico. I loro nomi iniziavano per V.\nLa marina sovietica ha interamente radiato e demolito queste navi tra il 1965 ed il 1984.\nVennero progettate due versioni modernizzate (progetto 30AV negli anni settanta, e progetto 60 nel decennio precedente. Quest'ultima, in particolare, avrebbe dovuto imbarcare missili antinave SS-N-2 Styx), ma rimasero entrambe sulla carta.\nEsportazioni.\nUna quindicina di esemplari di seconda mano vennero esportati a Paesi amici. In particolare, ne ricevettero sei l'Egitto, sette l'Indonesia e due la Polonia trasferiti dalla Flotta del Baltico. Per l'esportazione, ricevettero i numeri di progetto 30BA, 30BB e 30BK.\nOggi non risultano essere pi\u00f9 operativi."}
{"id": "1625201", "revid": "287204", "url": "https://it.wikipedia.org/wiki?curid=1625201", "title": "Calcio Padova 1984-1985", "text": "Questa voce raccoglie le informazioni riguardanti il Calcio Padova nelle competizioni ufficiali della stagione 1984-1985.\nStagione.\nI biancoscudati iniziano la stagione 1984-1985 con alla guida Gennaro Rambone, poi sostituito nel mese di novembre da Gianni Di Marzio.\nLa squadra conquista un quattordicesimo posto in campionato che vale la salvezza, ma al termine della stagione emerge un caso di illecito sportivo riguardo all'ultima partita di campionato contro il gi\u00e0 retrocesso, ossia un tentativo di \"combine\" tra calciatori del Padova e del Taranto. La giustizia sportiva decide di declassare la societ\u00e0 veneta all'ultimo posto in classifica e pertanto alla retrocessione in serie C1.\nIn Coppa Italia il Padova non va oltre il primo turno, classificandosi quinta nel girone 3, vinto dalla Roma, che insieme al Genoa secondo, si sono qualificate agli ottavi di finale.\nMaglie e sponsor.\nLo sponsor tecnico per la stagione 1983-1984 fu Adidas, mentre lo sponsor ufficiale fu Bata."}
{"id": "1625202", "revid": "1318658", "url": "https://it.wikipedia.org/wiki?curid=1625202", "title": "Resistenza termica", "text": "In fisica, la resistenza termica \u00e8 definita come la difficolt\u00e0 del calore nell'attraversare un mezzo solido, liquido o gassoso.\nIn genere i corpi che conducono male il calore conducono male anche l'elettricit\u00e0 (vi sono eccezioni come il diamante che conduce bene il calore pur essendo un isolante elettrico; infatti la conducibilit\u00e0 di un materiale, che sia elettrica o termica, dipende in larga misura dalla disposizione del suo reticolo cristallino, pi\u00f9 ordinato \u00e8 questo, pi\u00f9 quel materiale sar\u00e0 un buon conduttore).\nSi immagini un processo di scambio termico tra due punti a e b mantenuti a temperature costanti diverse tra loro, Ta e Tb, con Ta&gt;Tb (si pensi per esempio ai punti interno ed esterno di un muro perimetrale di un'abitazione riscaldata durante l'Inverno): il calore passer\u00e0 spontaneamente dal punto a al punto b, e la velocit\u00e0 del processo, una volta fissate e mantenute le temperature Ta e Tb, dipende proprio dalla resistenza termica del mezzo.\nIn condizioni stazionarie, cio\u00e8 tralasciando il periodo transitorio di inizio dello scambio termico e considerando solo dopo tale periodo (nell'esempio precedente si immagini che la casa sia gi\u00e0 riscaldata e si debba soltanto mantenere costante la temperatura interna), si definisce flusso radiante W la quantit\u00e0 di calore scambiata nell'unit\u00e0 di tempo, e si misura in joule su secondo, [J/s], cio\u00e8 watt: [W].\nIl rapporto tra la differenza di temperatura (Ta - Tb) ed il flusso radiante W che essa provoca in un mezzo, \u00e8 la Resistenza Termica del mezzo, e si misura in kelvin su watt [K/W], o in modo equivalente in gradi Celsius su watt [\u00b0C/W].\nNel Sistema internazionale l'unit\u00e0 di misura della resistenza termica \u00e8 data da kelvin per watt (K/W), o in modo equivalente in gradi Celsius (\u00b0C) per watt (\u00b0C/W) (nelle equazioni usate compare solo la \"differenza\" di temperatura tra due punti che ha lo stesso valore se misurata in gradi Celsius o kelvin: 1 K = 1\u00a0\u00b0C; quello che cambia \u00e8 solo il riferimento: 0\u00a0\u00b0C corrispondono a 273,15 K) .\nLa resistenza termica dei materiali \u00e8 di grande interesse nell'ingegneria elettronica perch\u00e9 la maggior parte dei componenti elettronici genera calore che va smaltito. I componenti elettronici sono sensibili alla temperatura di funzionamento: nei datasheet viene specificata la massima temperatura del \"die\" (chiamato anche \"chip\") per cui viene garantito un funzionamento corretto e l'affidabilit\u00e0 \u00e8 legata in modo esponenziale a questo parametro (pi\u00f9 bassa \u00e8 la sua temperatura minore \u00e8 la probabilit\u00e0 di guasto).\nQuindi in fase di progetto \u00e8 importante calcolare e verificare le temperature dei componenti nelle condizioni termiche di funzionamento pi\u00f9 stressanti.\nDissipatore.\nLo schema e le equazioni di circuito a parametri concentrati \u00e8 approssimato principalmente perch\u00e9:\nSi considerano gli aspetti di dissipazione termica di un dispositivo elettronico di potenza (transistor, darlington, IGBT, regolatore di tensione, tiristore, triac, GTO, ecc.) parte di un apparecchio elettronico.\nPrima di tutto va valutata la massima potenza termica formula_2 dissipabile dal componente:\nVa quindi determinata la massima temperatura ambiente di esercizio formula_3, nelle zone circostanti al dissipatore, difficile in via preliminare particolarmente se si tratta di un contenitore chiuso e in cui possono essere presenti pi\u00f9 sorgenti termiche. La possibilit\u00e0 di aprire delle fessure o di prevedere una ventilazione forzata pu\u00f2 influenzare notevolmente questa valutazione. Se il costo del dissipatore non permette di prevedere margini di sicurezza (come nei progetti di dispositivi prodotti in grandi quantit\u00e0 e che devono essere a basso costo) conviene fare delle verifiche sperimentali nelle condizioni estreme prevedibili.\nSegue la valutazione della resistenza del componente formula_4 che dipende da:\nVerificare sui dati tecnici o note applicative del dissipatore: spesso si trovano informazioni utili per questo dato. In caso di dubbio assumere un valore provvisorio di sicurezza: 1\u00a0\u00b0C/W (in genere per un dispositivo elettronico in TO-220 con l'uso di grasso al silicone e senza l'uso di fogli di mica isolanti si pu\u00f2 scendere a 0,5\u00a0\u00b0C/W ).\nNei datasheet del componente va considerata la massima temperatura della giunzione TJ, che in genere per dispositivi in silicio vale 125\u00a0\u00b0C, e la resistenza termica tra giunzione e contenitore formula_5, che varia a seconda del contenitore, dell'eventuale isolamento elettrico tra \"die\" e contenitore .\nDa questi dati si pu\u00f2 valutare la temperatura del dissipatore a partire dalla legge di Ohm termica:\no anche la resistenza termica minima necessaria per il dissipatore:\nSi deve tenere presente che:\nImpedenza termica e capacit\u00e0 termica.\nNei dispositivi soggetti a rapide variazioni la potenza (che si genera ad esempio nella commutazione) si ha nel \"die\" un picco molto rapido di generazione di calore. Questo determina in esso una sovratemperatura molto rapida che non ha il tempo di diffondersi istantaneamente (come risulterebbe dal modello elettrico in cui sono presenti solo resistori) nel contenitore e, successivamente, nel dissipatore (si pu\u00f2 considerarla simile ad una trasformazione adiabatica che coinvolge solo il \"die\").\nSi deve affinare il modello del circuito introducendo delle capacit\u00e0 termiche. Quella pi\u00f9 critica (ed utile) \u00e8 nel \"die\" in quanto \u00e8 la principale risorsa per limitare il picco di temperatura (le altre capacit\u00e0 ed in particolare quella del dissipatore hanno un ordine di grandezza maggiore e si possono assimilare ad un cortocircuito). formula_9 \u00e8 sempre presente ma, nel caso di transitori di temperatura \u00e8 di importanza cruciale ed \u00e8 praticamente l'unica che riesce a smorzare il picco di energia e il conseguente aumento di temperatura.\nIn pratica, nota l'impedenza termica, si pu\u00f2 verificare sui diagrammi forniti con il componente se la durata e l'energia richiesta dalla commutazione rientra nelle specifiche e quindi non danneggia il componente."}
{"id": "1625204", "revid": "729019", "url": "https://it.wikipedia.org/wiki?curid=1625204", "title": "Tour della Nazionale di rugby a 15 dell'Argentina 1965", "text": "Il Tour della Nazionale di rugby a 15 dell'Argentina 1965 fu una serie di incontri di rugby disputati dalla nazionale argentina di rugby a 15 in Rhodesia e Sudafrica nel 1965.\nNel 1965 nasce la leggenda dei Pumas: la nazionale argentina di rugby union si reca in tour in Sudafrica. \nIl termine \"Pumas\" nasce dal fatto che i giornalisti sudafricani scambiano il giaguaro sulla maglia biancoleste per un Puma.\nStorico il successo contro gli Junior Springboks, in quello che in Sudafrica divenne il \"black saturday\" : gli Junior battuti dagli argentini e gli Springboks sconfitti in Australia.\nOrganizzazione.\nLa selezione argentina si imbarc\u00f2 da Buenos Aires il 4 maggio, Lo slogan dei giocatori argentini alla partenza era \u201cvamos a aprender\u201d, (\"andiamo ad imparare\") perch\u00e9 si aspettavano sconfitte in serie, da capitalizzare come esperienza per il futuro.\nInvece i risultati furono superiori alle attese.\nIl tour venne organizzato su invito della federazione sudafricana, che aveva gi\u00e0 inviato due volte delle selezioni nazionali in Argentina.\nProbabilmente nessun tour fu preparato cos\u00ec a lungo nella storia del rugby. All'allenatore designato, Alberto Camard\u00f3n, venne affiancato come vice \u00c1ngel Guastella.\nSin dal dicembre 1964 il nucleo dei migliori giocatori della capitale inizi\u00f2 a allenarsi e prepararsi scrupolosamente.\nOgni fine settimana la nazionale argentina disput\u00f2 nel mese di febbraio-marzo una serie di amichevoli con i club della capitale e non solo: Obras Sanitarias, Alumni, Newman, C\u00f3rdoba, Rosario, Duendes e Old Georgian.\nIl 6 aprile giunse per aiutare nella preparazione Izaak van Heerden, famoso tecnico sudafricano, che complet\u00f2 la preparazione e la formazione oltre che per i giocatori anche per tecnici argentini, cileni ed uruguaiani.\nIl team.\nFurono convocati al fine per il tour i giocatori:"}
{"id": "1625206", "revid": "599013", "url": "https://it.wikipedia.org/wiki?curid=1625206", "title": "Kelly Slater", "text": "Robert Kelly Slater \u00e8 stato campione del mondo di surf per 11 volte, sponsorizzato dalla Quiksilver dal 1999, \u00e8 probabilmente uno dei surfisti pi\u00f9 conosciuti al mondo. Inoltre \u00e8 apparso anche nel popolare serial televisivo \"Baywatch\".\n\u00c8 il surfista che ha vinto pi\u00f9 titoli e contest individuali in assoluto, ed \u00e8 l'unico atleta dell'ASP world tour ad essere stato il pi\u00f9 giovane campione del mondo di surf (20 anni, nel 1992) e successivamente il pi\u00f9 vecchio (39 anni, nel 2011). Successivamente ha vinto il Billabong Pro Tahiti 2016 .\nCarriera.\nStatistiche.\nIl 15 settembre 2007, Kelly Slater ha sorpassato il record di Tom Curren di 33 vittorie nella propria carriera.\nStoria delle vittorie.\n2012\n2011\n2010\n2009\n2008\n2007\n2006\n2005\n2004\n2003\n2002\n2000\n1999\n1997\n1996\n1995\n1994\n1993\n1992\n1990\nFilmografia.\nTelevisione.\n\"Baywatch\", 10 episodi"}
{"id": "1625207", "revid": "117033176", "url": "https://it.wikipedia.org/wiki?curid=1625207", "title": "Ordine di Elisabetta Teresa", "text": "L'Ordine di Elisabetta e Teresa (in tedesco: \"Elisabeth-Theresien-Orden\"), detto anche Fondazione Teresiana Militare di Elisabetta (in tedesco:Elisabeth-Theresianische Milit\u00e4rstiftung) fu una decorazione dell'Impero austro-ungarico.\nVenne creato a Vienna nel 1750 dall'imperatrice Elisabetta Cristina di Brunswick-Wolfenb\u00fcttel, vedova dell'Imperatore Carlo VI, per ricompensare gli ufficiali meritevoli distintisi in battaglia.\nOriginariamente il numero degli ufficiali insigniti fu di appena 20. Questi dovevano aver militato nell'esercito per trent'anni, ed aver ottenuto per lo meno il grado di colonnello, e dovevano trovarsi iscritti nel Consiglio Aulico di Guerra, senza che venissero fatte distinzioni di patria, nascita o religione.\nL'Ordine aveva il grado unico di Cavaliere.\nNel 1771 Maria Teresa fiss\u00f2 il numero di membri massimi a 20, dopo che erano state mosse molte petizioni per tentare di variare l'accesso all'Ordine.\nL'Ordine non \u00e8 da confondere con l'Ordine di Elisabetta, istituito da Francesco Giuseppe d'Austria nel 1898 per commemorare la memoria della moglie.\nInsegne.\nLa decorazione consiste in una stella d'oro con otto raggi triangolari, smaltati met\u00e0 di rosso e met\u00e0 d'argento, sorretta dalla corona imperiale, caricata di uno scudo ovale con in cuore le iniziali delle due Imperatrici, il tutto sormontato da una corona, con intorno la legenda: \"MARIA THERESIA PARENTIS GRATIAM PERENNEM VOLUIT\".\nIl nastro dell'Ordine \u00e8 nero."}
{"id": "1625208", "revid": "466539", "url": "https://it.wikipedia.org/wiki?curid=1625208", "title": "Matti Salminen", "text": "Biografia.\nHa studiato musica presso l'Accademia Sibelius di Helsinki e con il famoso Maestro Luigi Ricci di Roma.\nNel 1969, all'et\u00e0 di 25 anni, Matti Salminen ha fatto il suo debutto come Filippo II nel \"Don Carlos\" di Giuseppe Verdi al Teatro Nazionale di Helsinki e dopo questo egli divenne un cantante di grande successo in paesi di lingua tedesca. Si \u00e8 esibito con successo anche al Covent Garden di Londra, l'Opera di Amsterdam, alla Royal Opera House di Stoccolma, a Budapest e Nancy. \nNel 1973 si \u00e8 esibito come Fafner nella prima di \"Der Ring des Nibelungen\" diretto da Wolfgang Sawallisch al Teatro alla Scala di Milano e ha partecipato molte volte in Savonlinna Opera Festival in Finlandia dove nel 1975 \u00e8 Antti nella prima assoluta \"Ratsumies\" di Aulis Sallinen. Nel 1974 \u00e8 Fasolt in Das Rheingold con il direttore d'orchestra Colin Davis al Royal Opera House, Covent Garden di Londra dove nel 1975 diretto da Davis \u00e8 Fafner in Sigfrido (opera) e Fafner in \"Das Rheingold\".\nSempre nel 1975 \u00e8 il Commendatore in Don Giovanni (opera) con Anna Tomowa-Sintow al Grand Th\u00e9\u00e2tre di Ginevra.\nNel 1976 \u00e8 apparso al Festival di Bayreuth diretto da Pierre Boulez come Fasolt in \"Das Rheingold\" seguito da Hunding in Die Walk\u00fcre con Dame Gwyneth Jones e Titurel in Parsifal (opera) con Bernd Weikl, nel 1977 \u00e8 Fafner in \"Das Rheingold\" con Siegfried Jerusalem e Fafner in \"Sigfrido\", nel 1978 Daland in \"Der fliegende Holl\u00e4nder\", nel 1981 Heinrich der Vogler in Lohengrin (opera) con Weikl e Re Marke in \"Tristano e Isotta\" diretto da Daniel Barenboim, nel 1983 Veit Pogner, Goldschmied in Die Meistersinger von N\u00fcrnberg con Weikl, Hermann Prey e Jerusalem e nel 1985 si \u00e8 esibito come Langravio nel \"Tannh\u00e4user\" diretto da Giuseppe Sinopoli con Cheryl Studer e anche in alcuni ruoli del \"Ring\".\nAl Wiener Staatsoper debutta nel 1977 come Filippo II in Don Carlo con Eberhard Waechter e la Jones tornando nel maggio 1979 come il Grande Inquisitore in \"Don Carlo\" diretto da Herbert von Karajan con Ruggero Raimondi, Jos\u00e9 Carreras, Piero Cappuccilli, Mirella Freni ed Agnes Baltsa.\nNel 1978 \u00e8 Seneca ne L'incoronazione di Poppea diretto da Nikolaus Harnoncourt in Edimburgo per l'Opernhaus Z\u00fcrich in settembre, cantata anche alla Scala in ottobre dove in novembre \u00e8 il Grande Inquisitore in \"Don Carlo\" diretto da Claudio Abbado con Raimondi, Renato Bruson e Mara Zampieri.\nNuovamente a Ginevra nel 1980 \u00e8 Enrico l'Uccellatore in \"Lohengrin\" con Jerusalem ed il protagonista in Boris Godunov (opera) con Florindo Andreolli. \nAncora alla Scala nel 1981 \u00e8 Enrico l'Uccellatore in \"Lohengrin\" diretto da Claudio Abbado con la Tomowa-Sintow.\nIl repertorio di Matti Salminen, include le principali parti per una autentica voce di basso profondo e le opere appartenenti a Mozart, Wagner, Glinka e Musorgskij. \nDal 1981 si \u00e8 esibito presso il Metropolitan Opera di New York debuttando come King Marke in Tristan und Isolde diretto da James Levine con la Jones e Tatiana Troyanos, l'Opernhaus di Zurigo e l'Op\u00e9ra National de Paris (come Fafner e Hunding).\nSempre al Met nel 1981 \u00e8 Sarastro in Die Zauberfl\u00f6te con Lucia Popp, nel 1983 Rocco in Fidelio diretto da Klaus Tennstedt con \u00c9va Marton e Roberta Peters, nel 1987 Osmin in Die Entf\u00fchrung aus dem Serail, nel 1988 Fafner in \"Das Rheingold\" diretto da Levine con Jerusalem e Hagen ne Il crepuscolo degli dei diretto da Levine con Hildegard Behrens e Christa Ludwig, nel 1989 Hunding in \"Die Walk\u00fcre\" diretto da Levine con la Behrens, Jessye Norman e la Ludwig e Fafner in \"Sigfrido\" diretto da Levine con la Behrens, nel 1990 Daland in \"Der fliegende Holl\u00e4nder\" diretto da Levine ed il Commendatore in \"Don Giovanni\" diretto da Levine con Ferruccio Furlanetto, Carol Vaness, Samuel Ramey e Dawn Upshaw e nel 1991 Ramfis in Aida con Lando Bartolini e Dolora Zajick.\nAl Metropolitan fino al 2008 si \u00e8 esibito in 132 recite.\nNel 1983 torna a Vienna come Osmin in \"Die Entf\u00fchrung aus dem Serail\", Sarastro in \"Die Zauberfl\u00f6te\" e Daland in \"Der fliegende Holl\u00e4nder\" con James King (tenore) ed a Parigi Fasolt in \"Das Rheingold\" con Jerusalem che canta anche nel 1984 a Ginevra diretto da Jeffrey Tate.\nAl San Francisco Opera nel 1984 debutta come Prince Ivan Khovansky in Khovanshchina diretto da Gerd Albrecht con Helga Dernesch seguito da il Commendatore in \"Don Giovanni\" diretto da Chung Myung-whun.\nAncora a Vienna nel 1986 \u00e8 Hagen ne \"Il crepuscolo degli dei\" con Walter Berry e la Ludwig, nel 1987 Rocco in \"Fidelio\" con la Jones, Hunding in \"Die Walk\u00fcre\" con Gundula Janowitz e la Ludwig e K\u00f6nig Marke in \"Tristan und Isolde\" con la Jones, nel 1988 Colline ne La boh\u00e8me con Neil Shicoff, nel 1990 F\u00fcrst Gremin in Eugenio Onegin (opera) e Veit Pogner in \"Die Meistersinger von N\u00fcrnberg\" diretto da Davis con Jos\u00e9 van Dam, Berry e la Popp, nel 1991 Heinrich der Vogler in \"Lohengrin\" con la Jones e nel 1994 Fasolt in \"Das Rheingold\" con Jerusalem.\nNel 1986 \u00e8 Sarastro in \"Die Zauberfl\u00f6te\" diretto da Leonard Slatkin con Luciana Serra e Titurel in \"Parsifal\" con la Troyanos e Jon Vickers all'Opera di Chicago.\nNel 1988 \u00e8 Hagen ne \"Il crepuscolo degli dei\" diretto da Zolt\u00e1n Pesk\u00f3 al Teatro Regio di Torino e nel 1994 debutta al Festival di Salisburgo come il Commendatore in \"Don Giovanni\" diretto da Barenboim con Furlanetto, Lella Cuberli, Catherine Malfitano, Bryn Terfel e Cecilia Bartoli seguito da Teiresias in Oedipus Rex (Stravinskij) diretto da Kent Nagano con i Wiener Philharmoniker.\nAncora a Chicago nel 1996 diretto da Zubin Mehta \u00e8 Fasolt in \"Das Rheingold\", Hunding in \"Die Walk\u00fcre\" con la Marton e Jane Eaglen e Fafner in \"Sigfrido\" con Jerusalem e la Marton e Hagen ne \"Il crepuscolo degli dei\". Nel 1997 \u00e8 il Commendatore in \"Don Giovanni\" al Teatro Comunale di Ferrara sotto la direzione di Claudio Abbado per la regia di Lorenzo Mariani.\nNel 1998 \u00e8 Gurnemanz in \"Parsifal\" diretto da Valery Gergiev con Pl\u00e1cido Domingo e Waltraud Meier a Salisburgo e canta \"Die Zauberfl\u00f6te\" a Bilbao.\nNel 2000 \u00e8 K\u00f6nig Marke in \"Tristan und Isolde\" diretto da Lorin Maazel con la Meier a Salisburgo e Sarastro in \"Die Zauberfl\u00f6te\" con Piotr Becza\u0142a e Natalie Dessay a Parigi e nel 2001 Gurnemanz in \"Parsifal\" diretto da Donald Runnicles a Vienna dove fino al 2013 arriva a 132 recite.\nNel 2002 al Bayerische Staatsoper \u00e8 Rocco in \"Fidelio\" diretto da Mehta con la Meier e Diana Damrau, a Chicago \u00e8 Gurnemanz in \"Parsifal\" con Andrew Davis alla direzione dell'orchestra e la Malfitano.\nAncora al Bayerische Staatsoper nel 2003 \u00e8 Filippo II in \"Don Carlo\" con Paata Burchuladze, Hagen ne \"Il crepuscolo degli dei\" diretto da Mehta ed il Commendatore in \"Don Giovanni\" con Thomas Allen, nel 2004 diretto da Mehta Hunding in \"Die Walk\u00fcre\" con Violeta Urmana e Veit Pogner in \"Die Meistersinger von N\u00fcrnberg\", nel 2005 Hermann in \"Tannh\u00e4user\" diretto da Mehta con Simon Keenlyside e la Meier e nel 2006 Daland in \"Der fliegende Holl\u00e4nder\".\nNel 2007 alla Scala \u00e8 K\u00f6nig Marke in \"Tristan und Isolde\" nella serata d'inaugurazione della stagione d'opera diretto da Barenboim con la Meier dove nel 2008 ha cantato \"Don Carlo\", interpretando Filippo II diretto da Daniele Gatti con Fiorenza Cedolins e la Zajick trasmesso da Rai 5 e K\u00f6nig Marke in \"Tristan und Isolde\" con la Meier a Parigi cantato anche nel 2009 diretto da Antonio Pappano a Londra.\nNel 2010 \u00e8 Daland in \"Der fliegende Holl\u00e4nder\" a Parigi dove nel 2013 \u00e8 Hagen ne \"Il crepuscolo degli dei\".\nSempre nel 2013 \u00e8 Filippo II in \"Don Carlo\" diretto da Pappano con Jonas Kaufmann, Thomas Hampson (cantante), Eric Halfvarson e Robert Lloyd a Salisburgo e nel 2014 \"Boris Godunov\" a Helsinki.\nNel 2015 \u00e8 K\u00f6nig Marke in \"Tristan und Isolde\" all'Opernhaus Z\u00fcrich, Ramfis nella prima di \"Aida\" diretto da Mehta con Carlo Colombara ed Anita Rachvelishvili alla Scala e \"Boris Godunov\" a Savonlinna."}
{"id": "1625209", "revid": "307923", "url": "https://it.wikipedia.org/wiki?curid=1625209", "title": "Cattolici Liberali", "text": ""}
{"id": "1625215", "revid": "1305772", "url": "https://it.wikipedia.org/wiki?curid=1625215", "title": "Manlio Maradei", "text": "Biografia.\n\u00c8 nato a Roma il 6 dicembre del 1930.\nGiornalismo cinematografico, poi giornalismo professionale. Varie esperienze conclusesi con un ventennio di redazione nel settimanale romano \"L'Espresso\".\nLibri.\nHa scritto"}
{"id": "1625222", "revid": "287204", "url": "https://it.wikipedia.org/wiki?curid=1625222", "title": "Elisabetta Cristina di Brunswick-Wolfenbuttel", "text": ""}
{"id": "1625230", "revid": "111433", "url": "https://it.wikipedia.org/wiki?curid=1625230", "title": "Inglesi", "text": "Gli Inglesi (in lingua inglese: \"English\") sono una popolazione di lingua germanica situata nella Nazione costitutiva dell'Inghilterra. Le loro origini culturali e linguistiche si fanno risalire in massima parte alla fusione di popolazioni germaniche, migrate a partire dall'Alto Medioevo nella Britannia (Anglosassoni e Norreni), con genti autoctone costituite prevalentemente dai Britanni, spesso romanizzati, anche se gran parte di questi ultimi con la conquista germanica migrarono in Irlanda oppure verso l'ovest, dando origine alle minoranze linguistiche dei Gallesi e dei Cornici. Dal primo Medioevo i Germani insediatisi in Britannia si distinsero dai Germani del continente (\"Th\u0113odisc\") adottando il nome di \"Angelcynn\", \"gen\u00eda degli Angli\", aggettivo \"\u00c6nglisc\", da cui evolse l'attuale etnonimo \"English\"."}
{"id": "1625231", "revid": "767487", "url": "https://it.wikipedia.org/wiki?curid=1625231", "title": "Paco Ib\u00e1\u00f1ez", "text": "Biografia.\nPassa la prima infanzia a Barcellona, citt\u00e0 in cui vive attualmente. Dopo la guerra civile spagnola la sua famiglia \u00e8 obbligata ad andare in esilio in Francia. Dall'inverno 1939 all'inizio dell'occupazione tedesca della citt\u00e0, la famiglia Ib\u00e1\u00f1ez risiede a Parigi. Il padre \u00e8 arrestato e mandato in un campo di lavoro destinato ai repubblicani spagnoli. Sua madre torna con i quattro figli a San Sebasti\u00e1n per lavorare.\nPi\u00f9 tardi il cantante ricorder\u00e0 questo periodo della sua vita nell'album \"Oroitzen\" (\"Ricordando\"), pubblicato insieme al cantante basco Imanol Landeta e cantato completamente in lingua basca.\nNel 1948 la famiglia passa clandestinamente la frontiera e si ricongiunge con il padre a Perpignan. Paco impara da suo padre il mestiere di ebanista e contemporaneamente inizia a studiare violino, strumento cui presto sostituir\u00e0 la chitarra. Stabilitosi definitivamente a Parigi con la famiglia, all'inizio degli anni cinquanta scopre vari musicisti che si riveleranno fondamentali per la sua crescita musicale ed ideologica. Tra i cantanti folk e i cantautori latino-americani \u00e8 da ricordare l'argentino Atahualpa Yupanqui; per la Francia, oltre al movimento esistenzialista, che all'epoca viveva il periodo di massimo splendore, vanno ricordati Georges Brassens e L\u00e9o Ferr\u00e9.\nNel 1956 musica la sua prima poesia, un testo del poeta seicentesco spagnolo Luis de G\u00f3ngora.\nNel 1964 incider\u00e0 il suo primo 33 giri, con il lato A dedicato a Federico Garc\u00eda Lorca, mentre il retro conterr\u00e0 poesie di G\u00f3ngora. Il disco viene ben presto utilizzato dai professori di lingua e letteratura spagnola come materiale pedagogico, mentre gli antifranchisti ne fanno un'arma di resistenza culturale.\nNel 1958, Paco Ib\u00e1\u00f1ez incontra il pittore Salvador Dal\u00ed, il quale aveva chiesto espressamente l'incontro, perch\u00e9 era stato colpito da alcuni provini ricevuti. Cos\u00ec il cantante inizia a tessere relazioni molto strette, oltre che col mondo della poesia e della letteratura in generale, anche con quello delle arti figurative.\nNel 1966 il cantante fonda, insieme a diverse personalit\u00e0 spagnole esiliate, La carraca, luogo deputato alla realizzazione di eventi riguardanti la cultura spagnola: vi si realizzano concerti, mostre di pittura, conferenze sulla letteratura, proiezioni cinematografiche. La casa di famiglia diventa luogo di passaggio per gli intellettuali che vivono o passano del tempo nella capitale francese.\nNel 1967 esce il secondo disco della collezione \"Espa\u00f1a de hoy y de siempre\". Il vinile da un lato comprende una serie di poesie di autori del Siglo de Oro, come Francisco de Quevedo, dall'altro poesie di autori contemporanei come Gabriel Celaya o Lu\u00eds Cernuda. I testi sono tutti caratterizzati da una forte carica politica.\nNel 1968 canta per la prima volta in Spagna, con una apparizione alla televisione statale. Da l\u00ec inizia a frequentare varie universit\u00e0, riuscendo anche a stabilirsi a Barcellona, dove conosce il poeta Jos\u00e9 Agust\u00edn Goytisolo, a cui lo unir\u00e0, fino alla sua morte, una profonda amicizia ed intimit\u00e0.\nIl 12 maggio 1969, per celebrare il primo anniversario dell'occupazione della Sorbona da parte degli studenti, vi tiene un concerto. Nello stesso anno tiene un concerto alla Sala Richelieu, a cui vanno molti studenti, che lo iniziano a considerare un simbolo delle loro lotte. \u00c8 del 1969 anche il terzo album, ancora un misto di poeti classici e contemporanei, tra cui Antonio Machado, Jos\u00e9 Agust\u00edn Goytisolo, Rafael Alberti, Jorge Manrique. L'anno si conclude con un memorabile concerto all'Olympia di Parigi, testimoniato da un doppio album live dove, oltre a pubblicare per la prima volta una canzone di Georges Brassens in spagnolo, presenta l'inedito \"Soldadito boliviano\", poesia del cubano Nicol\u00e1s Guill\u00e9n, dedicata ad Ernesto Guevara.\nNel 1970 conosce Pablo Neruda, il quale rimane completamente folgorato dalla sua voce. \nL'anno successivo il regime franchista include il cantante nella sua lunga lista di artisti censurati, vietandogli qualsiasi concerto nel territorio nazionale. L'artista si rifugia di nuovo a Parigi, e da l\u00ec continua a girare il mondo, andando specialmente in America Latina.\nNel 1975, dopo la morte del dittatore Francisco Franco, i suoi dischi tornano ad essere programmati dalle radio, ed il cantante viene invitato a partecipare ai concerti che si tengono nel paese, ma lui spesso rifiuta.\nNel 1982 canta a Madrid davanti a migliaia di persone, per chiudere la campagna elettorale dei socialisti, che poi sarebbero andati per la prima volta al potere. Nel 1983 e nel 1987 gli viene offerta la Medaglia delle arti e delle lettere, da parte del governo francese. Il cantante, tutte e due le volte, la rifiuta, dicendo che non riconosce nessuna autorit\u00e0, se non il pubblico, e che i premi dati dai governi intralciano la libert\u00e0 creativa e vitale dell'artista.\nAgli inizi degli anni novanta pubblica un nuovo disco, dal titolo \"Por una canci\u00f3n\". A partire dal 1990 si stabilisce in Spagna: prima a Madrid, poi nei Paesi Baschi, poi, dal 1994, a Barcellona.\nNel 1998 l'Associazione culturale andalusa Almenara gli elargisce un premio, come riconoscimento delle molte sue azioni in favore della libert\u00e0 e del suo sforzo d'indipendenza rispetto ai poteri economici, politici e culturali. Fedele ai suoi principi, anche questa volta il cantante rifiuta."}
{"id": "1625234", "revid": "287204", "url": "https://it.wikipedia.org/wiki?curid=1625234", "title": "Classe Ognevoj", "text": "Le unit\u00e0 appartenenti alla classe Ognevoj (progetto 30 secondo la classificazione russa) sono cacciatorpediniere sovietici costruiti durante ed immediatamente dopo la seconda guerra mondiale.\nNe vennero costruite due versioni, per un totale di undici esemplari.\nProgetto 30.\nSi tratta della versione base, un'evoluzione rispetto alla precedente Classe Gnevnyj, che aveva dimostrato gravi limiti e prestazioni insufficienti. Gli Ognevoy sono state le prime grandi unit\u00e0 sovietiche costruite con le torrette chiuse.\nComplessivamente, ne furono ordinati 24 esemplari nel 1938, ma il programma venne interrotto per l'invasione tedesca del 1941. Tutte le unit\u00e0 in costruzione a Mykola\u00efv che fu possibile varare, vennero evacuate incomplete. Le altre vennero distrutte per non farle cadere in mano nemica.\nL'unica nave completata secondo il progetto originario, l\"Ognevoy\" appunto, venne completato nel 1943 e demolito negli anni sessanta.\nProgetto 30A.\nTutti gli scafi del progetto 30 che erano stati evacuati e che erano ancora utilizzabili, vennero completati dopo la guerra, con alcune modifiche rispetto alla versione base.\nQueste navi furono la base per i futuri classe Skoryy (progetto 30B).\nBibliografia.\nM.J Whitley, \"Destroyers of World War 2\", 1988 Cassell Publishing ISBN 1-85409-521-8"}
{"id": "1625235", "revid": "227581", "url": "https://it.wikipedia.org/wiki?curid=1625235", "title": "Torrente Ma\u00e8", "text": ""}
{"id": "1625241", "revid": "767487", "url": "https://it.wikipedia.org/wiki?curid=1625241", "title": "Le man avec les lunettes", "text": "Le man avec les lunettes \u00e8 un gruppo musicale italiano, attivo dal 2004.\nBiografia.\nI Le Man Avec Les Lunettes sono una band indie pop italiana dal nome francese e che canta in inglese.\nNel 2004 nasce \"Saturate it, then reverse!\", EP che contiene 5 brani di matrice pop. \u00c8 il risultato del rimaneggiamento e perfezionamento da parte di Alessandro Paderno di alcuni brani appena abbozzati e registrati in maniera casalinga dal compagno di studi di Fabio Benni.\nLa neonata My Honey Records, etichetta che produce contemporaneamente dischi e miele, si offre di promuovere e pubblicare il primo EP in edizione limitata di 300 copie.\nLe recensioni positive su carta stampata ed on-line spingono il duo ad esibirsi dal vivo. I live cominciano a sommarsi in Italia e all'estero, fino all'invito a partecipare all'\"Emmabodafestivalen\" in Svezia nel 2005. La band condivide il palco con The Polyphonic Spree, The Pipettes, Jens Lekman, Herman D\u00fcne e Wolf Parade. In occasione della trasferta, viene pubblicata un'edizione svedese di \"Saturate it, then reverse!\" con una veste grafica giallo-blu, distribuita esclusivamente dal\nmailorder internazionale Vibrashop.\nAl duo si uniscono Marco Franzoni (chitarra) e Riccardo Varini (batteria). Grazie al loro contributo nasce \"Qui cherche trouve\", un altro EP pubblicato dalla My Honey Records in occasione del mini-tour francese svoltosi nel 2005.\nUn primo tentativo di riunire in un unico supporto i pezzi della band si ha nel 2006, con la pubblicazione di \"Breasting the tape\" per la Best Kept Secret, una delle label indie-tape italiane.\nLe date si infittiscono, la formazione si riduce a tre elementi e vengono registrati due pezzi inediti, \"Wimbledon\" e \"Tennis system and its stars\", che trovano collocazione sui due lati del vinile trasparente in 7 pollici \"To improve your backhand\", il cui tema \u00e8 il gioco del tennis, sport praticato in giovane et\u00e0 da Fabio Benni.\nNuova collaborazione svedese per la band: \"Love is not for me\" \u00e8 uno split album in doppio Mini-Cd, frutto della collaborazione con il duo svedese Rough Bunnies, composto da Anna Vermina e Frida Vermina, che con gli \u201cocchialuti\u201d condividono lo stesso approccio sgangherato per il pop.\nLa formazione si riduce ancora a due elementi subito dopo l'uscita di \"?\", secondo tentativo di riunire i lavori della band. Coprodotto da My Honey Records &amp; Zahr Records, l'LP \"?\" esce contemporaneamente anche negli Stati Uniti in vinile 12 pollici per la Old Gold records.\nGrazie all'Homesleep Booking Dept, i live si moltiplicano ed esce il videoclip del brano \"Aging again\", girato in termografia da\nLuca Lumaca. Per presentare il vinile \"?\", Alessandro Paderno e Fabio Benni si trovano quindi nel 2007 sul divanetto di \"Brand New\", programma televisivo musicale condotto da Alex Infascelli su MTV Italia.\nIl singolo \"For a lover\", tratto dallo stesso LP, \u00e8 per parecchi mesi in rotazione su Radio 1 Rai.\nNel 2008 la formazione si espande a sei elementi per una piccola serie di esibizioni estive, per poi registrare le sessioni del futuro LP \"Plaskaplaskabombelibom\", album tra i primi in Italia ad essere concepito per il download digitale gratuito. Ne seguir\u00e0 quindi un'uscita in formato CD il 1\u00ba ottobre 2008. Esso racchiude 9 pezzi inediti ed \u00e8 di fatto l'album di debutto.\nRaccoglie il frutto di due anni di attivit\u00e0 di studio e di live all'estero in Paesi come Germania, Francia, Danimarca, Svezia e Norvegia.\n\"Plaskaplaskabombelibom\" ottiene notevole riscontro e le esibizioni live si moltiplicano in Italia, ma soprattutto all'estero. A pochi mesi dal release, Le man avec les lunettes condividono il palco con artisti come Jason Lytle (Grandaddy), St. Vincent, Those dancing days e Locas in Love. Nel gennaio del 2009 l'album viene presentato in tour in Germania, Spagna ed Inghilterra.\nNell'estate dello stesso anno i Le man avec les lunettes condividono il palco con Teenage Fanclub, BMX Bandits, Cats on fire e molti altri in occasione dell'Indietracks Festival in Inghilterra.\nViene girato da Luca Lumaca il videoclip del singolo \"I can't get anything\", che trova alla voce Francesca Amati dei Comaneci.\n\"Plaskaplaskabombelibom\" viene distribuito in Giappone dall'etichetta \"Friend of mine\". L'edizione \u00e8 arricchita da brani inediti e da un DVD live eseguito presso il Teatro Magnani di Fidenza.\nNel 2010, in occasione dei mondiali di calcio in Sudafrica, partecipano, con una selezione di band provenienti dalle nazioni coinvolte, alla compilation \"Fast Forward: The World Cup Goes Indie\".\nMentre l'attivit\u00e0 live non si ferma mai, i Le man avec les lunettes contribuiscono alla nascita del collettivo \"We were never being bored\" che si occupa, con successo, della promozione di band italiane ed estere.\nAlessandro Paderno avvia l'agenzia di booking \"Headphonesman\", promuovendo numerose band indie italiane e straniere come Be Forest e Making Marks.\nNel 2011 la formazione si riduce ancora ad un nucleo di quattro elementi in occasione delle registrazioni dell'EP \"Sparkles\". \"Sparkles\" raccoglie sonorit\u00e0 decisamente nuove per la band e vede la luce, con la dovuta tranquillit\u00e0, nel nuovo studio di registrazione \"Us Random Calculator\", studio in cui la band si circonda di strumenti musicali, attrezzature e microfoni vintage collezionati negli anni.\n\"Sparkles\" esce in un'edizione molto particolare, il cui artwork \u00e8 curato dalla bravissima e giovanissima fotografa canadese Laurence Philomene Olivier.\nIl primo singolo \"Crawling down the stairs\" viene incluso nel progetto \"PEACE\" a cura di Amnesty International &amp; Buffetlibre. \"Crawling down the stairs\" \u00e8 anche un videoclip girato dal talentuoso videomaker americano Dylan Brady.\n\"Sparkles\" viene eseguito interamente dal vivo all'interno del programma radiofonico \"Babylon\" condotto da Carlo Pastore su Radio 2 Rai.\nI Le man avec les lunettes, nella primavera del 2012, ripartono per un nuovo tour alla volta dell'Europa dell'Est, toccando Paesi come Serbia, Bosnia-Erzegovina e Slovenia, con un progetto pi\u00f9 ampio che coinvolge realt\u00e0 come Kitchen TV e l'associazione Viaggiare i Balcani. La band \u00e8 seguita dal fonico Lorenzo Caperchi e dal videomaker Niccol\u00f2 Corradini. I girati e le registrazioni audio verranno quindi pubblicati con lo scopo di far conoscere la cultura e la realt\u00e0, musicale e non, di quei Paesi.\nI Le man avec les lunettes partono poi nuovamente in tour per ultimare la promozione di \"Sparkles\", suonando nei club italiani e condividendo il palco con band del calibro dei Fanfarlo.\nI Le man avec les lunettes si occupano della direzione artistica e della realizzazione della rassegna musicale \"Tutte Cose Nuove (e l'estinzione dei dinosauri)\" coinvolgendo band come His Clancyness, Death in Plains e Welcome Back Sailor."}
{"id": "1625247", "revid": "287204", "url": "https://it.wikipedia.org/wiki?curid=1625247", "title": "Huixtan", "text": ""}
{"id": "1625254", "revid": "287204", "url": "https://it.wikipedia.org/wiki?curid=1625254", "title": "Huitiupan", "text": ""}
{"id": "1625257", "revid": "287204", "url": "https://it.wikipedia.org/wiki?curid=1625257", "title": "Huehuetan", "text": ""}
{"id": "1625258", "revid": "1543969", "url": "https://it.wikipedia.org/wiki?curid=1625258", "title": "Zoldo", "text": ""}
{"id": "1625259", "revid": "1573940", "url": "https://it.wikipedia.org/wiki?curid=1625259", "title": "Diviziaco dei Suessioni", "text": "Campagne di Cesare.\nGiulio Cesare, scrivendo intorno alla met\u00e0 dello stesso secolo, ci dice che egli era stato il pi\u00f9 potente re della Gallia di cui si conservasse memoria, a capo di una larga parte non solo della Gallia Belgica, ma anche della Britannia.\nAll'epoca della campagna di Cesare al suo posto regnava un principe di nome \"Galba\".\nMonetazione.\nLe monete portano il suo nome scritto, in alfabeto greco antico, come .\n\u00c8 omonimo, ma distinto dal druido Diviziaco, del popolo degli Edui."}
{"id": "1625263", "revid": "287204", "url": "https://it.wikipedia.org/wiki?curid=1625263", "title": "Calcio Padova 1987-1988", "text": "Questa pagina raccoglie i dati riguardanti il Calcio Padova nelle competizioni ufficiali della stagione 1987-1988.\nStagione.\nIl Padova nell'annata 1987-1988 ancora affidato per la seconda stagione consecutiva all'allenatore Adriano Buffoni, dopo la promozione da poco conquistata, si \u00e8 classificato al nono posto nella Serie B con 39 punti, gli stessi del Brescia. Un campionato di met\u00e0 classifica, senza acuti e senza eccessivi rischi per il Padova, che raccoglie 20 punti nel girone di andata e 19 in quello discendente. Si sono messi in evidenza due degli attaccanti biancoscudati Fulvio Simonini preso dal Cesena e Claudio Fermanelli arrivato dalla Spal, il primo con 10 reti, il secondo autore di 9 centri. Salgono in Serie A il Bologna, il Lecce, la Lazio e l'Atalanta.\nIn Coppa Italia la squadra patavina \u00e8 stata eliminata al primo turno nei gironi di qualificazione, classificandosi al quinto posto nel Girone 5, nel quale sono state ammesse agli ottavi di finale il Napoli e la Fiorentina. In questa stagione per la prima volta si sono sperimentate in questi gironi di qualificazione alcune nuove regole: chi vince incassa 3 punti, chi pareggia va ai rigori, la vincitrice si prende 2 punti, la sconfitta 1 punto. Il Padova su cinque partite ne perde due, ne pareggia tre, ai calci di rigore ottiene una vittoria da 2 punti con il Livorno, e due sconfitte da 1 punto con Modena ed Udinese.\nMaglie e sponsor.\nLo sponsor tecnico per la stagione 1987-1988 \u00e8 stato NR, mentre lo sponsor ufficiale Coelsanus."}
{"id": "1625269", "revid": "446353", "url": "https://it.wikipedia.org/wiki?curid=1625269", "title": "Classe Gnevnyj", "text": "I cacciatorpediniere classe Gnevny (progetto 7 secondo la classificazione russa) sono navi di costruzione sovietica risalenti agli anni trenta.\nSi tratta di una classe piuttosto numerosa, che avrebbe dovuto contare ben 48 unit\u00e0. In effetti, ne vennero costruite solo 28, una ventina delle quali sopravvissero alla seconda guerra mondiale.\nSviluppo e tecnica.\nLa costruzione di una nuova classe di grandi navi da guerra venne intrapresa nell'ambito del secondo piano quinquennale. Nella fase progettuale, i sovietici si servirono dell'assistenza di tecnici italiani.\nI Gnevny erano caratterizzati dai tipici difetti dei cacciatorpediniere italiani dell'epoca: problemi strutturali e scarsa capacit\u00e0 di tenere il mare. Anche l'impianto propulsivo non era esente da pecche.\nTali difetti progettuali divennero evidenti durante le prove in mare del 1936-1937. Si decise quindi di interrompere la produzione a 30 unit\u00e0.\nNe venne realizzata una versione modificata, chiamata progetto 7U (Soobrazitel'nij).\nUnit\u00e0 in servizio.\nIn totale, ne furono costruite 28 unit\u00e0, di cui otto non sopravvissero alla Seconda guerra mondiale.\nFlotta del Mar Nero.\nLa costruzione delle unit\u00e0 della Flotta del Mar Nero avvenne presso i cantieri di Mykola\u00efv e di Sebastopoli. In tutto, vennero costruite sei unit\u00e0, di cui quattro furono affondate durante la seconda guerra mondiale.\nFlotta del Baltico.\nLe navi della Flotta del Baltico vennero costruite nel cantiere navale di Leningrado (oggi San Pietroburgo). Su nove unit\u00e0 costruite, quattro vennero affondate ed una danneggiata.\nDopo l'invasione tedesca, tutte le unit\u00e0 superstiti furono trasferite alla Flotta del Nord.\nFlotta del Pacifico.\nLe unit\u00e0 della Flotta del Pacifico vennero costruite a Komsomol'sk-na-Amure e vennero rimorchiate fino a Vladivostok grazie al fiume Amur. Tutte le componenti provenivano da Mykola\u00efv, e furono trasportate al cantiere grazie alla Transiberiana.\nQuattro unit\u00e0 superstiti della Flotta del Pacifico vennero cedute all'esercito cinese."}
{"id": "1625270", "revid": "167080", "url": "https://it.wikipedia.org/wiki?curid=1625270", "title": "Diviziaco dei suessioni", "text": ""}
{"id": "1625281", "revid": "132266", "url": "https://it.wikipedia.org/wiki?curid=1625281", "title": "Medaglia d'argento al merito civile", "text": ""}
{"id": "1625283", "revid": "1924342", "url": "https://it.wikipedia.org/wiki?curid=1625283", "title": "The Boy Is Mine (singolo)", "text": "The Boy Is Mine \u00e8 un duetto R&amp;B tra le cantanti statunitensi Brandy e Monica. Scritto dalla stessa Brandy, Darkchild, Fred Jerkins III e LaShawn Daniels originariamente soltanto per il secondo album della cantante, \"Never Say Never\", successivamente \u00e8 stato registrato in duetto con Monica, diventando il singolo d'apertura per entrambi i secondi album delle cantanti. Il singolo, co-prodotto da Darkchild, Brandy e Dallas Austin \u00e8 diventato uno dei maggiori successi di tutti i tempi, arrivando al numero 1 in USA, Canada, Nuova Zelanda, Paesi Bassi e Giappone ed entrando nelle zone alte delle classifiche di tutto il mondo. La canzone ha procurato alle due cantanti il loro primo Grammy Award, oltre a nomination ai premi pi\u00f9 prestigiosi del mondo della musica e al doppio disco di platino. Il videoclip del singolo \u00e8 stato il pi\u00f9 trasmesso in assoluto da MTV nel 1998, raggiungendo la prima posizione dei 100 video pi\u00f9 popolari del 1998 stilata dall'emittente musicale. Inoltre ha ottenuto due nomination ai MTV Video Music Awards. Nel 2012 le due artiste, sotto la produzione di Rico Love, hanno registrato un seguito del brano, \"It All Belongs to Me\", che \u00e8 stato estratto come singolo dagli album sia dell'una che dell'altra.\nComposizione e testo.\nLa canzone ha preso ispirazione dal duetto del 1982 tra Paul McCartney e Michael Jackson \"The Girl Is Mine\". Il testo parla della disputa tra due donne riguardo all'amore per lo stesso uomo; ognuna delle due \u00e8 convinta che sia lei l'oggetto dei sentimenti dell'uomo, e cerca quindi di dissuadere l'altra dal tentare di riconquistarlo.\nAppena \u00e8 stata contattata per prendere parte alla canzone, Monica ha raggiunto Brandy a Los Angeles per lavorare al pezzo in studio insieme a Rodney Jerkins. Ma il risultato \u00e8 stato cos\u00ec insoddisfacente da spingere Monica a tornare ad Atlanta e registrare le proprie strofe separatamente, con l'aiuto del fidato Dallas Austin.\nPolemiche.\nFin dalla produzione in studio sono iniziate a circolare voci riguardo al fatto che tra le due giovani cantanti non scorresse buon sangue. Entrambe hanno negato le voci in questione, e Brandy aggiunse che lei e Monica hanno preso con umorismo una situazione che la gente aveva preso fin troppo sul serio.\nIl produttore principale della canzone per\u00f2, Darkchild, ha affermato che il fatto che le due non si piacessero e che avessero registrato le proprie strofe separatamente, ha conferito al brano un'atmosfera drammatica particolarmente realistica e di grande spessore.\nDurante le prove dell'esibizione agli MTV Video Music Awards del 1998, secondo molte voci indiscrete le due sono venute direttamente alle mani. Il problema sarebbe nato dal comportamento di Brandy, che avrebbe offeso pesantemente uno dei ballerini di Monica; a questo punto le ragazze si sarebbero azzuffate; risultato: un occhio nero per Brandy e un labbro gonfio per Monica. Anche in questo caso i pettegolezzi sono stati smentiti; fatto sta che le due cantanti non hanno pi\u00f9 promosso insieme il singolo tramite esibizioni live e apparizioni in tv, e non sono state pi\u00f9 viste insieme dopo le cerimonie di consegna dei VMA's e dei Grammy.\nVideo.\nIl video del brano \u00e8 stato diretto da Joseph Kahn e coreografato da Fatima Robinson, ed \u00e8 ambientato negli appartamenti contigui delle due protagoniste. Il videoclip inizia con le due che guardano la televisione, ognuna nel proprio appartamento, e quando una delle due cambia canale, lo stesso accade nella tv dell'altra, creando nervosismo ad entrambe. Da qui iniziano a cantare e a confrontarsi soltanto tramite le pareti che le separano, fino all'incontro finale. Il ragazzo conteso \u00e8 interpretato da Mekhi Phifer (che interpreta il ragazzo di Brandy anche nel film \"Incubo finale\"), il quale arriva sul pianerottolo dei due appartamenti e divertito cerca di prendere una decisione su quale delle due andr\u00e0 a trovare per prima. Nel frattempo le cantanti raccontano il proprio punto di vista a due gruppi di amiche, le quali uscendo incontrano Phifer e lo guardano con disprezzo. Nella scena successiva le due cantanti sono mostrate in pigiama nelle loro camere da letto, che riflettono riguardo a questa frustrante situazione. L'ultima scena vede le due vestite da sera e pronte per un appuntamento galante, e quando chiamano al telefono il ragazzo, la linea cade di continuo tra l'una e l'altra. Durante l'ultimo ritornello le due si affrontano sul pianerottolo; quando il ragazzo arriva, ancora indeciso su chi portare a cena fuori, la porta di un appartamento si apre per mostrare una Brandy sorridente; il ragazzo pensa di aver risolto il proprio dilemma quando la porta si apre di pi\u00f9 e mostra Monica. A questo punto il video si chiude sull'espressione interdetta e sorpresa dell'attore, vittima dei suoi stessi inganni.\nIl \"look\" delle due cantanti appare molto pi\u00f9 sexy e maturo rispetto ai video passati: Brandy sfoggia delle lunghe e setose treccine, e indossa jeans stretti nelle prime scene e un abito da sera chiaro nell'ultima; Monica dopo aver avuto capelli corti o cortissimi in tutti i video precedenti, qui si presenta con un taglio liscio e lungo oltre le spalle, con i capelli tirati su nelle prime scene e tenuti sciolti nell'ultima, in cui indossa un vestito elegante nero e attillato.\nRicezione.\nLe reazioni dei critici all'uscita del singolo non sono state unanimi; sebbene alcuni abbiano sottolineato la valenza musicale del brano, Entertainment Weekly ha criticato le voci basse delle cantanti sovrastate dagli strumenti, come se avessero paura di essere sentite da un insegnante in classe, e secondo la rivista le due adolescenti non hanno saputo raccontare una storia di gelosia e contesa come avrebbero fatto le pi\u00f9 mature Faith Evans e Mary J. Blige.\nIl singolo ha raggiunto la prima posizione in quasi tutte le classifiche di Billboard: \u00e8 rimasto in cima alla Hot 100 per ben 13 settimane nell'estate del '98, e per 8 in quella R&amp;B. La prima posizione nella Hot 100 \u00e8 stata raggiunta il 6 giugno, con un salto dal numero 23, diventando uno dei balzi pi\u00f9 prodigiosi nella storia di Billboard e vendendo oltre due milioni di copie. In Canada il successo \u00e8 stato addirittura superiore, con 15 settimane consecutive in cime alla classifica. In Europa \u00e8 stato il primo successo di rilievo per le due artiste, e il primo per entrambe ad entrare nelle top10 dei vari paesi europei. Nel Regno Unito, dove ha ottenuto la certificazione di disco d'oro dalla BPI con 400.000 copie vendute, la canzone ha mancato per poco la prima posizione fermandosi al numero 2, cos\u00ec come in Francia, nel Belgio francese e in Norvegia. In Svizzera e Svezia il brano \u00e8 arrivato al numero 3, con oltre 20 settimane passate in classifica in entrambi i paesi. Nei Paesi Bassi invece, dopo essere entrato al numero 43 il 20 giugno 1998, \u00e8 arrivato al numero 1 durante la sua quarta settimana di presenza, restando in vetta per due settimane di seguito. In Germania il brano ha raggiunto la quinta posizione ed \u00e8 diventato disco d'oro con oltre 250.000 copie vendute, diventando il primo singolo, per entrambe le cantanti, ad entrare in top10 e ad ottenere una certificazione. In Australia il pezzo \u00e8 entrato al numero 16 ed \u00e8 arrivato 3 settimane pi\u00f9 tardi alla terza posizione, dove \u00e8 rimasto per 3 settimane consecutive, con 16 settimane passate in top20; nelle classifiche australiane \"The Boy Is Mine\" \u00e8 stato il terzo singolo di Brandy a entrare in top20 e il secondo di Monica a entrare in top10. In Nuova Zelanda ha fatto ancora di meglio: entrato direttamente al numero 2, la settimana successiva era gi\u00e0 al numero 1, dove \u00e8 rimasto per 2 settimane, con un totale di 17 settimane passate in classifica.\nNella MTV Asia Hitlist, il singolo \u00e8 rimasto in vetta per otto settimane consecutive, la permanenza pi\u00f9 lunga per un singolo R&amp;B fino all'arrivo di We Belong Together di Mariah Carey sette anni pi\u00f9 tardi, nel 2005.\nInutile aggiungere che si tratta del singolo di maggior successo per entrambe le cantanti in tutto il mondo.\nRiconoscimenti.\nIl pezzo \u00e8 stato nominato a moltissimi premi. Nel 1999 \u00e8 stato premiato come Best R&amp;B Performance With Vocal by a Duo or a Group ai Grammy Awards. Il video della canzone ha ricevuto due nomination ai VMA's come Best R&amp;B Video e Best Video Of The Year, ma non ha vinto in nessuna delle due categorie. Nonostante ci\u00f2 il videoclip ha raggiunto la posizione numero 1 nella classifica dei 100 video del 1998 pi\u00f9 trasmessi da MTV.\nAi Billboard Music Awards il singolo ha sbancato, conquistando un premio in quattro categorie: Top Dance Maxi-Single, Top 100 Singles Sales, Top R&amp;B Sales e Best Clip (R&amp;B/Urban). Ai Soul Train Music Award invece ha ricevuto una nomination come Best R&amp;B Vocal Performance by a Duo or Group, e ai Soul Train Lady of Soul Awards un'altra nella stessa categoria.\nNel dicembre del 2000 la rivista \"Rolling Stone\" ha inserito la canzone nella classifica delle 100 migliori canzoni pop dai tempi dei Beatles.\nLa rivista \"NME\" ha inserito il brano nella propria lista delle 100 migliori canzoni degli anni '90 al 66\u00ba posto.\nVH1 ha inserito il brano alla posizione numero 13 nella lista delle 40 Migliori Canzoni R&amp;B degli anni '90."}
{"id": "1625284", "revid": "287204", "url": "https://it.wikipedia.org/wiki?curid=1625284", "title": "Gaspar Cassad\u00f2", "text": ""}
{"id": "1625285", "revid": "446353", "url": "https://it.wikipedia.org/wiki?curid=1625285", "title": "Afghanistan", "text": "L'Afghanistan (: , pronuncia tradizionale ; anche trascritto come Afganistan in italiano) \u00e8 uno Stato senza sbocco sul mare di e di abitanti stimati nel 2019, con capitale Kabul. Confina a ovest con l'Iran, a sud e a est con il Pakistan, a nord con il Turkmenistan, l'Uzbekistan e il Tagikistan e con la Cina nella regione pi\u00f9 a est della nazione (corridoio del Vacan). Le lingue ufficiali del paese sono il pashtu e il dari.\nStoria.\nEt\u00e0 antica.\nLo zoroastrismo.\nSi pensa che tra il 2000 e il 1200 a.C. ondate di Arii che parlavano lingue indoeuropee siano dilagate nell'odierno Afghanistan, creando una nazione che prese il nome di \"Ary\u0101n\u0101m X\u0161a\u03b8ra\", o \"Terra degli Arii\".\nSi ipotizza che lo Zoroastrismo abbia avuto origine in Afghanistan, tra il 1800 e l'800 a.C. e che l'Afghanistan fosse stato la terra di origine del profeta Zarathustra, fondatore di tale religione. Le antiche lingue dell'Iran orientale, come la lingua avestica, potrebbero essere state usate in Afghanistan all'incirca nello stesso periodo dell'ascesa dello Zoroastrismo. Certamente nell'attuale nord-est dell'Afghanistan era parlato il Battriano, lingua iranica orientale che fu lingua amministrativa dell'Impero Kusana. Nella zona orientale, la civilt\u00e0 vedica indoariana potrebbe aver avuto una certa importanza, anche se questo deve essere ancora dimostrato definitivamente. Nella prima met\u00e0 del VI secolo a.C. l'Impero Persiano soppiant\u00f2 i Medi e incorpor\u00f2 l'Ariana all'interno dei propri confini.\nIl buddismo e l'induismo.\nIntorno al 330 a.C. Alessandro Magno invase la regione. Dopo la breve occupazione macedone, i regni ellenistici dei Seleucidi e della Battriana presero il controllo dell'area, mentre i Maurya provenienti dall'India si annetterono per un certo periodo la parte sud-orientale introducendo il Buddhismo nella regione, che in seguito torner\u00e0 sotto il dominio battriano. Durante il I secolo d.C. i Kushan Tocari occuparono la regione. In seguito, l'Ariana cadde in mano a diverse trib\u00f9 eurasiatiche - tra cui i Parti, gli Sciti e gli Unni, senza dimenticare i Sasanidi persiani e alcuni governanti locali come gli Sahi ind\u00f9 di Kabul - fino al VII secolo, quando gli eserciti degli Arabi musulmani invasero la regione.\nEt\u00e0 medievale.\nLa conquista islamica.\nQuando nacque il califfato arabo-islamico, l'Afghanistan non era conosciuto con questo nome (assai recente) e l'area era vista come una realt\u00e0 tutt'altro che omogenea, su cui gravitavano regioni come lo Z\u0101bulist\u0101n (attuale Afghanistan centrale), il Badakhshan, il Khor\u0101s\u0101n e cos\u00ec via.\nIl califfato omayyada inizialmente annett\u00e9 nel 652 alcune parti dell'Afghanistan occidentale e in seguito, tra il 706 e il 709, conquist\u00f2 quasi tutto il resto del paese, amministrando la regione con il nome di Khorasan. Con il passare del tempo gran parte della popolazione si convert\u00ec all'Islam, anche se minoranze manichee e buddhiste sono testimoniate fino a oltre l'anno 1000. L'Afghanistan divent\u00f2 successivamente il centro di importanti regni locali, come quello ghaznavide (962-1050 circa), fondato da un ex-schiavo e poi governante turco originario di Ghazni, noto come Mahmud di Gazna, destinato a diventare celebre in tutto il mondo islamico per le sue campagne di conquista nell'India nord-occidentale. Il suo posto fu preso, verso la met\u00e0 del XII secolo dai turchi Selgiuchidi (che conquistarono Baghdad nel 1055) dando forma all'ultimo grande impero dell'Islam classico. Pi\u00f9 tardi, col disgregarsi del potere selgiuchide, fu la volta dalla dinastia Ghuride (1151-1219), fondata da un altro governante locale, stavolta di estrazione tagika, Muhammad Ghori, i cui domini costituiranno in India la base del Sultanato di Delhi.\nL'invasione mongola.\nNel 1219 la regione fu invasa dai Mongoli di Gengis Khan, che devastarono il Paese e lo tennero tra varie vicende per circa un secolo. Una seconda invasione fu quella del celebre Tamerlano, alla fine del XIV secolo. I suoi figli daranno origine ai floridi regni dell'era timuride fra cui spicca quello afghano di Herat che fu, a cavallo tra il XV e il XVI secolo, un centro culturale fondamentale per comprendere gli sviluppi successivi della storia letteraria (persiana e turca-chagatay), artistica (arte miniaturista e architettura) e religiosa (misticismo sufi) del mondo islamico centro-asiatico.\nEt\u00e0 moderna.\nLa dinastie islamiche.\nAll'inizio del XVI secolo il generale Babur, diretto discendente di Tamerlano, condusse numerose guerre che portarono alla nascita dell'Impero Moghul, il cui territorio si estendeva dall'Afghanistan al Bangladesh, passando per i territori del Pakistan e dell'India. Pi\u00f9 tardi i Safavidi persiani sfidarono il potere dei Moghul e nella prima met\u00e0 del XVII secolo si impadronirono della regione. Nella prima met\u00e0 del XVIII saranno scorrerie devastanti in terra d'Iran da parte di trib\u00f9 afghane a porre fine all'impero safavide. Quest'ultimo trover\u00e0 il suo ultimo difensore nel generale Nadir Shah che, deposto l'ultimo Safavide e proclamatosi imperatore, respinger\u00e0 le trib\u00f9 afghane riuscendo in seguito \u2013 grazie a un'abilissima politica di conciliazione sunnita/sciita\u00a0\u2013 a ottenere la loro leale collaborazione e il controllo di gran parte dell'Afghanistan.\nL'Impero Durrani.\nIl moderno Stato afghano nacque nel 1747 quando, con l'assassinio di Nadir Shah, il generale Ahmad Durrani, capo di una trib\u00f9 pashtun dell'altopiano iranico, gli Abdali, si proclam\u00f2 sci\u00e0 a Kandahar impadronendosi di tutta la parte orientale dell'Impero persiano fondando cos\u00ec l'Impero Durrani. Il territorio da lui conquistato coincideva sostanzialmente con i territori degli attuali Afghanistan e Pakistan a cui poi aggiunse anche il Kashmir e in seguito sconfisse l'Impero Maratha nel 1761 nella battaglia di Panipat.\nIl successore Timur Shah spost\u00f2 la capitale a Kabul e perse le province del Sind e di Balkh, con la sua morte avvenuta nel 1793 i cinque figli iniziarono una lotta di potere lunga vent'anni e che vide la progressiva affermazione della trib\u00f9 dei Barakzai. La lotta si concluse con la vittoria nel 1809 di Mahmud Shah Durrani che govern\u00f2 l'Impero con l'appoggio del gran visir Fateh Khan della trib\u00f9 dei Barakzai. L'assassinio del gran visir avvenuto nel 1818 da parte del figlio dello sci\u00e0 forn\u00ec l'occasione al fratello Dost Mohammed per compiere un colpo di Stato e acquisire il controllo del paese, permettendo alla famiglia reale di fuggire a Herat e dare cos\u00ec vita alla dinastia Barakzai.\nL'Emirato dell'Afghanistan.\nPer via della posizione strategica del territorio afghano l'Impero britannico e l'Impero russo entrarono in rotta di collisione portando cos\u00ec alla scoppio della prima e della seconda guerra anglo-afghana. La guerra termin\u00f2 nel 1880 con la vittoria dei britannici e la proclamazione dell'emiro Abdur Rahman Khan che ridusse il potere dei capi tribali e avvi\u00f2 la modernizzazione del paese. I fratelli dell'emiro Habibullah Khan nel 1919 cominciarono una lotta fratricida che port\u00f2 all'ascesa al trono di Am\u0101null\u0101h Kh\u0101n che, per via delle sue posizioni anti-britanniche, proclam\u00f2 la guerra santa contro l'Impero britannico e nonostante la vittoria dei britannici, l'Afghanistan riusc\u00ec ad ottenere l'indipendenza.\nEt\u00e0 contemporanea.\nIl Regno dell'Afghanistan.\nCon l'ascesa del re Am\u0101null\u0101h Kh\u0101n nel 1919 il Paese riprese il controllo della propria politica estera, uscendo dalla zona di influenza del Regno Unito.\nIl re oper\u00f2 per mettere fine al tradizionale isolamento del Paese negli anni successivi alla terza guerra anglo-afghana: stabil\u00ec rapporti diplomatici con i Paesi pi\u00f9 importanti, e, a seguito di un viaggio in Europa e Turchia (durante il quale osserv\u00f2 l'operato di Atat\u00fcrk), introdusse diverse riforme intese alla modernizzazione. Fu costretto ad abdicare nel gennaio 1929, dopo che una insurrezione armata guidata da Habibullah Kalak\u0101n\u012b aveva preso Kabul.\nIl principe Mohammed Nadir Shah, un cugino di Am\u0101null\u0101h, a sua volta sconfisse e uccise Habibullah Kalak\u0101n\u012b nell'ottobre dello stesso anno e, con l'appoggio delle trib\u00f9 Pashtun, fu dichiarato re. Nadir Shah abbandon\u00f2 le riforme radicali del suo predecessore, a favore di un percorso pi\u00f9 cauto verso la modernit\u00e0. Nel 1933 fu assassinato da uno studente di Kabul.\nMohammed Zahir Shah (1914-2007), figlio diciannovenne di Nadir Shah, gli succedette al trono e regn\u00f2 fino al 1973. Sotto il suo regno l'Afghanistan visse uno dei periodi pi\u00f9 lunghi di stabilit\u00e0. Durante questo periodo l'Afghanistan rimase neutrale. Non partecip\u00f2 alla seconda guerra mondiale, n\u00e9 si alline\u00f2 con i blocchi di potere durante la Guerra fredda.\nMentre il re si trovava in Italia, il 17 luglio 1973 il cugino del re ed ex primo ministro Mohammed Daud Khan organizz\u00f2 un golpe incruento e scrisse la parola fine sulla monarchia in Afghanistan.\nLe Repubbliche.\nMohammed Daud Khan diede vita alla prima repubblica afghana, ma il suo governo non dur\u00f2 molto. Infatti il Partito Democratico Popolare dell'Afghanistan (PDPA), d'ispirazione marxista-leninista, rovesci\u00f2 il governo di Mohammed Daud Khan il 27 aprile 1978 con un colpo di Stato (la cosiddetta Rivoluzione di Saur) e diede vita alla Repubblica Democratica dell'Afghanistan governata dal leader del partito, Nur Mohammad Taraki. Nei mesi successivi al colpo di Stato, il governo avvi\u00f2 una serie di riforme: . Queste riforme si scontrarono fortemente con le autorit\u00e0 religiose locali e tribali che si opposero alle politiche di Taraki.\nNel mese di settembre 1979 Taraki venne assassinato, su ordine del suo vice primo ministro Hafizullah Amin, il quale lo sostitu\u00ec alla guida del Paese. L'URSS non si fid\u00f2 di Amin, sospettato di legami con la CIA, e decise di invadere il Paese, anche a seguito di un aumento delle rivolte e del conseguente rischio di destabilizzazione della zona. L'Armata Rossa entr\u00f2 a Kabul il 27 dicembre 1979 e mise al potere Babrak Karmal. La guerra con i mujaheddin, finanziati anche dagli Stati Uniti, fu lunga e cruenta e termin\u00f2 con l'abbandono del Paese da parte dei Sovietici nel febbraio 1989.\nI governi talebani e l'invasione statunitense.\nNonostante la mancanza di coesione, il 17 aprile 1992 i mujaheddin costrinsero il presidente Mohammad Najibullah alla fuga e proclamarono la nascita dello Stato Islamico dell'Afghanistan. Le forti tensioni tra i comandanti dei mujaheddin portarono alla nascita dei talebani, una milizia composta da giovani afghani di origine pashtun provenienti dalle scuole islamiche del Pakistan e da mujaheddin delusi dai loro comandanti. I finanziamenti derivati dal traffico degli oppiacei consentirono ai talebani di acquistare gli armamenti con cui condurre una guerra civile conclusasi nel 1996 con la presa di Kabul e la nascita dell'Emirato Islamico dell'Afghanistan capeggiato dal mullah Mohammed Omar. Il governo dei talebani trov\u00f2 l'opposizione di alcuni mujaheddin guidati da Ahmad Shah Massoud e riuniti nell'Alleanza del Nord, mentre ottenne l'appoggio dell'organizzazione terroristica al Qaida capeggiata dal miliardario saudita Osama bin Laden, giunto in Afghanistan nel 1996.\nIn seguito agli attentati dell'11 settembre 2001 e al continuo rifiuto da parte dei talebani di consegnare Osama bin Laden, gli Stati Uniti d'America decisero di invadere l'Afghanistan con l'obiettivo di porre fine al regime dei talebani ed eradicare al Qaida dal territorio. La superiorit\u00e0 militare statunitense consent\u00ec di riconquistare Kabul e nell'arco di tre mesi di instaurare un governo di transizione guidato da Hamid Karzai, poi ufficializzato il 9 ottobre 2004 con la celebrazione delle prime elezioni presidenziali da lui vinte. Durante la sua presidenza rest\u00f2 nel paese una considerevole presenza dei contingenti NATO dell'ISAF, che tentarono senza successo di porre fine alla guerriglia talebana; nel 2014 nuove elezioni videro la nomina a presidente di Ashraf Ghani. In seguito alle elezioni fu inaugurata l'operazione Sostegno Risoluto con l'obiettivo di formare un esercito regolare in grado di fronteggiare autonomamente la guerriglia talebana.\nL'accordo di Doha ed il ritorno del governo talebano.\nCon la firma dell'accordo di Doha fu programmato il progressivo ritiro delle forze dell'operazione Sostegno Risoluto, che una volta iniziato provoc\u00f2 una nuova offensiva delle milizie talebane. In poche settimane i talebani conquistarono la maggior parte del territorio afghano, entrando a Kabul il 15 agosto 2021 e costringendo alla fuga il presidente Ashraf Ghani. Allo stesso tempo rifondano il secondo Emirato Islamico.\nNel gennaio 2022 il governo talebano inizia a richiedere il riconoscimento ufficiale.\nGeografia fisica.\nPrivo di sbocchi sul mare e prevalentemente montuoso (per l'80% ha un'altitudine compresa tra i ), il territorio \u00e8 dominato dall'Hindu Kush, che taglia in due il paese: verso nord-est il sistema si salda con i massicci del Pamir e del Karakorum, mentre a sud-est si congiunge con i monti Sulaiman, in cui si aprono i passi di Khyber e Bolan, vie d'accesso all'India e importanti \u00abporte storiche\u00bb dell'Asia. Verso nord-ovest i rilievi digradano nella pianura percorsa dal fiume Amu Darya, mentre verso sud lasciano spazio ad aree prevalentemente desertiche e ad ampi bacini palustri.\nL'Hindu Kush prosegue a ovest con il massiccio del Koh-i-Baba collegato ai rilievi marginali dell'Iran; pi\u00f9 a sud, si apre a ventaglio in una serie di catene parallele che digradano verso l'altopiano desertico del Rigestan (o Registan) e la depressione salina del Sistan. Nell'estremit\u00e0 settentrionale del paese si estende una limitata area pianeggiante - la regione storica della Battria o Turkestan afgano - lambita dall'Amu Darya.\nIdrografia.\nLa maggior parte dei fiumi (Helmand, Hari Rud, Morghab) ha origine dalle catene centrali e defluisce nei bacini desertici meridionali, con la sola eccezione del Kabul, tributario dell'Indo. Sono inoltre presenti fiumi a carattere torrentizio che non sono di importante rilevanza e non sempre sono sufficienti a soddisfare il fabbisogno idrico dell'agricoltura locale.\nClima.\nL'Afghanistan \u00e8 caratterizzato da un inverno rigido e un'estate torrida. Durante l'inverno la temperatura pu\u00f2 scendere fino a -15\u00b0, ed \u00e8 questo anche il periodo pi\u00f9 piovoso dell'anno. L'estate \u00e8 caratterizzata da un clima molto caldo e secco, meno in altitudine dove le sere sono fresche. I mesi migliori per il viaggio sono aprile, maggio e ottobre.\nLa forte aridit\u00e0 che caratterizza questa regione \u00e8 causata da un clima di tipo continentale, con frequenti venti secchi e forti escursioni termiche, sia diurne sia stagionali. A Kabul le temperature oscillano tra -1 (media di gennaio) e (luglio), con appena una trentina di giorni di pioggia annui.\nIl paesaggio, arido e brullo, \u00e8 dominato dalla steppa, sfruttata come pascolo; le ridotte aree forestali sono limitate ai versanti meridionali delle catene lungo il confine pakistano, che beneficiano dell'influsso monsonico.\nPopolazione.\nDemografia.\nLa popolazione afgana \u00e8 di abitanti stimati nel 2016.\nLa densit\u00e0 \u00e8 di 51 abitanti per km\u00b2.\n\u00c8 distribuita soprattutto sugli altopiani e raggiunge una modesta densit\u00e0.\nLa religione prevalente \u00e8 musulmana sunnita.\nLe lingue ufficiali sono il pashtu e il dari.\nEtnie.\nDal momento che nel paese non si effettuano pi\u00f9 censimenti accurati da diversi decenni, non vi sono informazioni precise sulla composizione etnica della popolazione. Tuttavia, stando alle stime del 2008 della Library of Congress degli Stati Uniti, le maggiori etnie che compongono la popolazione erano cos\u00ec suddivise:\nSecondo queste stime, la maggioranza degli abitanti nel nordest era costituita da tagichi, nel centro nord da tagichi, hazara e uzbechi, nel sud e nell'est da pashtun.\nI conflitti che si succedono dagli anni 1970 hanno spesso acuito i contrasti tra comunit\u00e0, complicati anche dall'arbitraria divisione confinaria decisa dai britannici nel 1893 con il tracciamento della linea Durand, che tuttora demarca i 2.640 chilometri di confine tra Afghanistan e Pakistan.\nReligione.\nLa religione principale dell'Afghanistan \u00e8 quella musulmana a maggioranza sunnita. Sono presenti minoranze di osservanza sciita nel centro del paese e, a ovest, a ridosso del confine con l'Iran. Nel Paese la libert\u00e0 religiosa \u00e8 limitata. L'ordinamento islamico prevede infatti libert\u00e0 di culto per i non musulmani di nascita, ma anche la pena di morte per il musulmano che si rende colpevole di apostasia.\nLingue.\nDiverse decine di lingue vengono parlate in Afghanistan, ma quelle ufficiali sono due: il dari (una forma di persiano) e il pashto. Il dari, l'idioma pi\u00f9 diffuso, \u00e8 parlato da almeno il 50% della popolazione, il pashto da circa il 35%. Le lingue di origine turca (come l'uzbeco e il turcomanno o turkmeno) sono parlate da circa l'11% degli afgani.\nIn particolare, nell'ambito delle 34 province dell'Afghanistan:\nNelle altre province sono pressoch\u00e9 diffusi entrambi gli idiomi. Sono inoltre parlati il turcomanno e l'uzbeco nelle province di Kabul, Faryab, Konduz e Baghlan, l'uzbeco nelle province di Samangan e Jowzjan, il beluci nelle province di Farah e di Nimruz, le lingue del Pamir nel Badakhshan, il nuristani nel Nurestan, il pashayi nella provincia di Laghman.\nOrdinamento dello Stato.\nSuddivisione amministrativa.\nL'Afghanistan \u00e8 suddiviso in 34 province dette \"velayat\":\nLe province sono a loro volta suddivise in distretti. Esistono diversi distretti \"omonimi\" tra le varie province.\nCitt\u00e0 principali.\nLe citt\u00e0 principali e le pi\u00f9 visitate sono la capitale Kabul e Kandahar, la seconda citt\u00e0 pi\u00f9 visitata dopo la capitale. Il turismo nelle citt\u00e0 \u00e8 in grande crescita data la presenza di molte opere d'arte preislamica, islamica e buddhista.\nIstituzioni.\nOrdinamento scolastico.\nIl sistema di istruzione convenzionale a tutti i livelli in Afghanistan ha sofferto enormemente a seguito degli eventi di guerra, e di conflitti civili che hanno travagliato il paese, ed \u00e8 attualmente in attiva ricostruzione. Il tasso di alfabetizzazione \u00e8 del 28% (43% per gli uomini e 13% per le donne).\nIstituzione della AUAF.\nIn seguito alla richiesta nel 2002 dell'allora ministro afgano della pubblica istruzione dottor Sharif Fayez, \u00e8 stato organizzato in Kabul un istituto di istruzione superiore, l'Universit\u00e0 americana in Afghanistan, con corsi di laurea considerati prioritari per le immediate necessit\u00e0 del paese. Dal 2021 \u00e8 chiusa.\nSistema sanitario.\nSecondo l'Indice di sviluppo umano, l'Afghanistan \u00e8 il 15\u00ba paese meno sviluppato al mondo. L'aspettativa di vita media \u00e8 stimata in circa 45 anni per entrambi i sessi. Il paese ha uno dei pi\u00f9 alti tassi di mortalit\u00e0 materna nel mondo, nonch\u00e9 il pi\u00f9 alto tasso di mortalit\u00e0 infantile nel mondo (decessi di bambini sotto un anno d'et\u00e0). A dicembre 2011 il paese poteva contare su pi\u00f9 di ostetriche. In Afghanistan, la carenza di vitamina D colpisce il 73,1% della popolazione. Nel 2006 \u00e8 stato comunicato che quasi il 60% della popolazione viveva a circa due ore dalla struttura sanitaria pi\u00f9 vicina; nel 2002 era solo il 9%. Gli ultimi sondaggi indicano che il 57% degli afghani affermano di poter usufruire bene o molto bene a cliniche ed ospedali. La nazione possiede uno dei numeri pi\u00f9 alti di persone affette da disabilit\u00e0, con circa un milione di abitanti colpiti. Circa persone hanno perso uno o pi\u00f9 arti; la maggioranza di queste perdite sono causate dalle mine.\nForze armate e di polizia.\nAttualmente la polizia afgana ha in organico pi\u00f9 di uomini. L'addestramento \u00e8 gestito dall\"Afghanistan Police Program\" e impartito principalmente dall'esercito statunitense e da quello tedesco. Le unit\u00e0 anti-narcotici sono invece addestrate dall'esercito inglese, l'elaborazione e costituzione del sistema legale \u00e8 affidata a quello italiano, e la dispersione dei gruppi armati illegali alle forze armate giapponesi. Nonostante sia la polizia a mantenere ufficialmente l'ordine, qualche volta sono i comandi militari regionali a occuparsi di ci\u00f2, soprattutto nelle campagne. Nel 2003, su decisione della NATO, il mandato dell'ISAF fu esteso oltre l'area di Kabul; non ci sono perci\u00f2 aree in cui siano assenti truppe internazionali, un tempo attaccate dalle milizie islamiche. Per mantenere il controllo di queste zone, sprovviste della copertura di forze di polizia afghane, \u00e8 stato inviato l'esercito afghano (Afghan Melli-e Ourdou).\nLa polizia \u00e8 stata accusata di trattamento improprio nei confronti dei prigionieri e, in molte aree, non ha investigato riguardo a crimini comuni a causa della mancanza di personale e/o comunicazioni. In aggiunta alla normale polizia, la polizia di frontiera afghana si occupa del controllo dei confini terrestri del paese, mentre la Afghan Custom Police si occupa della sicurezza negli aeroporti. Attualmente l'esercito conta circa uomini. \n\u00c8 inoltre presente un servizio aereo, l'Afghan National Army Air Force, in gran parte non operativo. Recentemente sono stati visti alcuni progressi: sono stati addestrati dall'Aeronautica Militare Italiana alcuni equipaggi, per pilotare gli elicotteri Mil Mi-17 e Mil Mi-24 e gli aerei di trasporto tattico Antonov An-32. Il personale, in gran parte ancora addestrato negli anni del periodo comunista, \u00e8 di uomini, comprendenti 450 piloti (tra i quali vi sono anche alcune donne). Nel 2011 sono stati acquistati 65 nuovi velivoli.\nPolitica.\nIl paese \u00e8 diviso in due forme di governo. I talebani governano con l'Emirato Islamico dal 2021 per la seconda volta. Il presidente \"ad interim\" dello stato afghano \u00e8 in governo in esilio con la Repubblica Islamica.\nPresidente.\nL'Afghanistan ufficialmente \u00e8 una repubblica islamica. In seguito alla presa di Kabul da parte dei talebani, Ghani lascia il Paese il 15 agosto 2021. Il 17 agosto dello stesso anno, secondo la Costituzione afghana viene nominato Amrullah Saleh presidente \"ad interim\".\nPrimo ministro.\nIl Primo ministro dell'Afghanistan \u00e8 il capo del governo dello stato asiatico. Il capo del governo, in carica, \u00e8 Mohammad Hassan Akhund, dal 7 settembre del 2021.\nLa carica governativa, nel corso della storia, \u00e8 stato oggetto di riforme, di modifiche e di cambiamenti pi\u00f9 volte. \u00c8 stato pi\u00f9 volte ripristinato ed abolito nei tempi di guerra. Nel 2021, con la ripresa del potere a Kabul, ha ristabilito del ritorno del Primo ministro sotto la guida dei talebani.\nParlamento.\nIl Parlamento \u00e8 bicamerale: la camera bassa (\"Wolesi Jirga\", Camera del popolo) \u00e8 composta da 249 membri (dei quali almeno 64 devono essere donne e 10 sono eletti dai nomadi Kuchi) ognuno in carica per 5 anni, sono eletti su base distrettuale, a suffragio universale; la camera alta (\"Mesherano Jirga\", Camera degli anziani) \u00e8 invece composta da 102 membri, un terzo dei quali eletti da consigli distrettuali per 3 anni, un terzo eletti da consigli provinciali per 4 anni e un terzo nominati dal Presidente per un mandato di 5 anni. La camera bassa ha la responsabilit\u00e0 di scrivere e ratificare le leggi e di approvare le azioni del Presidente, mentre la camera alta svolge una funzione prevalentemente consultiva, oltre ad avere in alcuni casi potere di veto.\nNel 2021, con la presa dei talebani nel Paese, il parlamento viene sospeso.\nCostituzione.\nLa Costituzione dell'Afghanistan risale al 4 gennaio 2004; \u00e8 sospesa dal 16 agosto 2021.\nEconomia.\nL'economia afgana \u00e8 una tra le pi\u00f9 povere del pianeta e risente dei continui conflitti che si sono susseguiti negli ultimi decenni che hanno distrutto le infrastrutture, sconvolto il sistema sociale, vessato e decimato la popolazione. La produzione di cereali sia per molti contadini sia per gli insorti, principalmente nelle regioni settentrionali, \u00e8 a conduzione familiare (agricoltura di sussistenza), l'unica coltivazione redditizia \u00e8 il papavero da oppio. I \"lavoratori\" sono sottopagati (la paga mensile varia da 1 a 3 dollari) e eventualmente umiliati in pubblico per demolirne lo spirito per rendere pi\u00f9 efficiente la produzione.\nLe strade che transitano a Salang e a Tang-e Gharu ebbero un ruolo strategico nei recenti conflitti, l'uso estensivo da parte di veicoli militari ha lasciato le strade in cattive condizioni, diversi ponti bombardati non sono stati ricostruiti, di frequente le strade vengono chiuse a causa dei conflitti nell'area con grave danno al transito di beni di primaria necessit\u00e0, attrezzature di emergenza e materiali per la ricostruzione destinati all'intero paese. Ampie porzioni di territorio rimangono minate. Il commercio risente della forte concorrenza sleale del contrabbando attuato principalmente attraverso l\"Afghan Transit Trade\" \"ATT\".\nAttivit\u00e0 estrattiva.\nFin dagli anni settanta sono state fatte ricerche in ambito minerario, che hanno condotto all'elaborazione di mappe dettagliate sulla composizione del sottosuolo afgano da parte di geologi sovietici. Tuttavia non fu possibile all'epoca avviare attivit\u00e0 estrattive a causa delle enormi problematiche politiche del paese. Vanno attive miniere di modeste dimensioni, a carattere artigianale, con manodopera familiare. Nel 2004 tecnici statunitensi hanno approfondito le ricerche sovietiche, avvalendosi di attrezzature pi\u00f9 sofisticate e coprendo pi\u00f9 di 2/3 del territorio afgano. I risultati ottenuti hanno portato a concludere che il Paese \u00e8 ricco di ferro e rame, con riserve di rilevanza assoluta di niobio e litio. Presenti anche giacimenti argentiferi nei pressi di Kabul. Il Paese potrebbe quindi diventare un attore economico molto rilevante a livello mondiale per tali materiali.\nLa questione della ferrovia.\nPosto al crocevia centrale asiatico il paese non ha mai avuto ferrovie. Il fatto \u00e8 emblematico, dato che tutti i paesi confinanti con l'Afghanistan ne hanno; tale fatto ha costituito un problema pi\u00f9 che un vantaggio.\nInfatti i paesi confinanti si affacciano all'Afghanistan con i loro sistemi ferroviari, diversi per scartamento e caratteristiche.\nAlla frontiera nord i paesi della ex Unione Sovietica adottano lo scartamento largo russo di . A est la Cina adotta lo scartamento standard di . A sud il Pakistan adotta lo scartamento largo indiano di ; mentre a ovest l'Iran adotta lo scartamento standard di , come la Cina.\nTutti i paesi confinanti hanno fatto forti pressioni affinch\u00e9 fosse adottata una estensione del loro scartamento nel paese, costituendo tale fatto una evidente testa di ponte privilegiata, utilizzabile per il condizionamento economico del paese, e per favorire i loro commerci. Per tale motivo le pressioni furono sempre eluse e respinte.\nAttualmente \u00e8 stato completato un tratto ferroviario di , sotto assistenza statunitense, che dalla cittadina afghana di frontiera con l'Uzbekistan, Hairatan, penetra verso sud fino alla cittadina di Mazar-i Sharif, con prevista estensione fino a Herat. Il tratto quindi \u00e8 connesso con la rete dell'Uzbekistan, e adotta lo scartamento largo russo di , in uso in Uzbekistan; il tratto costituir\u00e0 la prima parte del possibile asse ferroviario settentrionale dell'Afghanistan, con connessione frontaliera settentrionale.\nIn seguito alla costruzione di questa ferrovia si \u00e8 verificata una storica apertura di dialogo tra il Governo iraniano ed il Governo afghano, per la costruzione di un tratto ferroviario di 191 chilometri tra Khaf, Iran ed Herat, Afghanistan, provenendo da ovest, e collegando il sud-ovest dell'Afghanistan con l'Iran settentrionale.\nIl finanziamento \u00e8 in gran parte a carico del governo iraniano e in parte a carico del governo afghano, Il finanziamento della ferrovia \u00e8 supportato da un gruppo di banche asiatiche.\nIl tratto ferroviario \u00e8 a binario unico a scartamento standard, come \u00e8 quello iraniano.\nAmbiente.\nFlora.\nGran parte dell'Afghanistan ha una vegetazione sparsa. Le pendici montuose a oriente sono la zona pi\u00f9 verde del paese, con pinete e boschi misti di querce, ginepri e pistacchi. Tutte le foreste afghane sono minacciate dal disboscamento, e si stima che negli ultimi 25 anni il manto boschivo si sia ridotto allo 0,5% circa del territorio del paese - ovvero un sesto di quant'era in passato. Le pianure del nord sono aride e sembrerebbero senza vita, ma nascondono invece un suolo fertile che fiorisce ogni anno con le piogge tra aprile e maggio, trasformando queste spoglie distese in un tappeto verde disseminato di tulipani e genziane. I deserti del sud, sull'altro versante delle montagne, sono raramente interessati da queste precipitazioni e la loro vegetazione si limita in genere a qualche arbusto spinoso, alle mimose e alle artemisie.\nFauna.\nCon ogni probabilit\u00e0 il pi\u00f9 famoso animale afghano \u00e8 la pecora di Marco Polo (\"Ovis ammon polii\"), che prende il nome dal primo viaggiatore che la descrisse al mondo occidentale. Alta un metro al dorso e con manto di color grigio pallido, questa specie di muflone ha gigantesche corna a spirale che possono raggiungere il metro e mezzo di lunghezza. Si tratta di una specie di montagna, presente nel Corridoio di Wakhan e pure in Tagikistan, nella provincia cinese dello Xinjiang e nel Pakistan settentrionale. Marco Polo not\u00f2 che i pastori locali lasciavano corna e ossa per contrassegnare i sentieri, un po' come fanno oggi wakhi e kirghisi. Esistono poi numerose altre specie di bellissime pecore e capre di montagna, che attualmente sono quasi tutte limitate al Badakhshan e ad altre province che confinano con il Pakistan: tra queste vanno citate il markhor, con le caratteristiche corna a spirale, la pecora urial e il magnifico stambecco siberiano.\nPrima della guerra queste specie erano diffuse in tutto il paese. La gazzella dal gozzo, che vive nel deserto ed era cacciata dagli imperatori moghul, rischia ormai l'estinzione in Afghanistan. Dove ci sono le prede non mancano ovviamente i predatori. Il leopardo delle nevi \u00e8 uno degli animali pi\u00f9 famosi, mentre il leopardo comune \u00e8 diffuso in pochi esemplari su tutto il territorio afghano, nelle zone di collina, in montagna e nelle pianure. In habitat simili vivono il lupo grigio, ormai ridotto a qualche coppia o gruppo familiare anzich\u00e9 (come si potrebbe immaginare) in branchi numerosi, e lo sciacallo. L'orso bruno vive ancora in Badakhshan e Nuristan, ma non si conosce il numero di esemplari superstiti. Affine al precedente, ma pi\u00f9 piccolo, l'orso nero \u00e8 attestato in qualche raro esemplare nel Nuristan. In passato l'Afghanistan ospitava anche numerose tigri del Caspio (una specie oggi completamente estinta), che vivevano nelle paludi e nelle foreste lungo l'Amu Darya, e il ghepardo asiatico, il quale era usato per cacciare le gazzelle. Piccoli branchi di iene a strisce sono tuttora presenti nella macchia e nei deserti del sud. Il macaco reso \u00e8 l'unico primate esistente in Afghanistan e vive nelle foreste del Nuristan.\nIn Afghanistan sono state registrate oltre 460 specie di uccelli, e quasi 200 nidificano nel paese. Si tratta in massima parte di specie paleartiche (di provenienza europea, dal Mediterraneo e dal nord dell'Asia), con un numero significativo di specie del subcontinente indiano. Tra gli uccelli pi\u00f9 comuni ricordiamo il maina, il piccione selvatico, il bulbul e la poiana, mentre nelle montagne si avvistano regolarmente corvi e gracchi. Tra i grandi rapaci meritano un cenno l'avvoltoio monaco e il gigantesco avvoltoio barbuto, che vivono entrambi nelle zone isolate di montagna. I rapaci sono stati una mercanzia pregiata per alcuni gruppi etnici, e vengono tuttora catturati per la caccia o per essere venduti agli arabi. L'Afghanistan costituisce un importante corridoio per le specie migratorie di avifauna acquatica, mentre la zona meridionale del paese \u00e8 da sempre uno dei luoghi di svernamento, dal quale in primavera e in estate molte specie si dirigono a nord, oltre il Passo Salang: si va dalle piccole anatre e dai trampolieri a specie pi\u00f9 grandi come le cicogne; da diversi anni non viene pi\u00f9 avvistata la gru siberiana.\nCultura.\nArte.\nL'arte preislamica del territorio afgano va inquadrata nella storia dell'arte delle grandi formazioni storico-culturali succedutesi nell'area: achemenide, greco-battriana, partica, sasanide e infine islamica. L'arte islamica fornisce certamente il motivo dominante del paesaggio artistico del paese, che peraltro ha subito danni notevolissimi a causa degli eventi bellici relativi a diverse invasioni recenti (russo-sovietica e euro-americana) e all'endemica guerra civile tra fazioni e trib\u00f9 rivali. Nel paese sono ancora notevoli i resti di arte buddhista, tra cui sono da ricordare le gigantesche statue dei cosiddetti \"Buddha di Bamiyan\", divenuti tristemente celebri a causa del brutale cannoneggiamento subito a opera di estremisti religiosi (Talebani) islamici e ora fatti oggetto di progetti di restauro in cui sono coinvolti importanti istituzioni internazionali.\nPatrimoni dell'umanit\u00e0.\nDue siti dell'Afghanistan sono stati inseriti nella lista dei patrimoni dell'umanit\u00e0 dell'UNESCO: il Minareto e resti archeologici di Jam (nei pressi del fiume Hari Rud (2002) e il Panorama culturale e resti archeologici della Valle di Bamiyan (2003).\nMusica.\nStrumento nazionale afghano \u00e8 considerato il Rub\u00e2b. Mentre una danza tradizionale afghana viene chiamata attan . Mentre tra i cantautori e compositori pi\u00f9 affermati ricordiamo Ahmad Zahir, considerato spesso \"icona della musica afghana\".\nLetterature afghane.\nLe principali lingue, persiano e pashto, parlate nel paese si collegano a due distinte tradizioni letterarie di cui senza dubbio la pi\u00f9 vasta e prestigiosa \u00e8 quella che si innesta nella letteratura persiana. Quest'ultima \u00e8 fenomeno internazionale che storicamente oltrepass\u00f2 i confini delle aree iraniche sia a ovest, in direzione dell'area turco-ottomana, sia a est, verso l'India dei Moghul. L'area afgana ha prodotto dal Medioevo a oggi innumerevoli poeti e scrittori di lingua persiana tra cui spiccano in particolare tre autori mistici considerati vere e proprie glorie nazionali (bench\u00e9 rivendicati con altrettanto ardore dall'Iran), ovvero: Abd Allah Ansari di Herat (1006-1088), grande mistico e santo sufi, Sana'i di Ghazna (XI sec- tra il 1141 e il 1151) autore di poemi mistici e, infine, Rumi di Balkh (1207-1273), considerato in tutto il mondo persofono il maggiore poeta mistico dell'intera ecumene musulmana.\nLa letteratura afgana in pashto, pur quantitativamente notevole e in grande crescita nell'ultimo secolo, ha sempre avuto un significato e una importanza essenzialmente locali, risentendo l'influenza sia della letteratura persiana sia delle contigue letterature dell'India. Da ricordare infine che le altre lingue parlate da piccole minoranze (uzbeko, turkmeno, baluchi) si collegano a distinte letterature che hanno tuttavia i loro centri principali oltre confine.\nEntrambe le letterature principali, dalla seconda met\u00e0 dell'Ottocento, si sono mostrate sensibili ai generi (romanzo, teatro), ai movimenti e agli stilemi importati dall'Europa. A partire dalle note vicende belliche che, dagli anni settanta del Novecento in poi, hanno visto l'Afghanistan preda di guerre civili e invasioni straniere, si \u00e8 pure sviluppata un'ampia letteratura della diaspora, ove emergono scrittori e scrittrici (per tutti si pu\u00f2 ricordare l'ormai celeberrimo Khaled Hosseini tradotto in ogni lingua del globo) che si esprimono sempre pi\u00f9 spesso in lingue europee toccando i temi delicati della guerra, dell'emigrazione, della differenza, delle relazioni intertribali e interreligiose.\n\u00c8 da ricordare, inoltre, la figura di Khushal Khan Khattak, vissuto nel XVII secolo, e considerato il poeta nazionale dell'Afghanistan.\nSport.\nNegli ultimi anni le squadre sportive afghane hanno ottenuto diversi titoli in occasione di eventi internazionali. La squadra di pallacanestro dell'Afghanistan ha raggiunto il primo posto al South Asian Games del 2010. Nello stesso anno, la Nazionale di cricket ha vinto l'ICC Intercontinental Cup 2009-10 e, nel 2018, l'ICC World Cup Qualifier. Nel 2012 la squadra 3x3 di basket del paese ha vinto la medaglia d'oro agli Asian Beach Games e nel 2013 la Nazionale di calcio dell'Afghanistan ha vinto la Coppa della federazione calcistica dell'Asia meridionale. Altri sport popolari in Afghanistan sono la pallavolo, il taekwondo, e il bodybuilding. Per quanto concerne il pugilato, Hamid Rahimi ha vinto il campionato nel 2012 ad Amburgo.\nInoltre l'Afghanistan ai Giochi olimpici ha finora ottenuto due medaglie di bronzo, conquistate nella disciplina del taekwondo da Rohullah Nikpai."}
{"id": "1625286", "revid": "287204", "url": "https://it.wikipedia.org/wiki?curid=1625286", "title": "Calcio Padova 1988-1989", "text": "Questa pagina raccoglie i dati riguardanti il Calcio Padova nelle competizioni ufficiali della stagione 1988-1989.\nStagione.\nIl Padova ancora allenato da Adriano Buffoni per la terza consecutiva stagione, nel campionato di Serie B 1988-1989 si \u00e8 classificato all'undicesimo posto con 35 punti, a pari merito con , e . Ha raccolto 19 punti nel girone di andata e 16 nel ritorno, sempre lontano dalle zone pericolose di classifica, il finale del torneo \u00e8 stato avaro di soddisfazioni, nelle ultime dieci giornate il Padova non ha pi\u00f9 vinto, ottenendo quattro pareggi e sei sconfitte. Con 14 reti il miglior marcatore stagionale padovano \u00e8 stato Fulvio Simonini, nove delle quali segnate su calcio di rigore.\nIn Coppa Italia la squadra biancoscudata \u00e8 stata eliminata nella prima fase, classificandosi al quinto posto nell'ottavo girone, nel quale si sono qualificate Sampdoria, Lecce e , la squadra patavina vi ha ottenuto due pareggi e tre sconfitte, l'ultima delle quali (1-3) con la Sampdoria, che andr\u00e0 a rivincere in giugno il trofeo."}
{"id": "1625290", "revid": "633110", "url": "https://it.wikipedia.org/wiki?curid=1625290", "title": "Classe Soobrazitel'nyj", "text": "I cacciatorpediniere della classe Soobrazitel'nyj (progetto 7U secondo la classificazione russa) costituiscono un'evoluzione rispetto alla precedente Classe Gnevnyj. Entrarono in servizio tra il 1940 ed il 1941.\nSviluppo e tecnica.\nI Soobrazitelny sono molto simili ai Gnevny, da cui derivano. La lettera \u201cU\u201d sta infatti per Ulutsheniy, termine russo che vuol dire \u201cmigliorato\u201d.\nQuesta versione migliorata dei progetto 7 venne realizzata a partire dal 1936, quando ci si rese conto dei problemi che affliggevano i Gnevny.\nLe principali differenze riguardarono l'impianto propulsivo (venne installata una quarta caldaia, contro le tre della versione precedente), la struttura dello scafo (che venne rinforzato) ed una minore capacit\u00e0 di carburante. Anche i cannoni antiaerei vennero migliorati.\nDurante la guerra, vennero inoltre installati anche degli equipaggiamenti elettronici (radar in particolare). Questi furono forniti dagli alleati.\nIl servizio.\nIn totale, vennero costruite 18 unit\u00e0. Una diciannovesima non fu mai ultimata. Dieci di queste navi vennero affondate durante la Seconda guerra mondiale.\nFlotta del Baltico.\nTutte le unit\u00e0 della Flotta del Baltico vennero costruite presso il cantiere navale di San Pietroburgo. Un totale di 14 unit\u00e0 vennero impostate, di cui 13 entrarono in servizio. Di queste, sei vennero affondate durante la guerra.\nFlotta del Mar Nero.\nLe unit\u00e0 della Flotta del Mar Nero vennero costruite presso i cantieri di Nikolayev e Sebastopoli. Su cinque unit\u00e0, quattro furono affondate durante la seconda guerra mondiale."}
{"id": "1625291", "revid": "757396", "url": "https://it.wikipedia.org/wiki?curid=1625291", "title": "AO Pagrati Atene BC", "text": "L'AO Pagrati Atene BC \u00e8 una societ\u00e0 di pallacanestro di Atene, in Grecia.\nLa squadra \u00e8 stata fondata nel 1938 e attualmente disputa la A2 Ethniki, secondo livello del campionato greco."}
{"id": "1625293", "revid": "289247", "url": "https://it.wikipedia.org/wiki?curid=1625293", "title": "Pagrati", "text": ""}
{"id": "1625300", "revid": "132266", "url": "https://it.wikipedia.org/wiki?curid=1625300", "title": "Medaglia di bronzo al merito civile", "text": ""}
{"id": "1625304", "revid": "767487", "url": "https://it.wikipedia.org/wiki?curid=1625304", "title": "Operazione San Pietro", "text": "Operazione San Pietro \u00e8 un film del 1967 diretto da Lucio Fulci.\nTrama.\nRoma. Una banda di ladri napoletani si impossessa della Piet\u00e0 di Michelangelo, ma un malavitoso italo-americano ruba la statua a sua volta, con l'idea di ricattare il Vaticano. A questo punto uno dei ladri del primo colpo si pente e decide di aiutare a recuperare il maltolto.\nProduzione.\nIl film \u00e8 il sequel di \"Operazione San Gennaro\", uscito l'anno precedente. Vi appaiono infatti alcuni personaggi con lo stesso nome e lo stesso interprete, come ad esempio Agonia, il Barone e il Capitano.\nLe scene acrobatiche con i veicoli sono dirette ed eseguite dal team di R\u00e9my Julienne."}
{"id": "1625305", "revid": "1305772", "url": "https://it.wikipedia.org/wiki?curid=1625305", "title": "Jean-Marie Cuoq", "text": "Dopo essere stato il vincitore della Coppa francese di rally 1998 con una Renault M\u00e9gane Maxi si \u00e8 ripetuto nel 2003 con una Citro\u00ebn Xsara kit.\nNel 2005 ottiene a bordo di una Peugeot 206 WRC il titolo di campione francese di rally su terra, titolo riconfermato nel 2006 a bordo di una Peugeot 307 WRC.\nNel 2007, sempre a bordo di una Peugeot partecipa al Rally di Montecarlo valevole per il Campionato Mondiale Rally terminando al 9\u00ba posto; nello stesso anno partecipa a due campionati francesi rally, asfalto e terra, vincendo il titolo nel primo. Questo titolo gli verr\u00e0 per\u00f2 revocato per le irregolarit\u00e0 commesse in sede di ricognizione delle gare con l'uso, vietato dalle regole, di radar degli anni precedenti; per queste infrazioni gli verr\u00e0 comminata una squalifica di 24 mesi.\nL'ultima gara a cui ha partecipato prima dell'esclusione dalle competizioni \u00e8 stata l'edizione 2008 del Rally di Montecarlo."}
{"id": "1625306", "revid": "1429175", "url": "https://it.wikipedia.org/wiki?curid=1625306", "title": "Roberto Conti (matematico)", "text": "Biografia.\nIscrittosi all'Universit\u00e0 di Pisa, quale allievo pure della Scuola Normale Superiore, si laure\u00f2 in matematica nel 1945 sotto la direzione di Leonida Tonelli ed Emilio Bajada. Si perfezion\u00f2 quindi con Giovanni Sansone alla Scuola Normale Superiore, discutendone la relativa tesi nel 1948.\nNel 1956, vinse una cattedra di analisi matematica presso l'Universit\u00e0 di Catania e nel 1958 venne chiamato dall'Universit\u00e0 di Firenze a coprire la medesima cattedra, che era stata di Sansone.\nA Firenze insegn\u00f2 fino al 1993, quando lasci\u00f2 l'insegnamento per raggiunti limiti di et\u00e0. Nel 1997, l'Universit\u00e0 di Firenze lo nomin\u00f2 professore emerito.\nNegli anni 1970 fu direttore del Gruppo Nazionale di Analisi Funzionale ed Applicazioni (GNAFA) del CNR. Fu anche segretario e poi direttore del Centro internazionale matematico estivo (CIME) dell'Unione matematica italiana."}
{"id": "1625308", "revid": "486946", "url": "https://it.wikipedia.org/wiki?curid=1625308", "title": "David Oistrach", "text": ""}
{"id": "1625310", "revid": "838137", "url": "https://it.wikipedia.org/wiki?curid=1625310", "title": "Saturn Award per la migliore serie televisiva", "text": "Il Saturn Award per la migliore serie televisiva (\"Best Television Series\") venne istituito nel 1989 ed \u00e8 stato assegnato fino al 2015, quando le categorie sono state riorganizzate in base al genere."}
{"id": "1625313", "revid": "2043462", "url": "https://it.wikipedia.org/wiki?curid=1625313", "title": "Elena Kara\u0111or\u0111evi\u0107", "text": "Figlia del re Pietro I di Serbia e della principessa Zorka del Montenegro, era quindi sorella del principe Giorgio Kara\u0111or\u0111evi\u0107 e di Alessandro I di Jugoslavia e nipote delle granduchesse Stana e Milica e della regina d'Italia Elena.\nElena, ragazza intelligente e disponibile, orfana di madre gi\u00e0 in tenera et\u00e0, fu educata dalle zie Stana e Milica ed istruita in Russia all'Istituto Smol'nyj, una scuola di San Pietroburgo per le giovani nobili. \"Aveva un viso molto dolce, con begli occhi scuri, era molto tranquilla e di maniere aggraziate\" scrisse Margaretta Anna Eagar, governante delle figlie di Nicola II, aggiungendo che Elena, ospite spesso all'ora del t\u00e8 con un'altra sua zia, la principessa Vera del Montenegro, ed altri cugini, era molto affezionata alla granduchessa Olga\nFidanzamento e matrimonio.\nUna quarta zia, Elena di Montenegro, regina d'Italia, la invit\u00f2 per una visita presso la sua corte e le fece conoscere il principe Ivan Konstantinovi\u010d Romanov, che le propose di sposarlo, suscitando grande sorpresa in famiglia: il delicato ed introverso Ivan aveva pensato di diventare un monaco. \"Forse sai che Ioanchik \u00e8 fidanzato ad Elena di Serbia, \u00e8 cos\u00ec toccante\", scrisse la sua lontana cugina, la quindicenne granduchessa Tatiana a sua zia la granduchessa Olga, il 14 luglio 1911. La coppia si spos\u00f2 il 21 agosto 1912 a San Pietroburgo.\nDopo il matrimonio Elena studi\u00f2 medicina all'universit\u00e0 di San Pietroburgo.\nRivoluzione.\nElena segu\u00ec volontariamente il marito quando questi fu arrestato durante la Rivoluzione Russa e tent\u00f2 di ottenere il suo rilascio. Ioann fu incarcerato in un primo momento a Ekaterinburg e poi trasportato ad Alapaevsk, una citt\u00e0 nell'Oblast' di Sverdlovsk dai bolscevichi: l\u00ec fu assassinato il 18 luglio 1918 con la granduchessa Elizaveta F\u00ebdorovna, il granduca Sergej Michailovi\u010d Romanov, i suoi fratelli Konstantin Konstantinovi\u010d ed Igor Konstantinovi\u010d, il suo lontano cugino il principe Vladimir Pavlovi\u010d Palej, il segretario del granduca Sergej, F\u00ebdor Remez, e Varvara Jakovleva, una monaca del convento della granduchessa Elisabetta. Furono trasportati nella foresta dai bolscevichi locali e gettati in una miniera abbandonata, fatta poi crollare tramite granate.\nPrigionia.\nIoann aveva persuaso Elena a lasciare Alapaevsk per tornare dai loro due bambini, lasciati in custodia alla madre di Ioann, la granduchessa Elizaveta Mavrikievna di Russia. Elena fu per\u00f2 arrestata a Ekaterinburg e incarcerata a Perm' nel 1918. Durante il suo imprigionamento, i bolscevichi le portarono una ragazza che diceva di essere Anastasia, la figlia dello zar, perch\u00e9 la riconoscesse, ma la granduchessa Elena ritenne non fosse chi diceva di essere.\nEsilio.\nI diplomatici svedesi ottennero il permesso per la suocera di Elena, la granduchessa Elizaveta Mavrikievna, di lasciare la Russia con i nipotini e i due figli minori, il principe George Konstantinovi\u010d e la principesse Vera Konstantinovna, nel mese di ottobre del 1918 a bordo della nave svedese Angermanland. Elena rimase incarcerata a Perm' fino a quando i diplomatici norvegesi non la ritrovarono e riuscirono a farla trasferire nel palazzo del Cremlino, dove rimase prigioniera finch\u00e9 non le fu permesso di andare dai suoi figli in Svezia.\nElena infine si trasfer\u00ec a Nizza, dove visse, senza pi\u00f9 sposarsi, per il resto della sua vita.\nDiscendenza.\nDal matrimonio con Ioann nacquero due figli:\nI tre figli ed i sette nipoti della principessa Ekaterina, sposata e poi separata dal marchese Farace di Villaforesta, sono gli unici discendenti del granduca Konstantin Konstantinovich di Russia e di sua moglie, la granduchessa Elizaveta Mavrikievna."}
{"id": "1625315", "revid": "287204", "url": "https://it.wikipedia.org/wiki?curid=1625315", "title": "Calcio Padova 1989-1990", "text": "Questa voce raccoglie le informazioni riguardanti il Calcio Padova nelle competizioni ufficiali della stagione 1989-1990.\nStagione.\nIl Padova nel campionato di Serie B 1989-1990 si \u00e8 classificato al decimo posto con 37 punti, gli stessi del Brescia. Sulla panchina patavina in luogo di Adriano Buffoni c'\u00e8 Enzo Ferrari. In estate a rinforzare la rosa arrivano l'attaccante Loris Pradella dalla Sampdoria ed il terzino Antonio Benarrivo dal Brindisi. Nel mercato ottobrino salutano il Padova Claudio Fermanelli che passa al Perugia e Giovanni Piacentini ceduto alla Roma, mentre arrivano l'attaccante Giuseppe Galderisi dal Milan, e l'ala Angelo Di Livio dal Perugia. Il campionato del Padova per\u00f2 delude le attese della piazza e cos\u00ec dalla quindicesima giornata, Enzo Ferrari viene sollevato dall'incarico e sostituito da Mario Colautti, che chiude il torneo cadetto dei biancoscudati a mezza classifica. A dicembre esordisce con la casacca del Padova il diciottenne talentuoso Filippo Maniero che segna tre reti nel girone di ritorno.\nIn Coppa Italia tornata ad eliminazione diretta, la squadra biancoscudata non va oltre il primo turno eliminatorio, sconfitta dal Genoa (3-0)."}
{"id": "1625317", "revid": "1543377", "url": "https://it.wikipedia.org/wiki?curid=1625317", "title": "Geografia del Pakistan", "text": "Il Pakistan confina a ovest con l'Iran, a nord-ovest e a nord con l'Afghanistan, a nord-est con la Cina e a est e a sud-est con l'India. La costa del mare Arabico forma il suo confine meridionale.\nDal 1947 la regione del Kashmir, lungo l'Himalaya occidentale, \u00e8 contesa da Pakistan, India e Cina, ognuna delle quali ne controlla porzioni del territorio. Il settore amministrato dal Pakistan comprende la regione del cosiddetto Azad Kashmir (\u00abKashmir Libero\u00bb) - che il Pakistan tuttavia considera uno stato indipendente, con capitale Muzaffarabad. La parte restante del Kashmir sotto amministrazione pakistana \u00e8 costituita dal Gilgit e dal Baltistan, noti collettivamente come Territori del Nord.\nMorfologia e Idrografia.\nIl Pakistan \u00e8 situato all'estremit\u00e0 occidentale della vasta pianura indo-gangetica. Circa tre quinti della superficie totale del paese sono costituiti da aspri terreni montuosi e altopiani, e i rimanenti due quinti da una vasta area pianeggiante. Il territorio pu\u00f2 essere suddiviso in cinque regioni principali: catene montuose dell'Himalaya e del Karakoram e loro diramazioni; Hindu Kush e montagne occidentali; altopiano del Belucistan; altopiano sub-montano (altopiano di Potwar, Salt Range, pianura del Trans-Indo e regione di Sialkot); e piana dell'Indo. Ognuna di queste regioni \u00e8 a sua volta suddivisa in ulteriori sub-regioni, tra le quali alcune costituite da aree desertiche.\nLe catene montuose dell'Himalaya e del Karakorum..\nL'Himalaya, da sempre barriera fisica e culturale tra l'Asia meridionale e l'Asia centrale, forma il bastione settentrionale del subcontinente, e le sue catene occidentali occupano l'intera estremit\u00e0 settentrionale del Pakistan, spingendosi per circa 320 km all'interno del paese. Entro i confini del Kashmir e del Pakistan settentrionale, l'Himalaya occidentale si suddivide in tre catene distinte, vale a dire, da nord a sud, i monti Pir Panjal, i monti Zaskar e i monti del Ladakh. Pi\u00f9 a nord \u00e8 situato il Karakoram, una catena montuosa a s\u00e9 stante collegata all'Himalaya. Questa serie di monti ha un'altitudine che varia da circa 4000 a oltre 6000 m. Quattro delle vette della regione superano gli 8000 m, e molte altre oltrepassano i 4500 m. Tra le cime pi\u00f9 alte figurano i picchi torreggianti del Nanga Parbat (8126 m) e del K2, detto anche Godwin Austen (8611 m), nei Territori del Nord.\nAlcuni fiumi importanti nascono sulle montagne del Kashmir, o le attraversano, per raggiungere il Pakistan. Dai monti Pir Panjal nasce il Jhelum (che divide in due la celebre valle del Kashmir); l'Indo scorre tra i monti Zaskar e del Ladakh; e lo Shyok ha la propria sorgente sul Karakoram. A sud dei Pir Panjal si trova la propaggine nord-occidentale dei monti Shiwalik (che qui raggiungono un'altitudine compresa tra i 200 e i 300 m), che si estendono oltre il settore meridionale delle colline Hazara e Murree e comprendono le colline che circondano Rawalpindi e la vicina Islamabad.\nAl di l\u00e0 del Karakoram, nell'estremo nord del paese, vi \u00e8 la regione autonoma uigura dello Xinjiang (Cina); a nord-ovest, oltre l'Hindu Kush, vi \u00e8 il Pamir, dove il solo V\u0101kh\u0101n (o corridoio del Wakhan), una sottile striscia di territorio afghano, separa il Pakistan dal Tagikistan. Il massiccio himalayano \u00e8 stato violato nel 1970, quando gli ingegneri cinesi e pakistani completarono la Strada del Karakoram, che collega la citt\u00e0 di Gilgit nei Territori del Nord con Kashgar (Kashi) nello Xinjiang. L'autostrada, vera meraviglia della tecnologia moderna, costituisce un'importante via di commercio tra i due paesi, ma ha promosso solo un limitato scambio culturale.\nLa barriera montuosa settentrionale influenza l'andamento delle precipitazioni nel Pakistan intercettando i monsoni (venti apportatori di pioggia) provenienti da sud. Anche lo scioglimento delle nevi e dei ghiacciai montani alimenta i fiumi, compreso l'Indo, che sbuca da una serie di catene allineate da est a ovest per dirigersi verso sud. Il ghiacciaio Siachen, uno dei ghiacciai di montagna pi\u00f9 lunghi del mondo, alimenta il Nubra, un affluente dello Shyok. I numerosi ghiacciai di questa regione, in particolare quelli del Karakoram, sono tra i pochi al mondo che sono aumentati di dimensione a partire dalla fine del XX secolo.\nLe regioni settentrionali e occidentali del paese sono soggette a una frequente attivit\u00e0 sismica - conseguenza naturale di un sistema montuoso geologicamente giovane. Piccole scosse sono comuni in tutta la regione. Tuttavia, alcuni terremoti possono trasformarsi in una seria minaccia ed essere estremamente devastanti, se si considera che molti edifici sono solo povere dimore e quelli di montagna sono spesso arroccati su ripidi dirupi. Tra i terremoti che in epoca recente hanno devastato il Pakistan ricordiamo quelli del 1935, del 1945, del 1974 e del 2005. Gli ultimi due colpirono l'estremit\u00e0 settentrionale del paese, e quello del 2005 - con epicentro situato nella montuosa regione di confine tra la Provincia della Frontiera del Nord-Ovest (ora Khyber Pakhtunkhwa) e l'Azad Kashmir - provoc\u00f2 la morte di 80.000-90.000 persone e devast\u00f2 completamente l'intero distretto.\nLa popolazione di questa inospitale regione settentrionale \u00e8 generalmente scarsa, ma in alcune aree favorevoli \u00e8 piuttosto numerosa. Nella maggior parte dei minuscoli insediamenti di questa regione la coltura principale \u00e8 l'orzo; anche la coltivazione degli alberi da frutta, specialmente albicocche, ha una speciale importanza. In alcune zone vi sono foreste, costituite in particolare da specie di pino, ma la loro presenza varia a seconda delle precipitazioni e dell'altitudine. Molti versanti sono stati spogliati della loro copertura originaria dall'eccessiva raccolta di legname e dal sovrapascolo.\nL'Hindu Kush e le montagne occidentali.\nDall'elevato nodo orografico conosciuto come Nodo del Pamir, a poca distanza dall'estremit\u00e0 settentrionale del Pakistan, l'Hindu Kush si distacca per dirigersi verso sud-ovest. Le creste dell'Hindu Kush assumono generalmente una direzione nord-est/sud-ovest, mentre quelle del Karakoram, che si dipartono anch'esse dallo stesso nodo, hanno un andamento sud-est/nord-ovest. L'Hindu Kush \u00e8 costituito da due distinte catene, una dorsale principale attraversata da torrenti trasversali, e una catena spartiacque posta a ovest della catena principale, in Afghanistan, che divide il bacino dell'Indo da quello dell'Amu Darya (l'antico \"Oxus\"). Dall'Hindu Kush, alcune ramificazioni si allungano verso sud attraverso le regioni di Chitral, Dir e Swat, nel Khyber Pakhtunkhwa. Queste ramificazioni sono solcate da vallate strette e profonde lungo i fiumi Kunar, Panjkora e Sw\u0101t.ttbyuio. Nel settore pi\u00f9 settentrionale, le catene sono ammantate da nevi e ghiacci perenni; tra le cime pi\u00f9 elevate figura il Tirich Mir, che si innalza fino a 7690 m. I lati delle vallate sono generalmente spogli, poich\u00e9 sono relativamente isolati dall'influsso delle precipitazioni. Verso sud la regione \u00e8 in gran parte ricoperta da foreste di cedro dell'Himalaya e di pini, nonch\u00e9 da estese distese erbose.\nLa catena dei monti Safid, che a sud del fiume K\u0101bul forma un tratto del confine con l'Afghanistan, si allunga grossomodo da est a ovest e si innalza quasi ovunque fino a circa 4300 m di quota. I suoi bastioni giungono fino al distretto di Kohat (Khyber Pakhtunkhwa). A sud dei monti Safid vi sono le colline del Waziristan, attraversate dai fiumi Kurram e Tochi, e poco pi\u00f9 a sud scorre il Gumal. Passi di montagna relativamente ampi sono situati a sud del fiume K\u0101bul. Essi sono, da nord a sud, il Khyber, il Kurram, il Tochi, il Gomal e il Bolan. Il passo Khyber ha giocato un ruolo prominente nel corso della storia: largo abbastanza da consentire il passaggio di un gran numero di truppe, \u00e8 stato spesso il punto di ingresso per gli eserciti diretti alla conquista del subcontinente.\nL'altopiano del Belucistan.\nIl vasto tavolato del Belucistan comprende una grande variet\u00e0 di strutture fisiche. Nel nord-est vi \u00e8 un bacino incentrato sulle citt\u00e0 di Zhob e Loralai contornato su tutti i lati da catene montuose. A est e sud-est vi sono i monti Sulaiman, che si uniscono ai monti Brahui Centrali nei pressi di Quetta, e a nord e nord-ovest vi sono i monti Toba Kakar (che pi\u00f9 a ovest divengono i monti Khwaja Amran). Il terreno collinoso diviene meno accidentato verso sud-ovest con i monti Ras Koh. Il piccolo bacino di Quetta \u00e8 circondato su tutti i lati da montagne. L'intera area sembra rappresentare un nodo di catene elevate. A ovest dei monti Ras Koh, il Belucistan nord-occidentale \u00e8 tutta una serie di altopiani non troppo elevati suddivisi da colline. A nord le colline Chagai delimitano una zona di deserto vero e proprio, formata da bacini endoreici e \"hamun\" (\"playas\").\nIl Belucistan meridionale \u00e8 una vasta regione selvaggia di catene montuose, la cui spina dorsale \u00e8 costituita dai monti Brahui Centrali. I pi\u00f9 orientali monti K\u012brthar sono sostenuti dai monti Pab a ovest. Altre importanti catene del Belucistan meridionale sono i monti del Makran Centrale e i monti della Costa del Makran, le cui impervie pendici rivolte a sud dividono la pianura costiera dal resto dell'altopiano. La regione costiera del Makran \u00e8 costituita da distese di fango sormontate da creste di arenaria. L'isolamento di questa arida pianura \u00e8 stato interrotto dai programmi di sviluppo nella zona di Gwadar, tuttora in corso, collegata a Karachi da un sistema stradale che ha subito notevoli migliorie.\nL'altopiano sub-montano.\nPosto a sud del bastione montuoso settentrionale, l'altopiano sub-montano presenta quattro distinte suddivisioni - le pianure del Trans-Indo, l'altopiano di Potwar, la Salt Range e la regione di Sialkot.\nLe pianure del Trans-Indo, a ovest del fiume omonimo, comprendono gli altopiani collinosi della valle di Peshawar e dei distretti di Kohat e di Bannu, tutte quante oasi nell'arida distesa coperta da arbusti del Khyber Pakhtunkhwa. Di queste, la valle di Peshawar \u00e8 la pi\u00f9 fertile. Detriti alluvionali di ghiaia o argilla, originatisi da particelle libere o da frammenti separatisi dalle masse di roccia a causa dell'erosione o di altri fattori, ricoprono gran parte dell'area. Le precipitazioni annue sono generalmente limitate a 250-380 mm, e la maggior parte delle aree coltivate nella valle di Peshawar sono irrigate da canali.\nIl distretto di Kohat \u00e8 meno sviluppato della valle di Peshawar. Le precipitazioni si aggirano sui 400 mm. Solamente una piccola percentuale delle sue aree coltivate sono irrigate da canali, e le sue falde acquifere non sono state ancora adeguatamente sfruttate, nonostante il livello freatico sia generalmente poco profondo. Gran parte del distretto \u00e8 ricoperto da arbusti e da magri pascoli. La regione \u00e8 maggiormente segnata da affioramenti di creste di arenaria, e l'irregolare fondovalle calcareo \u00e8 colmato da argille lacustri, ghiaia o massi.\nNel distretto di Bannu, circa un quarto delle aree coltivate \u00e8 irrigato. Le precipitazioni annue sono scarse e ammontano a circa 275 mm. Nei distretti di Kohat e Bannu vengono allevati pecore dalla coda grassa, cammelli e asini; la lana \u00e8 uno dei prodotti pi\u00f9 importanti della regione.\nL'altopiano di Potwar ricopre un'area di circa 13.000 km\u00b2 ed \u00e8 situato ad un'altitudine compresa tra 350 e 575 m. \u00c8 delimitato a est dal Jhelum e a ovest dall'Indo. A nord ne formano il confine i monti Kala Chitta e le Margala Hills (di circa 900-1500 m di altezza). Verso sud esso si eleva gradualmente nella Salt Range, che pi\u00f9 a sud raggiunge un'altitudine di circa 600 m. La parte centrale dell'altopiano di Potwar \u00e8 occupata dalla conca del bacino del fiume Soan. Il paesaggio generale del bacino \u00e8 tutto un intrecciarsi di burroni, noti localmente come \"khadera\", formatisi nel soffice substrato prodotto dall'erosione degli Shiwalik dal quale l'intera area \u00e8 ricoperta. Lo strato superficiale dell'area \u00e8 formato da limo loessico trasportato dal vento degradatosi in sabbia e ghiaia verso le pendici delle colline. La piccola pianura di Rawalpindi, nel nord, ospita le citt\u00e0 gemelle di Rawalpindi e Islamabad.\nL'altopiano di Potwar riceve un modesto apporto di precipitazioni, tra i 380 e i 510 mm di media. Nonostante le precipitazioni siano un po' pi\u00f9 elevate nel nord-ovest, il sud-ovest \u00e8 molto arido. Il paesaggio \u00e8 percorso ed eroso da torrenti che, durante le piogge, scavano la terra e trasportano via il suolo. I torrenti sono generalmente infossati e vengono poco sfruttati per l'irrigazione. Dal punto di vista agricolo si tratta di una regione poco favorevole, e i suoi abitanti ne hanno sfruttato fino al limite le risorse.\nQuello della Salt Range \u00e8 un territorio estremamente arido che delimita il confine tra la regione sub-montana e la pianura dell'Indo a sud. Il punto pi\u00f9 elevato della Salt Range, il monte Sakesar, raggiunge i 1522 m. La Salt Range \u00e8 di grande importanza per i geologi, poich\u00e9 contiene la pi\u00f9 completa sequenza geologica del mondo, nella quale si susseguono senza interruzione rocce che vanno dal Cambriano inferiore (circa 540 milioni di anni fa) al Pleistocene (all'incirca tra i 2,6 milioni e gli 11.700 anni fa).\nLa regione di Sialkot \u00e8 una stretta area sub-montana nel nord-est. Diversamente dall'altopiano di Potwar, \u00e8 una ricca regione agricola. Le precipitazioni variano tra i 650 e 900 mm all'anno, e il livello freatico \u00e8 poco profondo, caratteristica che facilita l'irrigazione a pozzo (e a pozzi tubolari); il terreno \u00e8 pesante ed estremamente fertile. La densit\u00e0 di popolazione \u00e8 elevata e la terra \u00e8 suddivisa in piccole fattorie in cui viene praticata un'agricoltura intensiva.\nLa piana dell'Indo.\nLa piana dell'Indo \u00e8 una vasta distesa di terra fertile, di circa 518.000 km\u00b2 di superficie, che degrada dolcemente dal pedemonte dell'Himalaya a nord fino al mare Arabico a sud. Il gradiente della sua pendenza non supera un metro ogni 5 km. Fatta eccezione per alcuni micro-rilievi, la pianura \u00e8 del tutto pianeggiante. Essa pu\u00f2 essere suddivisa in due sezioni, superiore e inferiore, a seconda delle sue caratteristiche fisiografiche. La piana superiore dell'Indo \u00e8 bagnata dall'Indo e dai suoi affluenti, il Jhelum, il Chenab, il Ravi, il Beas e il Sutlej, che formano un ben sviluppato sistema di interfluvi, noti localmente come \"doab\", nella provincia del Punjab (dal persiano \"panj \u0101b\", \u00abcinque acque\u00bb, in riferimento ai cinque fiumi). Nella piana inferiore l'Indo assume un carattere nilotico, prendendo la forma di un singolo grande fiume privo di affluenti di una certa importanza. La pianura si restringe fino a formare un corridoio nei pressi di Mithankot, dove i monti Sulaiman si spingono fino alla pianura e l'Indo riceve il suo ultimo grande affluente, il Panjnad (che non \u00e8 altro che il corso d'acqua formato dalla confluenza dei cinque fiumi del Punjab). Le inondazioni, provocate dalle forti piogge (generalmente in luglio e agosto) costituiscono un problema costante, specialmente lungo l'Indo.\nLa piana superiore dell'Indo comprende tre suddivisioni: il pedemonte himalayano, i \"doab\" e il pedemonte dei Sulaiman (noto localmente come Derajat). Il pedemonte himalayano, o zona dei sub-Shiwalik, \u00e8 una stretta striscia di terra dove i fiumi fanno il loro ingresso nella pianura giungendo dalle montagne, incrementando cos\u00ec il loro gradiente. La zona \u00e8 caratterizzata da numerosi rigagnoli, che conferiscono una topografia discontinua ad alcune parti della regione. Questi ruscelletti rimangono asciutti al di fuori della stagione delle piogge, quando si trasformano in torrenti gonfi d'acqua dal considerevole potere erosivo.\nI \"doab\" tra i vari fiumi mostrano micro-rilievi simili, che comprendono quattro distinte formazioni - golene attive, golene meandriche, golene coperte e interfluvi smerlati. Una golena attiva (nota localmente come \"khaddar\" o \"bet\"), situata accanto a un fiume, viene spesso chiamata \u00abil letto estivo dei fiumi\u00bb, in quanto viene inondata quasi ogni stagione delle piogge. Essa \u00e8 luogo di vari cambiamenti del corso dei fiumi, e per tale motivo in molti luoghi lungo il margine esterno del letto sono stati costruiti dei \"bund\" (argini) di protezione per contenere il flusso delle acque durante la stagione delle piogge. Accanto alla golena attiva vi \u00e8 la golena meandrica, che occupa una posizione pi\u00f9 elevata rispetto al fiume ed \u00e8 costellata di barre, lanche, canali estinti e argini. La golena coperta \u00e8 un tratto coperto da sedimenti alluvionali geologicamente recenti, conseguenza di ripetute inondazioni, nelle quali tali sedimenti ricoprono la passata morfologia della riva. Gli interfluvi smerlati, o barre, sono le parti centrali, pi\u00f9 elevate, del \"doab\", costituite da vecchi sedimenti alluvionali di grana relativamente uniforme. I margini degli interfluvi smerlati sono formati da scarpate scavate dal corso dei fiumi alte, in alcuni luoghi, pi\u00f9 di 6 m. La superficie generalmente pianeggiante di questa sezione della pianura \u00e8 interrotta in aree limitate del distretto di Chiniot e della Sangla Hill, in prossimit\u00e0 delle Kirana Hills, quasi completamente spoglie, che svettano dalla superficie sotto forma di frastagliati pinnacoli. Queste colline sono considerate un prolungamento dei monti Aravali dell'India.\nIl pi\u00f9 esteso, ma anche il pi\u00f9 sterile, tra i \"doab\" \u00e8 il Sind (o Sindh) Sagar Doab, in gran parte desertico e situato tra l'Indo e il Jhelum. I \"doab\" situati a est di esso, tuttavia, costituiscono la principale regione agricola del paese. Fino all'avvento dell'irrigazione, alla fine del XIX secolo, gran parte dell'area era una distesa desolata, a causa della scarsit\u00e0 delle precipitazioni. Ma l'irrigazione si \u00e8 rivelata un'arma a doppio taglio; essa ha infatti causato anche idromorfia e salinizzazione in alcuni luoghi. Nel tentativo di fronteggiare questi problemi, il governo del Pakistan, col supporto finanziario di alcune agenzie internazionali quali la Banca Mondiale, provvide alla costruzione del cosiddetto sbocco di scarico della sponda sinistra (\"Left Bank Outfall Drain\"; LBOD) nel corso degli anni '80 e '90. Lo scopo era quello di costruire una estesa via d'acqua artificiale grossomodo parallela all'Indo e posta a est di questo per trasportare via le acque salate dalle pianure delle province del Punjab e del Sind (Sindh) fino alla costa del mare Arabico nella regione di Badin nel Sind sud-orientale. Il tratto terminale dell'LBOD consisteva nella costruzione di un \u00abdrenaggio a marea\u00bb a 42 km dal mare. Tuttavia, invece di scaricare acqua salata, tale struttura, mal progettata, provoc\u00f2 un vero e proprio disastro ambientale nel Sind sud-orientale: grandi estensioni di terra e laghi e pozze di acqua dolce vennero sommersi dall'acqua salata, i raccolti furono rovinati e le industrie ittiche d'acqua dolce furono distrutte. Il funzionamento del drenaggio a marea venne inoltre complicato da alcuni eventi atmosferici molto gravi che si abbatterono sulla regione costiera, come un devastante ciclone tropicale nel 1999 e una serie di piogge torrenziali che caddero nella regione e nel Belucistan nel 2007 - entrambe delle quali provocarono numerose vittime e costrinsero decine di migliaia di persone ad abbandonare la zona. Dopo le tempeste del 2007, gli abitanti di Badin chiesero al governo di cessare l'utilizzo dell'LBOD.\nIl pedemonte dei Sulaiman differisce da quello himalayano per essere generalmente arido. Segnata da numerosi torrenti e uadi, la sua superficie \u00e8 ondulata. Il gradiente dei torrenti \u00e8 relativamente elevato, le golene sono strette e la sponda destra dell'Indo talvolta si innalza appena al di sopra del canale principale.\nLa piana inferiore dell'Indo, grossomodo equivalente alla provincia del Sind, \u00e8 piatta, con un gradiente di appena un metro ogni 10 km. Il micro-rilievo \u00e8 piuttosto simile a quello della piana superiore. La valle dell'Indo e le sue sponde sono divenute pi\u00f9 alte del terreno circostante in conseguenza dell'opera di accumulo di sedimenti del fiume; e nonostante lungo il suo corso il fiume sia fiancheggiato da una serie di argini di protezione, le sabbie e le argille alluvionali tendono a cedere il passo prima delle inondazioni, il che spinge il fiume a mutare frequentemente il corso. La superficie pianeggiante della zona \u00e8 interrotta a Sukkur e Hyderabad, dove vi sono affioramenti casuali di calcare. Il delta dell'Indo ha inizio nei pressi di Thatta, a valle della quale iniziano ad allargarsi nella pianura i vari rami deltizi. A sud-est di questa zona vi \u00e8 il Rann di Kachchh (Kutch), una distesa di paludi salmastre. La linea costiera \u00e8 bassa e piatta, tranne che nella zona in cui le colline Pabbi incontrano la costa, tra Karachi e il Ras Muari (capo Monze).\nIl Manchhar, un lago paludoso a ovest dell'Indo, ha una superficie di 36 km\u00b2 quando \u00e8 in secca, ma quando \u00e8 in piena ricopre un'area non inferiore ai 500 km\u00b2; in alcune occasioni diviene uno dei maggiori laghi d'acqua dolce dell'Asia meridionale. La qualit\u00e0 delle acque freatiche della piana dell'Indo \u00e8 variabile, ma nel settore meridionale (il Sind) esse sono prevalentemente saline e inutilizzabili in agricoltura. Vaste aree, sia nelle zone settentrionali della piana che in quelle meridionali, sono andate incontro a idromorfia e salinizzazione. Nel sud, il delta dell'Indo (in netto contrasto con quello del Gange-Brahmaputra) \u00e8 una distesa selvaggia. Quando l'alta marea e le piene dell'Indo sono in coincidenza, le acque dell'oceano possono spingersi fino a circa 30 km nell'entroterra.\nLe aree desertiche.\nLa parte sud-orientale della piana dell'Indo, dalla zona orientale del Bahawalpur fino alla regione del Thar Parkar a sud, \u00e8 una vera e propria area desertica, propaggine del deserto di Thar che si estende tra Pakistan e India. Essa \u00e8 separata dalle zone centrali irrigate della pianura dal letto in secca dal fiume Ghaggar nel Bahawalpur e dalla parte orientale del canale di Nara nel Sind. Tale deserto \u00e8 noto come Cholistan o deserto di Rohi nel Bahawalpur e come deserto di Pat o di Thar nel Sind. La superficie del deserto \u00e8 un selvaggio labirinto di dune e creste di sabbia. La maggior parte del Sind Sagar Doab, il pi\u00f9 occidentale dei \"doab\" del Punjab, era una distesa sterile (nota come deserto di Thal) prima della costruzione dello sbarramento di Jinnah sull'Indo, nei pressi di Kalabagh, nel 1946. Il sistema di canali del Thal, che drena le acque a monte dello sbarramento, ha trasformato parte del deserto in fertili terreni coltivati.\nSuoli.\nI suoli del Pakistan vengono classificati tra i pedocal, che comprendono un gruppo di suoli aridi con alte concentrazioni di carbonato di calcio e un basso contenuto di materia organica; essi sono caratteristici delle zone dove le precipitazioni sono scarse e discontinue. Tra i tipi di suolo pi\u00f9 importanti ricordiamo quelli del bacino dell'Indo, quelli di montagna e quelli desertici sabbiosi. Tuttavia, la stessa modalit\u00e0 di formazione dei suoli d\u00e0 luogo alla loro diversificazione anche entro i confini di piccole aree. Questi suoli variano in grana, composizione chimica, colore e contenuto organico da un luogo all'altro.\nI suoli del bacino dell'Indo sono costituiti prevalentemente da uno spesso strato di sedimenti alluvionali depositato dai fiumi e hanno origine recente. I suoli in prossimit\u00e0 del corso dei fiumi sono quelli pi\u00f9 recenti e variano in grana da sabbia a limo fino a terra argillosa. Hanno un basso contenuto organico e sono noti collettivamente come \"khaddar\". Lontano dai fiumi, verso il centro dei \"doab\", sono ampiamente distribuiti suoli alluvionali pi\u00f9 vecchi (detti \"bangar\"). Questi suoli hanno grana medio-fine e basso contenuto organico e, se ben irrigati e fertilizzati, sono estremamente produttivi. In alcune aree acquitrinose, tuttavia, questi suoli sono spesso salini. Suoli marcatamente alcalini sono presenti in alcune aree. Nella fascia sub-montana dove il clima \u00e8 sub-umido questi suoli non sono calcarei e hanno un contenuto organico leggermente pi\u00f9 alto. Nel delta i suoli sono eccessivamente salini e sterili.\nI suoli di montagna possono essere sia residui (cio\u00e8 formatisi in loco) che trasportati. I suoli residui superficiali si sviluppano lungo i versanti e nelle zone collinari del paese. Questi suoli generalmente sono spiccatamente calcarei e hanno basso contenuto organico, ma in condizioni di sub-umidit\u00e0 il loro contenuto organico aumenta.\nI suoli desertici sabbiosi ricoprono la regione del Cholistan nel doab di Sind Sagar e il Belucistan occidentale. Comprendono sia suoli sabbiosi instabili che suoli alluvionali argillosi. Questi ultimi includono suoli moderatamente calcarei ed eolici (trasportati dal vento).\nClima.\nL'aridit\u00e0 \u00e8 l'aspetto che caratterizza maggiormente il clima del Pakistan, e la sua natura continentale \u00e8 dimostrata dagli estremi della temperatura. Il Pakistan \u00e8 situato ai margini del sistema monsonico (che alterna mesi umidi e mesi aridi). In tutto il paese le precipitazioni sono generalmente discontinue, e il loro volume \u00e8 altamente variabile. I venti monsonici ricchi di pioggia, il cui andamento varia da un anno all'altro, soffiano a raffiche intermittenti e la maggior parte dell'umidit\u00e0 ricade sul paese in estate. Tempeste tropicali provenienti dal mare Arabico riforniscono di precipitazioni le aree costiere, ma anch'esse hanno carattere variabile.\nL'efficienza delle precipitazioni monsoniche \u00e8 bassa, poich\u00e9 la loro concentrazione \u00e8 massima nel periodo compreso tra i primi di luglio e la met\u00e0 di settembre, quando le temperature pi\u00f9 elevate rendono massima l'evaporazione. A nord la media annua delle precipitazioni a Peshawar \u00e8 di 330 mm, e a Rawalpindi raggiunge i 950 mm. Nelle pianure, tuttavia, le precipitazioni medie annue generalmente diminuiscono procedendo da nord-est a sud-ovest, scendendo dai circa 500 mm di Lahore ai meno di 130 mm del corridoio dell'Indo e ai 90 mm di Sukkur. Sotto l'influsso del mare, le precipitazioni salgono leggermente a circa 155 mm a Hyderabad e a 200 mm a Karachi.\nEntro l'isoieta dei 500 mm, che corre da nord-ovest nei pressi di Lahore, ricadono l'altopiano di Potwar e una parte della piana dell'Indo nel nord-est; queste aree ricevono abbastanza precipitazioni da consentire l'aridocoltura (agricoltura senza irrigazione). A sud di questa regione, le coltivazioni rimasero relegate alle strisce rivierasche fino a che non vennero terminate le opere di irrigazione. La maggior parte dell'altopiano del Belucistan, in particolare le regioni occidentali e meridionali, sono straordinariamente aride.\nIl clima continentale del Pakistan \u00e8 caratterizzato da un'escursione termica, sia stagionale che diurna, molto marcata. Le temperature elevate modificano il clima sulle fredde montagne settentrionali ammantate di neve; le temperature sull'altopiano del Belucistan, al contrario, sono un po' pi\u00f9 alte della media. Lungo la fascia costiera, il clima subisce l'influsso delle brezze marine. Nel resto del paese, le temperature divengono roventi durante l'estate; nelle pianure le medie di giugno si aggirano sui 38 \u00b0C, mentre le massime possono superare i 47 \u00b0C. A Jacobabad, nel Sind, \u00e8 stata toccata la temperatura massima pi\u00f9 alta registrata in Pakistan, 53 \u00b0C. In estate, i venti caldi chiamati \"loo\" spazzano le pianure durante il giorno. Gli alberi perdono le foglie per evitare una perdita eccessiva di umidit\u00e0. Il tempo caldo e asciutto viene interrotto occasionalmente da tempeste di polvere e temporali che abbassano temporaneamente la temperatura. Le serate sono fresche; l'escursione diurna della temperatura pu\u00f2 raggiungere valori compresi tra gli 11 e i 17 \u00b0C. Gli inverni sono freddi, con temperature medie minime a gennaio di circa 4 \u00b0C.\nFlora e fauna.\nLe differenze di latitudine, altitudine, tipo di suolo e clima hanno favorito lo sviluppo di una flora molto differenziata. La vegetazione xerofila del deserto \u00e8 costituita da stentati arbusti spinosi, prevalentemente acacie. Le pianure presentano un aspetto a parco con alberi sparsi qua e l\u00e0. Foreste cespugliose aride, chiamate \"rakh\", si sviluppano in alcune zone secche di pianura. Sulle colline e nelle pianure settentrionali e nord-occidentali crescono foreste arbustive, costituite principalmente da acacie, e olivi selvatici. Nelle zone pi\u00f9 umide delle montagne settentrionali e nord-occidentali si sviluppano foreste di conifere sempreverdi miste ad alcune specie di latifoglie. Abeti, \"deodar\" (cedri dell'Himalaya), pini dell'Himalaya (\"Pinus wallichiana\") e pecci sono le specie di conifere principali. A quote pi\u00f9 basse, al di sotto dei 900 m, predominano latifoglie quali querce, aceri, betulle, noci e castagni. Le conifere sono un'importante riserva di legname. Nell'arido paesaggio dell'altopiano di Potwar, solamente alcune colline sono ricoperte da stentati alberi. Sulle catene che cingono a nord l'altopiano del Belucistan vi sono alcuni boschetti di pini e olivi. Il \"babul\" (\"Acacia arabica\") \u00e8 comune nella valle dell'Indo, cos\u00ec come molte specie di alberi da frutto. La copertura forestale del paese, gi\u00e0 ridotta per natura, si \u00e8 ulteriormente rarefatta a causa dell'eccessivo prelievo di legname e del sovrapascolo.\nLa distruzione degli habitat naturali e la caccia eccessiva hanno portato alla riduzione della vita animale in gran parte del paese, ma in alcune aree \u00e8 ancora possibile trovare fauna selvatica in abbondanza. Tra le varie specie di grandi mammiferi delle montagne settentrionali figurano orsi bruni, orsi dal collare (\"Ursus thibetanus\", noti anche come orsi tibetani), leopardi, i rari leopardi delle nevi, stambecchi siberiani (\"Capra sibirica\") e pecore selvatiche, quali il markhor, la pecora di Marco Polo (\"Ovis ammon polii\", una sottospecie di argali) e la capra selvatica del Chiltan (\"Capra aegagrus chialtanensis\").\nIl lago Manchhar nel Sind ospita numerosi uccelli acquatici, tra cui germani reali, alzavole, mestoloni, spatole, oche, moriglioni e morette. Coccodrilli, gaviali (rettili simili a coccodrilli), pitoni e cinghiali abitano la regione del delta dell'Indo. Il fiume Indo offre a sua volta dimora al platanista dell'Indo, un delfino d'acqua dolce divenuto rarissimo a causa della caccia, dell'inquinamento e della costruzione di dighe e sbarramenti che ne hanno sconvolto l'habitat in maniera irreparabile. Almeno due specie diverse di tartarughe marine, quella verde e quella olivacea, nidificano lungo le coste del Makran.\nGli ungulati del deserto, tra cui nilgau, \"chinkara\" (\"Gazella bennettii\") e muntjac, sono ampiamente diffusi. Anche sciacalli, volpi e vari felini selvatici (quali linci eurasiatiche, caracal, gatti pescatori e gatti della giungla [\"Felis chaus\"]) possono essere rinvenuti in tutto il paese. Nonostante le occasionali voci di presunti avvistamenti, il ghepardo asiatico \u00e8 probabilmente scomparso dal Pakistan. A partire dagli anni '70 \u00e8 stata istituita una serie di parchi nazionali e di riserve di caccia. Tuttavia, un certo numero di specie, tra cui il platanista dell'Indo, il leopardo delle nevi e il gaviale, si trova a rischio di estinzione."}
{"id": "1625320", "revid": "1610933", "url": "https://it.wikipedia.org/wiki?curid=1625320", "title": "Pipistrello dai piedi a ventosa", "text": ""}
{"id": "1625321", "revid": "167080", "url": "https://it.wikipedia.org/wiki?curid=1625321", "title": "Diviziaco (Suessioni)", "text": ""}
{"id": "1625323", "revid": "167080", "url": "https://it.wikipedia.org/wiki?curid=1625323", "title": "Diviziaco (Edui)", "text": ""}
{"id": "1625324", "revid": "1402222", "url": "https://it.wikipedia.org/wiki?curid=1625324", "title": "Nicolae Iorga", "text": "Come affermato dal critico letterario George C\u0103linescu, Iorga, nei primi decenni del secolo XX, ha giocato nella cultura romena \"il ruolo di Voltaire\".\nBiografia.\nLiberale conservatore, nel 1903 fond\u00f2 il Partito Nazionale Democratico e nel primo dopoguerra fu presidente del Consiglio (1931-1932) e consigliere del re di Romania Carlo II. Professore ordinario all'Universit\u00e0 di Bucarest, fu membro di accademie scientifiche nazionali e internazionali, nonch\u00e9 \"doctor honoris causa\" delle pi\u00f9 prestigiose universit\u00e0 europee.\nFond\u00f2 vari giornali di impegno culturale e politico, tra cui, nel 1906, il periodico \"Neamul rom\u00e2nesc\". Nel 1937 cre\u00f2 l'Istituto di Storia Universale di Bucarest, che oggi porta il suo nome e fa capo all'Accademia Romena. Tra le altre cose fu anche il fondatore, nel 1930, dell'Istituto Romeno di Cultura e di Ricerche Umanistiche di Venezia.\nNell'ottobre del 1940 si oppose all'accettazione dell'ultimatum di Mosca riguardante la cessione all'Unione Sovietica della Bessarabia e della Bucovina settentrionale da parte della Romania. Dopo essere stato prelevato dalla sua casa di campagna nel 1940, fu assassinato nel bosco di Strejnic da elementi della Guardia di Ferro per la sua opposizione alla politica filonazista del governo romeno.\nNicolae Iorga, pur conservatore e nazionalista, \u00e8 stato un sincero difensore della democrazia e del pensiero liberale. In politica estera provava simpatia verso Francia e Inghilterra. Per motivi di affinit\u00e0 culturale era affascinato dall'Italia, pur non essendo un ammiratore di Benito Mussolini e del fascismo (all'Italia, nel 1930, dedic\u00f2 il libro \"L'Italia vista da un romeno\"). Era invece sospettoso delle mire egemoniche sovietiche e tedesche sul suo paese.\nA lui \u00e8 stata dedicata la moneta Rumena da un Leu.\n\u00c8 autore di numerose opere di carattere storico."}
{"id": "1625329", "revid": "1610933", "url": "https://it.wikipedia.org/wiki?curid=1625329", "title": "Pipistrello dalla coda corta della Nuova Zelanda", "text": ""}
{"id": "1625336", "revid": "1610933", "url": "https://it.wikipedia.org/wiki?curid=1625336", "title": "Ghiro coda di topo di Setzer", "text": ""}
{"id": "1625337", "revid": "248809", "url": "https://it.wikipedia.org/wiki?curid=1625337", "title": "Santissima Trasfigurazione", "text": ""}
{"id": "1625338", "revid": "192549", "url": "https://it.wikipedia.org/wiki?curid=1625338", "title": "Merito della sanit\u00e0 pubblica", "text": ""}
{"id": "1625339", "revid": "1610933", "url": "https://it.wikipedia.org/wiki?curid=1625339", "title": "Pipistrello dal naso a tubo di Peters", "text": ""}
{"id": "1625341", "revid": "192549", "url": "https://it.wikipedia.org/wiki?curid=1625341", "title": "Medaglia d'oro al merito della sanit\u00e0 pubblica", "text": ""}
{"id": "1625342", "revid": "287204", "url": "https://it.wikipedia.org/wiki?curid=1625342", "title": "Calcio Padova 1990-1991", "text": "Questa pagina raccoglie i dati riguardanti il Calcio Padova nelle competizioni ufficiali della stagione 1990-1991.\nStagione.\nLa stagione 1990-1991 di Serie B dei biancoscudati inizia piuttosto male, con la squadra relegata agli ultimi posti della classifica: la prima vittoria arriva solo alla 10\u00aa giornata di campionato. Segue poi una lunga e memorabile rincorsa alle posizioni di vertice, che si prolunga per il resto del campionato, anche per merito delle prestazioni del giovane centrocampista Demetrio Albertini in prestito dal . La rincorsa si arresta proprio quando l'impresa sembrava cosa fatta, all'ultima giornata, con una bruciante sconfitta (2-1) subita contro la tranquilla Lucchese, che \u00e8 costata alla squadra di Mario Colautti, per un solo punto, la promozione in serie A. Un pareggio avrebbe portato allo spareggio con l'Ascoli, una vittoria in quel di Lucca avrebbe significato promozione diretta. Con 14 reti segnate il miglior marcatore padovano di questa stagione \u00e8 stato Beppe Galderisi, delle quali 8 su calcio di rigore.\nIn Coppa Italia la squadra viene eliminata al primo turno dal : alla vittoria (3-1) in casa segue la sconfitta (2-0) in Brianza."}
{"id": "1625343", "revid": "2184720", "url": "https://it.wikipedia.org/wiki?curid=1625343", "title": "King Africa", "text": "I King Africa sono un gruppo musicale argentino.\nIl gruppo \u00e8 molto conosciuto in America Latina per la loro musica, che divennero successi nei Paesi stranieri al di fuori dell'America Meridionale, tra cui la famosa canzone da ballo di gruppo \"La Bomba\" (cover degli Azul Azul).\nBiografia.\nDopo essere stati contattati dai dj Ezequiel Der\u00f3 e Tuti Gianakis per registrare una traccia per l'antologia dance \"DJ Der\u00f3 Vol. 1\" (\"E-O-E\") nel 1992, destinata a ricevere recensioni positive, il gruppo pubblic\u00f2 un secondo singolo, \"P\u00f3ntelo, P\u00f3nselo\", al quale segu\u00ec, nel 1993, il primo album in studio \"El Africano\".\nIl disco, che mischia sonorit\u00e0 caraibiche a un pop-rap ballabile, contiene \"Salta\", che ricevette il certificato di platino in Cile e Argentina, pi\u00f9 altri singoli di successo.\nIn seguito ad un tour lungo il Sud America, i King Africa vennero nuovamente richiamati da Gianakis grazie a cui entrarono in contatto con la BMG latino americana. Il seguente \"Al Palo\", uscito nel 1994, divenne famoso grazie ad una cover di Carmen Miranda: \"Mama Eu Quero\", qui rinominata \"Mama Yo Quero\".\nNel 2000 pubblicano \"La Bomba\", una cover degli Azul Azul che, dopo aver goduto un primo momento di popolarit\u00e0 nella sola America latina, divenne nota a livello internazionale nell'arco di circa due anni.\nPromossa anche grazie alla catena di fast food Burger King con la quale la formazione entr\u00f2 in contatto, \"El Humahuaque\u00f1o\" (dall'album \"Pachanga\" del 2001) \u00e8 una versione dance della canzone popolare argentina \"El Carnevalito\". Il brano raggiunse le posizioni alte nelle classifiche di vendita in Spagna divenendo inoltre, secondo le testimonianze, la canzone ufficiale di un non meglio precisato carnevale delle Isole Canarie. Nello stesso periodo pubblicarono \"Salta 2000\", versione alternativa dell'omonimo singolo uscito nove anni prima."}
{"id": "1625344", "revid": "1610933", "url": "https://it.wikipedia.org/wiki?curid=1625344", "title": "Micropotamogale del monte Nimba", "text": ""}
{"id": "1625346", "revid": "307923", "url": "https://it.wikipedia.org/wiki?curid=1625346", "title": "Italians", "text": ""}
{"id": "1625351", "revid": "1610933", "url": "https://it.wikipedia.org/wiki?curid=1625351", "title": "Opossum di Handley", "text": ""}
{"id": "1625352", "revid": "1305772", "url": "https://it.wikipedia.org/wiki?curid=1625352", "title": "Barchesse di villa Valmarana", "text": "Le barchesse di villa Valmarana sono due costruzioni secentesche (ma rimaneggiate nel Settecento) del comune di Mira, in provincia di Venezia. Si trovano in localit\u00e0 Valmarana, nei pressi della frazione Mira Porte, affacciate alla riva destra del Naviglio del Brenta.\nStoria.\nI Valmarana, famiglia vicentina aggregata al patriziato veneziano solo nel 1658, sono attestati nella zona dopo il 1734. Negli anni 1760 Leonardo Valmarana inizia la ristrutturazione di un palazzo appartenuto ai Dolfin, conferendogli l'aspetto che Giovanni Francesco Costa riprodusse nella sua XXVIII incisione. La casa padronale era un semplice edificio a tre piani e planimetria a \"T\", con ingresso al piano nobile preceduto da una scalinata. Le due barchesse la affiancavano a est e a ovest, mentre lo spazio del retro era organizzato in tre \"corti aperte, corrispondenti ai tre edifici.\nLa casa padronale fu demolita all'inizio del Novecento probabilmente per l'elevata tassazione cui era soggetta.\nEdifici.\nSe in origine le barchesse erano semplici edifici utilizzati, come di consueto, a fini agricoli, gli interventi del Settecento le convertirono in foresterie, acquisendo pregevoli linee architettoniche ispirate a Giorgio Massari o a Giovanni Scalfarotto. Tuttavia, il loro attuale stato di conservazione \u00e8 assai differente.\nQuella di ponente, utilizzata come rimessa e osteria sino al 1912, dagli anni 1960 \u00e8 stata restaurata e oggi, in parte abitata, \u00e8 oggi \u00e8 aperta al pubblico e usata come luogo per ricevimenti. L'altra, cui \u00e8 annesso l'oratorio privato, ha subito notevoli manomissioni (la pi\u00f9 evidente \u00e8 la parziale chiusura del portico) essendo stata adibita a casa colonica e quindi divisa in pi\u00f9 propriet\u00e0.\nI fronti principali, rivolti a nord verso il Brenta, si caratterizzano al centro per il portico trabeato, costituito da colonne binate tuscaniche con pilastri d'angolo, cui si sovrappone una sorta di paramento murario simile a un arco trionfale: quattro paraste ioniche giganti (doppie sugli angoli), a formare un motivo a serliana con specchiature su cui sono posti degli stemmi in rilievo (barchessa est) o un orologio (barchessa ovest).\nAnche il prospetto occidentale della barchessa ovest presenta degli eleganti tratti architettonici, caratterizzati da un efficace effetto plastico. Le aperture sono sormontate da frontoni ora curvi, ora triangolari al piano terra e cornici mistilinee al primo piano. Il tutto \u00e8 coronato da un cornicione su cui si imposta il frontone recante uno stemma lapideo.\nGli interni della barchessa ovest sono impreziositi dagli affreschi di Michelangelo Schiavon e dell'ambito di Giuseppe Angeli."}
{"id": "1625355", "revid": "167080", "url": "https://it.wikipedia.org/wiki?curid=1625355", "title": "Suessi", "text": ""}
{"id": "1625356", "revid": "547034", "url": "https://it.wikipedia.org/wiki?curid=1625356", "title": "Formazione dei M.S.G.", "text": "I \"mark\" (formazioni) dei M.S.G. sono stati i seguenti:"}
{"id": "1625362", "revid": "228587", "url": "https://it.wikipedia.org/wiki?curid=1625362", "title": "Primera Divisi\u00f3n de Costa Rica 1928", "text": "La Primera Divisi\u00f3n costaricana del 1928, ottava edizione della massima serie del campionato costaricano di calcio, fu vinta dall'Alajuelense, alla sua prima affermazione. \nVi parteciparono quattro squadre mentre si ritir\u00f2 il La Libertad dopo la partita giocata proprio contro l'Alajuelense.\nAvvenimenti.\nNel 1928 si registr\u00f2, oltre al primo trionfo dell'Alajuelense, anche l'ultimo campionato della Juventud che si ritir\u00f2 senza vincere, in due anni, nemmeno un incontro sul campo (le due precedenti vittorie contro la Gimn\u00e1stica Espa\u0148ola erano state ottenute a tavolino).\nLa vittoria dei \"Rojinegros\" (rossoneri, dal colore delle maglie) fu una sorpresa in quanto precedentemente, solo nel 1923, la squadra aveva disputato un buon campionato e fu resa possibile da due giocatori che sono ancora considerati tra i pi\u00f9 forti nel calcio costaricano: Alejandro Morera Soto e Salvador \"Indio\" Buroy.\nAll'inizio si iscrissero al torneo cinque squadre ma, come gi\u00e0 detto, il La Libertad si ritir\u00f2 dopo la prima partita; la causa fu un errore arbitrale giudicato dai \"libertos\" cos\u00ec grande da indurli a lasciare il torneo. Questo accadde nella partita contro l'Alajuelense: sul risultato di 1-1 i rossoneri segnarono un gol in posizione di fuorigioco; poich\u00e9 l'arbitro non lo annull\u00f2 dapprima la squadra si ritir\u00f2 dal campo e poi dall'intero campionato\nA rendere rotonda la vittoria dell'Alajuelense furono alcune goleade (come la vittoria per 8-0 sulla Juventud) e l'affermazione anche in \"Copa Argentor\", un torneo disputato tra il 1928 e il 1929 in cui la squadra rossonera batt\u00e9 in finale l'Ori\u00f3n, un club che all'epoca militava in seconda divisione ma che sarebbe diventato in futuro uno dei pi\u00f9 importanti della Costa Rica e del Centro America.\nNon ci fu nessun pareggio nel corso del campionato."}
{"id": "1625363", "revid": "767487", "url": "https://it.wikipedia.org/wiki?curid=1625363", "title": "Vive la F\u00eate", "text": "Vive la F\u00eate \u00e8 un gruppo musicale electropop, fondato nel 1997 a Gand, in Belgio. Il gruppo \u00e8 costituito dall'ex componente dei dEUS Danny Mommens (chitarra e voce) e da Els Pynoo (voce).\nBiografia.\nI Vive la F\u00eate nascono nel 1997 quando Mommens (all'epoca bassista dei dEUS) registra insieme a Pynoo (un'ex modella) alcune demo sul suo stereo 8. Queste demo vengono poi pubblicate sull'EP \"Je ne veux pas\" (a volte chiamato anche \"Paris\"), che attira qualche attenzione per le somiglianze con la musica degli anni ottanta. I successivi \"Republique Populaire\" e \"Nuit Blanche\" li rendono sempre pi\u00f9 popolari, specialmente nel mondo della moda: tra i loro fan un nome di spicco \u00e8 ad esempio quello Karl Lagerfeld. Nel 2005 pubblicano \"Grand Prix\" e si esibiscono in Europa, Brasile e Messico. Dopo circa due anni di tour mondiale, l'8 giugno 2007 esce l'album \"Jour de Chance\".\nNel 2009 sono la colonna sonora live durante la sfilata della linea C'N'C CoSTUME NATIONAL del designer Ennio Capasa\nFormazione.\nDanny Mommens (Voce e Chitarra)\nEls Pynoo (Voce)\nDirk Cant (Basso)\nDirk Jans (Batteria)\nRoel Van Espen (Tastiere)"}
{"id": "1625364", "revid": "1230801", "url": "https://it.wikipedia.org/wiki?curid=1625364", "title": "Mondegreen", "text": "In linguistica un mondegreen \u00e8 il fenomeno in cui, a causa di un'errata percezione o interpretazione di una frase, quest'ultima viene scambiata per un'altra omofona. Un \"mondegreen\" si pu\u00f2 produrre per caso (ad esempio, per sostituzione di una frase incomprensibile con una \"pi\u00f9 facile\") o, in modo consapevole, per l'intenzione dell'autore di includere un significato ulteriore o alternativo.\nSe, a seguito di un fraintendimento, una persona continua ostinatamente a pronunciare erroneamente una parola o una frase dopo essere stata corretta, tale fenomeno pu\u00f2 essere collegato al Mumpsimus.\nConiazione.\nIl termine \u00e8 una parola d'autore coniata dalla scrittrice statunitense Sylvia Wright nel saggio \"La morte di Lady Mondegreen\", pubblicato sull\"'Harper's Magazine\" del novembre 1954. Il termine \"mondegreen\" deriva dal fatto che l'autrice, da bambina, ascoltava spesso la madre leggerle una delle poesie contenute nella raccolta \"Reliques Of Ancient English Poetry\" del poeta Thomas Percy:\nYe Highlands and Ye Lowlands,\nOh Where hae ye been?\nThey hae slain the Earl of Moray\nAnd Lady Mondegreen.\n(Voi monti e vallate,\nOh, dove siete stati?\nHanno ucciso il conte di Moray\nE Lady Mondegreen)\nLa prima \"vittima\" del \"mondegreen\" fu proprio la bambina: l'ultimo verso, infatti, in realt\u00e0 era \"And laid him on the green\" (\"E l'hanno disteso sull'erba\"). Avendo scoperto di aver sempre frainteso il verso, l'autrice decise di dare un nome a questo esempio di pareidolia acustica, e lo chiam\u00f2 appunto \"mondegreen\". \nQuesti fraintendimenti accadono perch\u00e9 il cervello, quando si trova davanti a uno stimolo che non riesce a interpretare del tutto, cerca sempre di ricondurlo a qualcosa di noto, anche se vi corrisponde solo in parte.\nSoramimi.\nUn caso particolare di mondegreen, detto (da un termine giapponese che significa letteralmente \"orecchio falso\", e cio\u00e8 \"fraintendimento uditivo\"), \u00e8 applicato all'interpretazione dei testi delle canzoni straniere, ma in modo intenzionale, spesso per ottenere un effetto comico. A tal proposito in ambito italiano hanno assunto una certa notoriet\u00e0 la rubrica \"Canzoni travisate\" del programma \"Chiamate Roma Triuno Triuno\" e il fenomeno di Internet che coinvolge il cantante iraniano Shahram Shabpareh, il cui brano \"Paria\" si \u00e8 diffuso in Italia con il titolo \"Esce ma non mi rosica\" proprio a seguito di una reinterpretazione in \"soramimi\"."}
{"id": "1625365", "revid": "320578", "url": "https://it.wikipedia.org/wiki?curid=1625365", "title": "Primera Division Costaricana 1928", "text": ""}
{"id": "1625366", "revid": "1543377", "url": "https://it.wikipedia.org/wiki?curid=1625366", "title": "Ur (continente)", "text": "Ur \u00e8 il pi\u00f9 antico continente che si ipotizza si sia formato nell'Archeano, circa 3 Ga (miliardi di anni) fa.\nIl nome di questo ipotetico continente non ha attinenza con l'antica citt\u00e0 mesopotamica di Ur n\u00e9 con la biblica Ur patria del patriarca Abramo; deriva invece dal prefisso tedesco \"ur-\" che attribuisce il significato di \"antico\", \"originario\", \"ancestrale\" al vocabolo (\"Kontinent\") che lo segue. Il continente Ur \u00e8 stato ipotizzato dal geologo John Rogers nel 1996 principalmente sulla base di studi eseguiti nel Subcontinente indiano e in Australia.\nNel primo periodo della sua esistenza, Ur fu probabilmente l'unico continente sulla Terra; non si trattava tuttavia un supercontinente (come la Pangea), ma un insieme di terre emerse di limitata estensione, grande probabilmente come l'attuale Australia.\nCirca 500 Ma (milioni di anni) dopo emerse Arctica e, dopo altri 500 Ma, si formarono altri due continenti: Baltica e Atlantica. Ur, Arctica, la Baltica e Atlantica si unirono tra di loro circa 2 Ga fa per formare il primo supercontinente: Columbia. Dopo altri 300 Ma i continenti tornarono nuovamente a separarsi e rimasero separati per almeno altri 400 Ma, quando si unirono dando origine a un nuovo supercontinente, Rodinia. Anche Rodinia si frantum\u00f2 (circa 750 Ma), ma dopo circa 100 Ma nacque Pannotia, un nuovo supercontinente. Dopo appena 60 Ma anche Pannotia si divise in quattro continenti ( Laurentia, Baltica, Siberia e Gondwana) che a loro volta si ricombinarono, dando vita alla Pangea. Ur sopravvisse per molto tempo finch\u00e9, circa 208 Ma di anni fa, si spezz\u00f2 in Laurasia e Gondwana a seguito della suddivisione della Pangea. Oggi, residui di Ur si ritrovano in Africa, Australia, Madagascar e nel Subcontinente indiano."}
{"id": "1625372", "revid": "1610933", "url": "https://it.wikipedia.org/wiki?curid=1625372", "title": "Ratto gigante malgascio", "text": ""}
{"id": "1625373", "revid": "1904508", "url": "https://it.wikipedia.org/wiki?curid=1625373", "title": "Giorgio Kara\u0111or\u0111evi\u0107", "text": "Biografia.\nInfanzia.\nEra figlio di Pietro I di Serbia e di Zorka del Montenegro e quindi fratello della principessa Elena Kara\u0111or\u0111evi\u0107 e di Alessandro I di Jugoslavia e nipote di Nicola I del Montenegro e della regina d'Italia Elena. \nRinuncia ai diritti dinastici.\nL'improvvisa morte di sua madre e le alterne vicende paterne lo costrinsero ad un'infanzia girovaga, tra Ginevra e la Russia. Qui studi\u00f2 alla Scuola del Corpo dei Cadetti dello zar Alessandro II, prima del suo ritorno in Serbia nel 1903 poco dopo il colpo di Stato militare che depose la dinastia Obrenovi\u0107 e port\u00f2 suo padre a diventare re di Serbia. Giorgio divenne quindi principe ereditario, essendo il primo figlio, ma non ne era visibilmente all'altezza e nel 1909, dopo che in un accesso d'ira aveva ucciso a calci un suo servitore, fu costretto a rinunciare ai suoi diritti al trono in favore del fratello Alessandro.\nReclusione.\nIl principe Giorgio partecip\u00f2 alle guerre balcaniche e alla prima guerra mondiale, venendo ferito gravemente nella battaglia di Ma\u010dkov Kamen vicino a Krupanj nel 1914. Dopo la morte di Pietro I e l'incoronazione di suo fratello Alessandro, le ostilit\u00e0 fra i due culminarono nell'arresto del principe Giorgio nel 1925; si sostenne che egli fosse mentalmente instabile e fu quindi rinchiuso in un manicomio nei pressi della citt\u00e0 di Ni\u0161. Dopo la morte di Alessandro I nel 1934, Giorgio sper\u00f2 di essere rimesso in libert\u00e0 dal nuovo reggente Paolo, ma cos\u00ec non fu; rimase l\u00ec fino alla seconda guerra mondiale, quando venne liberato dagli occupanti tedeschi. \nUltimi anni e morte.\nDopo la guerra la sua famiglia fu dichiarata nemica dalla dittatura comunista di Tito, ma a Giorgio fu permesso di stabilirsi a Belgrado, unico membro della famiglia reale nel paese. In vecchiaia spos\u00f2 Radmila Radonji\u0107, ma la coppia non ebbe figli. Scrisse un libro di memorie, \"Istina o mom \u017eivotu\" (Verit\u00e0 sulla mia vita).\nMor\u00ec il 17 ottobre 1972 a Belgrado e fu sepolto nella chiesa di San Giorgio (Oplenac) a Topola, in Serbia."}
{"id": "1625376", "revid": "167080", "url": "https://it.wikipedia.org/wiki?curid=1625376", "title": "Diviciaco", "text": ""}
{"id": "1625377", "revid": "1610933", "url": "https://it.wikipedia.org/wiki?curid=1625377", "title": "Possum di Leadbeater", "text": ""}
{"id": "1625378", "revid": "13833", "url": "https://it.wikipedia.org/wiki?curid=1625378", "title": "Filippo I di Assia", "text": ""}
{"id": "1625379", "revid": "599013", "url": "https://it.wikipedia.org/wiki?curid=1625379", "title": "Senda Berenson Abbott", "text": "\u00c8 stata membro del Naismith Memorial Basketball Hall of Fame dal 1985 in qualit\u00e0 di contributrice. Il suo nome figura anche nel Women's Basketball Hall of Fame. \u00c8 considerata la madre della pallacanestro femminile in quanto ha scritto il primo manuale di questo sport per donne. Inoltre, ha organizzato la prima gara tra ragazze. Il suo fratello era lo storico dell'arte Bernard Berenson.\nCarriera.\nDal 1892 al 1911 fu responsabile dell'educazione fisica allo Smith College di Northampton in Massachusetts. L\u00ec, il 22 marzo 1893, organizz\u00f2 la prima gara tra donne, a cui assistettero solo spettatrici. Ci\u00f2 a cui puntava la Berenson era la socializzazione e la cooperazione tra le ragazze pi\u00f9 che la competizione fine a se stessa.\nTra il 1901 e il 1907 scrisse la \"Basketball Guide for Women\", una rivisitazione delle regole della pallacanestro compilate da James Naismith e adattate alle donne. La differenza principale consisteva nella posizione delle giocatrici, che venivano ripartite in tre zone del campo dalle quali non potevano spostarsi.\nTra il 1905 e il 1917 fu presidente del Comitato della Pallacanestro per le Donne (\"Basketball Committee for Women\")."}
{"id": "1625380", "revid": "45927", "url": "https://it.wikipedia.org/wiki?curid=1625380", "title": "Centro dei nove punti", "text": ""}
{"id": "1625381", "revid": "1610933", "url": "https://it.wikipedia.org/wiki?curid=1625381", "title": "Opossum gracile di Aceramarca", "text": ""}
{"id": "1625387", "revid": "201347", "url": "https://it.wikipedia.org/wiki?curid=1625387", "title": "Young Sunday", "text": ""}
{"id": "1625389", "revid": "13833", "url": "https://it.wikipedia.org/wiki?curid=1625389", "title": "Federico Carlo di Assia-Kassel", "text": ""}
{"id": "1625392", "revid": "2170471", "url": "https://it.wikipedia.org/wiki?curid=1625392", "title": "Segreto industriale", "text": "Il segreto industriale o aziendale \u00e8 uno strumento di tutela delle attivit\u00e0 intellettuali (creative e inventive) relative allo sviluppo di prodotti industriali. Rientra nella branca del diritto industriale e del diritto della concorrenza.\nNell'ordinamento italiano, prima della riforma del 1995 (seguita agli accordi internazionali TRIPs del 1994), tale istituto non godeva di una sua specifica e autonoma qualificazione normativa; dunque fino a quel momento esso fondava la sua efficacia sui principi del diritto privato contrattuale e del diritto della concorrenza. Il segreto commerciale \u00e8 una modalit\u00e0 speciale di utilizzo di documenti e informazioni che hanno un valore per un'organizzazione commerciale. \u00c8 stabilito per ottenere vantaggi, poich\u00e9 i dati hanno valore proprio perch\u00e9 sconosciuti a terzi.\nCon tale riforma invece venne introdotto un apposito articolo (l'art. 6-bis) nella legge italiana sulle invenzioni (R.D. 1127/1939). Nel 2005 il contenuto dell'articolo 6-bis della legge sulle invenzioni \u00e8 stato trasfuso ed ampliato con una sostanziale modifica negli articoli 98 e 99 del nuovo codice della propriet\u00e0 industriale. Con questi due articoli appare chiara la volont\u00e0 di disincentivare gli investimenti in spionaggio, e non misurare l'efficienza delle imprese in base alla loro capacit\u00e0 di predisporre adeguate contromisure.\nDefinizione.\nNella legge internazionale, il segreto commerciale \u00e8 trattato nell'art. 39 dell'Accordo TRIPs.\nNella legge italiana, tre fattori definiscono il segreto industriale sotto la sez. VII, artt. 98-99 del Codice della Propriet\u00e0 Industriale.\nIl segreto industriale tutela le informazioni aziendali ed esperienze tecnico-industriali, comprese quelle commerciali, soggette al legittimo controllo del detentore che soddisfano i seguenti requisiti (contenuti nell'art. 98 c.p.i.):\nIn aggiunta, il sopracitato articolo estende la tutela ai dati relativi a componenti chimici di prodotti chimico farmaceutici e agricoli assoggettati a pubbliche autorizzazioni per poter essere immessi in commercio.\nLa tutela consente (come riportato nell'art. 99 c.p.i.), ferma la disciplina della concorrenza sleale, al legittimo detentore delle informazioni, il diritto di vietare ai terzi, salvo proprio consenso, di acquisire, rivelare a terzi od utilizzare, in modo abusivo, tali informazioni ed esperienze, salvo il caso in cui esse siano state conseguite in modo indipendente dal terzo.\nLa tutela \u00e8 riconosciuta in capo a chi detiene il \u00ablegittimo controllo\u00bb delle informazioni.\nValore e Protezione.\nI segreti industriali sono componenti importanti per le propriet\u00e0 intellettuali di un'azienda. Il loro contributo al valore industriale \u00e8 difficile da misurare in quanto dipendente da molti fattori.\nIn contrasto con le propriet\u00e0 intellettuali registrate, i segreti industriali sono, per definizione, non divulgati al mondo. In compenso, i detentori dei segreti cercano di proteggere le informazioni dai concorrenti (trattasi di spionaggio industriale) istituendo procedure speciali per la loro gestione, nonch\u00e9 misure di sicurezza tecnologiche e legali. Le tutele legali comprendono accordi di non divulgazione (NDA) e clausole di non concorrenza. In altre parole, in cambio dell'opportunit\u00e0 di essere assunti dal detentore di segreti, un dipendente pu\u00f2 firmare accordi per preservare segrete le informazioni di propriet\u00e0 del suo potenziale datore di lavoro e di non lavorare per un concorrente per un determinato periodo di tempo. La violazione dell'accordo comporta generalmente la possibilit\u00e0 di pesanti sanzioni pecuniarie che fungono da disincentivo a rivelare segreti industriali. \nDimostrare una violazione di un accordo di non divulgazione pu\u00f2 essere molto difficile. Ecco perch\u00e9 i segreti aziendali, come le formule segrete, sono spesso protetti limitando le informazioni chiave a poche persone fidate. Esempi famosi di prodotti protetti da segreti commerciali sono il liquore Chartreuse e la Coca-Cola.\nFondamento 'proprietario' della tutela.\nCon gli articoli 98-99 c.p.i. si \u00e8 inteso attribuire alla tutela del segreto un fondamento 'proprietario' e non concorrenziale. Fondamento proprietario che \u00e8 comune alla tutela brevettuale; infatti entrambe le forme di protezione vogliono porre le imprese di fronte all'alternativa di investire autonomamente in nuove tecnologie oppure contrarne lo sfruttamento con le imprese detentrici, offrendo adeguati canoni di licenza.\nLe informazioni segrete sono protette contro atti di rivelazione, acquisizione o utilizzazione da parte di terzi. Data la natura non strettamente concorrenziale della tutela, essa protegge anche in caso di rivelazione del segreto da parte di soggetti non concorrenti. Qualora questo avvenga, i soggetti sono ritenuti responsabili dei danni per la violazione del diritto sulle informazioni segrete; tuttavia, essendo le informazioni diventate di dominio pubblico, e avendo perci\u00f2 perso il proprio carattere segreto, possono essere sfruttate liberamente da tutti i concorrenti.\nConflitto titolare-dipendente.\nIn questa sezione \u00e8 trattato il caso particolare in cui il segreto viene sfruttato da una azienda concorrente, grazie a conoscenze acquisite dagli ex dipendenti del titolare dell'informazione segreta. In questi casi si ha un conflitto di interessi tra il dipendente che desidera sfruttare le conoscenze acquisite nella precedente attivit\u00e0 lavorativa, e il datore di lavoro che vorrebbe continuare ad avere l'uso esclusivo delle tecniche o informazioni segrete. Va rimarcato che la tutela si estende non solo alle tecniche o informazioni trasmesse dall'imprenditore al dipendente, ma anche a quelle conseguite attraverso l'operato del dipendente stesso.\nIn presenza dei presupposti dell'art. 39 TRIPs, l'interesse di tutela del segreto prevale su quello del dipendente di utilizzare le conoscenze acquisite. L'interesse del lavoratore di utilizzare in proprio o presso altri le conoscenze acquisite, pu\u00f2 tuttavia prevalere, nei casi in cui queste nozioni ineriscono alle capacit\u00e0 professionali proprie del dipendente.\nConcorrenza sleale.\nRisulta importante rimarcare che la tutela \u00e8 prevista nell'art. 99 c.p.i. \u00abferma la disciplina della concorrenza sleale\u00bb. Questo consente una protezione concorrenziale supplementare, che ha valore anche per informazioni che non soddisfano i requisiti dell'art. 98 c.p.i., ma che vengono sottratte con mezzi professionalmente scorretti. Ad esempio, questo vieta di sottrarre, mediante la collaborazione di dipendenti infedeli, o atti di spionaggio industriale, anche informazioni che non abbiano valore economico sostanziale."}
{"id": "1625394", "revid": "1610933", "url": "https://it.wikipedia.org/wiki?curid=1625394", "title": "Opossum dalla coda a pennello", "text": ""}
{"id": "1625398", "revid": "227581", "url": "https://it.wikipedia.org/wiki?curid=1625398", "title": "Uru\u00e7anga", "text": ""}
{"id": "1625399", "revid": "125698250", "url": "https://it.wikipedia.org/wiki?curid=1625399", "title": "Sclerofillo", "text": "Con sclerofillo s'intende un tipo di vegetazione che ha foglie dure, coriacee e internodi (la distanza tra le foglie sul rametto) corti. La parola viene . Sebbene in generale le piante sclerofille siano anche sempreverdi, \"sclerofillo\" e \"sempreverde\" non sono sinonimi, ma sono piante che resistono in terreni semiaridi, le piante xerofite, e anche in posizioni soleggiate, le piante eliofile.\nLe piante sclerofille occorrono in tutto il mondo ma sono pi\u00f9 comuni in Australia e bacino del Mediterraneo, dal momento che sono particolarmente adatte a climi con siccit\u00e0 stagionale. Queste sono presenti anche nei boschi californiani, nel Matorral cileno e nella Provincia del Capo sudafricana. \nAlcuni esempi di piante tipiche sono: il leccio (\"Quercus ilex\"), il mirto (\"Myrtus communis\"), il corbezzolo (\"Arbutus unedo\"), l'olivastro (\"Olea europaea\"), l'alloro (\"Laurus nobilis\"), l'ilatro (\"Phillyrea latifolia\"), l'alaterno (\"Rhamnus alaternus\"), ecc..."}
{"id": "1625402", "revid": "19933", "url": "https://it.wikipedia.org/wiki?curid=1625402", "title": "Tensore di Piola-Kirchhoff", "text": ""}
{"id": "1625403", "revid": "1543377", "url": "https://it.wikipedia.org/wiki?curid=1625403", "title": "Biblioteca di Celso", "text": "La biblioteca di Celso di Efeso fu realizzata in et\u00e0 traianea, in onore di Tiberio Giulio Celso Polemeano, illustre personaggio che ricopr\u00ec tutte quante le cariche previste dal \"cursus honorum\" romano (fu persino insignito della carica di proconsole d'Asia nel 106 e mor\u00ec poco prima del 117).\nL'edificio fu realizzato ad opera del figlio di Celso, Gaio Giulio Aquila, il quale lasci\u00f2 in eredit\u00e0 alla citt\u00e0 di Efeso i \"denarii\" per l'acquisto dei libri.\nLa biblioteca, che costituisce anche il monumento sepolcrale dello stesso Celso (la sua tomba infatti si trovava al di sotto dello stesso edificio) si trova in una zona nevralgica della citt\u00e0, a ridosso della grande agor\u00e0 commerciale (agor\u00e0 tetragona).\nStoria.\nLa Biblioteca di Celso \u00e8 una delle antiche costruzioni di stile romano a Efeso, nell'Anatolia che fa ora parte di Sel\u00e7uk, in Turchia. Fu costruita in onore del senatore romano Tiberio Giulio Celso Polemeano (completata nel 135 d.C.) dal figlio di Celso, Gaio Giulio Aquila (console, 110 d.C.). Celso era stato console nel 92, governatore dell'Asia nel 115 e ricco cittadino localmente popolare. Nativo di Sardi e tra i primi uomini di pura origine greca ad essere nominato console dell'Impero Romano ed onorato sia come greco che come romano nella Biblioteca stessa. Celso pag\u00f2 la costruzione della biblioteca coi suoi fondi personali.\nLa biblioteca fu costruita per alloggiare 12.000 rotoli e servire da tomba monumentale a Celso, che infatti \u00e8 sepolto in un sarcofago sotto la biblioteca, nell'entrata principale che \u00e8 sia una cripta contenente il suo sarcofago sia un monumento sepolcrale dedicato a lui. Era insolito esser sepolti dentro una biblioteca o anche entro i confini della citt\u00e0, quindi questo era uno speciale onore per Celso.\nLa Biblioteca venne costruita ad Efeso, un territorio che era tradizionalmente e profondamente legato alla cultura ed alle tradizioni greche.\nL'edificio \u00e8 importante quale uno dei pochi esempi sopravvissuti di antica biblioteca influenzata dallo stile romano. Dimostra inoltre che le biblioteche pubbliche non venivano costruite solo a Roma, ma in tutto l'Impero Romano.\nL'interno della biblioteca e tutti i suoi libri furono distrutti da un incendio nel devastante terremoto che colp\u00ec la citt\u00e0 nel 262 a seguito del quale rimase in piedi la sola facciata che, verso il 400 d.C., fu trasformata in un ninfeo. La stessa and\u00f2 comunque interamente distrutta a causa di un altro terremoto, probabilmente nel tardo periodo bizantino.\nIn un complesso restauro che si ritiene abbia restituito con molta fedelt\u00e0 l'aspetto originale, la facciata anteriore \u00e8 stata totalmente ricostruita per anastilosi nel corso degli anni 1960 e 1970 e serve ora come un primo esempio di architettura romana pubblica. La Biblioteca di Celso pu\u00f2 servire da modello per altre, meno ben conservate, biblioteche in altre parti dell'Impero, perch\u00e9 \u00e8 possibile che diverse collezioni letterarie siano state alloggiate in altre citt\u00e0 romane a beneficio di studenti e di viandanti romani. Queste librerie potrebbero anche aver ospitato raccolte di documenti di interesse locale, se non furono distrutti durante la conquista romana.\nArchitettura.\nCaratteristiche.\nLa tecnica edilizia utilizzata \u00e8 l'opera laterizia, con l'impiego di pietrame. Pregevole la decorazione della facciata (che \u00e8 stata interamente ricomposta da archeologi austriaci), che prevede l'uso di varie qualit\u00e0 di marmi, tra cui il pavonazzetto: viene riproposto qui lo schema tipico delle quinte scenografiche teatrali, ovvero la sovrapposizione di colonnati di vario ordine, che creano un particolare gioco prospettico con il loro aggettare rispetto alla parete di fondo.\nLa decorazione di questo monumento costituisce un notevole esempio di quello che solitamente viene indicato come \"barocco asiatico\".\nDa ricordare, in particolare, le quattro nicchie presenti nella stessa facciata, che accolgono le statue celebranti le virt\u00f9 di Celso: soph\u00eca, aret\u00e9, \u00e8unoia ed epist\u00e8me (saggezza, virt\u00f9, benevolenza e sapienza).\nSi nota infine la presenza di doppi muri con intercapedine, atti a salvaguardare i rotoli di papiro dal pericolo di incendi.\nAnalisi.\nL'edificio \u00e8 composto da un'unica sala che si affaccia ad est verso il sole del mattino, come Vitruvio consigliava, a beneficio dei mattinieri. La biblioteca \u00e8 costruita su una piattaforma, con nove gradini lungo l'intera larghezza della costruzione e che conducono a tre ingressi frontali. L'ingresso centrale \u00e8 pi\u00f9 grande dei due laterali e tutti sono decorati con finestre superiori. Ai fianchi degli ingressi ci sono quattro coppie di colonne ioniche elevate su piedistalli. Una serie di colonne corinzie sono poste direttamente sopra la prima serie, aggiungendo altezza all'edificio. Le coppie di colonne del secondo piano affiancano le finestre nello stesso modo che le colonne del primo piano affiancano le porte e inoltre creano nicchie che avrebbero ospitato le statue. Si pensa ci possa essere stata una terza serie di colonne, ma oggi ce ne sono solo due.\nQuesto tipo di facciata con telai incassati e nicchie per statue \u00e8 simile a quella che si trova negli antichi teatri greci (l'edificio del palcoscenico dietro l'orchestra, o \"Sken\u00e9\") ed \u00e8 quindi caratterizzata come \"scenografica\".\nGli altri lati dell'edificio sono irrilevanti dal punto di vista architettonico, perch\u00e9 la biblioteca era fiancheggiata da altri edifici. L'interno del palazzo, non completamente restaurato, era un unico ambiente rettangolare (misurante 17mx11m) con un'abside centrale incorniciato da un grande arco nella parete di fondo. Una statua di Celso o di Atena, dea della sapienza, si trovava nell'abside, e la tomba di Celso era posta direttamente sotto, in una camera con soffitto a volta. Lungo gli altri tre lati si trovavano nicchie rettangolari che contenevano armadi e scaffali per i 12.000 rotoli. Si dice che Celso avesse lasciato un'eredit\u00e0 di 25.000 denari per pagare il materiale di lettura della biblioteca.\nIl secondo e terzo livello possono essere raggiunti tramite una serie di scale costruite nei muri per aggiungere un supporto alla costruzione e avevano altre nicchie per rotoli. Il soffitto era piatto e forse aveva un oculo quadrato centrale per fornire pi\u00f9 luce. Lo stile della biblioteca, con la sua facciata ornata, equilibrata, ben pianificata, riflette l'influenza greca sull'architettura romana. I materiali da costruzione, mattoni, cemento e calcinacci con mortaio, dimostrano l'avvento dei nuovi materiali che \u00e8 entrarono in vigore durante il II secolo dell'Impero Romano.\nLa statua di Celso.\nLa statua rappresentante Celso si trova oggi al Museo Archeologico di Istanbul ed era un tempo collocata in facciata assieme ad altre statue, al secondo livello della struttura. Il patrono della biblioteca \u00e8 rappresentato con una mascella marcata, capelli ricci e una barba fine, facendo eco quindi alle altre sculture ellenistiche in facciata. Lo stile imita quello della ritrattistica imperiale di et\u00e0 adrianea, suggerendo quindi che la statua potrebbe essere stata realizzata molto tempo dopo la morte di Celso stesso. La scelta di rappresentare il patrono della biblioteca con l'armatura \u00e8 indubbiamente una scelta di tipo politico nel voler rimarcare l'ascesa in societ\u00e0 di Celso stesso, avvenuta appunto tramite la carriera militare."}
{"id": "1625406", "revid": "1610933", "url": "https://it.wikipedia.org/wiki?curid=1625406", "title": "Talpa dai piccoli denti", "text": ""}
{"id": "1625408", "revid": "1610933", "url": "https://it.wikipedia.org/wiki?curid=1625408", "title": "Falanouc", "text": ""}
{"id": "1625409", "revid": "1610933", "url": "https://it.wikipedia.org/wiki?curid=1625409", "title": "Eupleride di Goudot", "text": ""}
{"id": "1625410", "revid": "729019", "url": "https://it.wikipedia.org/wiki?curid=1625410", "title": "Porta Spagnola", "text": "La Porta Spagnola di Augusta \u00e8 un monumento storico risalente al XVII secolo, testimonianza del trecentenario dominio spagnolo in Sicilia, avvenuto dal 1412 al 1713.\nStoria.\nLa sua costruzione cominci\u00f2 nel 1681, su progetto dell'ingegnere Carlos de Grunembergh, per ordine del vicer\u00e9 Benavides, conte di Santo Stefano, che la fece costruire, con spese a carico degli Augustani, a difesa di tutta la cristianit\u00e0 dell'isola. Era, di fatto, l'ingresso principale alla citt\u00e0, a cui si arrivava tramite due ponti levatoi, installati dopo il taglio dell'istmo voluto per ragioni di sicurezza militare e per evitare gli attacchi da nord. Modificata pi\u00f9 volte nel corso dei secoli, ha mantenuto intatta solamente la parte superiore.\nDescrizione.\nLa porta presenta alla sommit\u00e0 due grifoni rampanti, che sorreggono una cornice, sormontata dalla corona di Carlo II di Spagna. Nel riquadro delimitato dal Toson d'Oro \u00e8 scolpito lo stemma del vicer\u00e9 D. Francesco Benavides.\nSulla porta si trova una lapide che testimonia l'importanza strategica del porto di Augusta, lapide su cui si legge: \u00abD.O.M. Carolo II Hispaniarum ac Siciliae rege imperante, Siciliae prorex D.Franciscus Benavides Comes S.Stephani, in tanti portus litore muniendo non solum Siciliae, sed totius Italiae et Cristiani nominis incolumitati consulere extimavit MDCXXCI\u00bb."}
{"id": "1625424", "revid": "2153076", "url": "https://it.wikipedia.org/wiki?curid=1625424", "title": "Tubthumping", "text": "Tubthumping \u00e8 un singolo del gruppo musicale britannico Chumbawamba, pubblicato l'11 agosto 1997 come primo estratto dall'ottavo album in studio \"Tubthumper\".\nDescrizione.\nIl brano contiene alcune b-side: le canzoni \"Football Song\" e \"Farewell to the Crown\" (interpretata insieme a The Olyster band), anche queste scritte dal gruppo.\nIl gruppo ha eseguito il brano anche in altre lingue, per esempio in francese quando si sono esibiti in Qu\u00e9bec.\nTema.\nIl tema della canzone, scritto dal gruppo e prodotto da loro insieme a Neil Ferguson, \u00e8 la resilienza delle persone comuni, la loro capacit\u00e0 di reagire e riprendersi dopo traumi o gravi difficolt\u00e0.\nNel Regno Unito la parola \"tubthumper\" \u00e8 un modo per indicare un uomo politico.\nSuccesso commerciale.\nHa raggiunto la seconda posizione della classifica britannica nel 1997 e la sesta di quella statunitense e la vetta della classifica in Australia, Canada, Irlanda e Italia, oltre ad avere avuto una immensa popolarit\u00e0 in tutto il mondo.\n\"Tubthumping\" ha raggiunto invece la posizione dodici fra le canzoni pi\u00f9 fastidiose in un sondaggio promosso fra i lettori della rivista \"Rolling Stone\".\nCover.\nAlcune cover della canzone sono state realizzate in seguito al successo della stessa; \"Weird Al\" Yankovic ne ha fatto una cover-parodia, mentre una cover a tutti gli effetti \u00e8 stata realizzata da Alvin and the Chipmunks.\nNe esiste anche una \"cover\" in lingua piemontese realizzata dal gruppo folk-rock demenziale Farinei d'la brigna dal titolo Tubthumping (At sii 'n gadan) inclusa nell'album Sempri Farinei del 2000.\nNella cultura di massa.\nLa canzone \u00e8 stata utilizzata come tema principale del videogioco \"World Cup 98\" della EA Sports e compare come canzone in tre videogiochi musicali: \"Dance Dance Revolution\" della Konami, \"Donkey Konga\" della Nintendo e \"Samba de Amigo\" della SEGA.\n\u00c8 stata scelta come canzone ufficiale per il National Rugby League australiano del 1998 e utilizzata in telefilm come \"Scrubs\", \"Dawson's Creek\", \"Chuck\" e \"How I Met Your Mother\", oltre che nel film \"Fired Up! - Ragazzi pon pon\" e in uno spot della casa automobilistica Renault. L'UKIP us\u00f2 tale brano in una convention del 2011, e il gruppo espresse una dura critica al riguardo.\nLa squadra di calcio del Sassuolo usa questo brano come goaltune."}
{"id": "1625425", "revid": "1352675", "url": "https://it.wikipedia.org/wiki?curid=1625425", "title": "James Turrell", "text": "Biografia.\nTurrell crebbe a Pasadena, assieme a suo padre Archibald Milton Turrell ingegnere aeronautico che gli forn\u00ec i primi rudimenti sulla meccanica dei motori e del volo aereo, e a sua madre Margaret Hodges (medico). Nel 1961 ottenne il diploma presso la Pasadena High School, mentre fu del 1965 il \"Bachelor of Arts\" in \u201cPsichology and Mathematics\u201d presso il Pomona College di Claremont. Fu in questo college che Turrell conobbe alcuni fra i docenti che esercitarono su di lui una grande influenza, fra cui Graham Bell, il professore di psicologia Paul Vitz e quello di astronomia Robert Chambers.\nAl termine del college si iscrisse all'University of California ad Irvine, dove studi\u00f2 per circa due semestri facendo la conoscenza con alcuni degli artisti della scena minimalista californiana fra cui Tony DeLap, John McCraken e David Gray. Nel 1966 affitt\u00f2 un albergo dimesso (\"Mendota\") per realizzare al suo interno uno studio e un luogo dove poter esporre le sue opere. Qui furono esposte le prime \"Cross Corner projections\": lastre metalliche forate delle dimensioni di una diapositiva, che vengono proiettate con precise angolazioni su dei muri adiacenti dando all'osservatore l'impressione della presenza di un solido luminoso. Fra queste proiezioni la pi\u00f9 nota fu la \"Afrum\" (poi ribattezzata Afrum-proto). Nel 1967 fu allestita la sua prima mostra personale presso il Pasadena Art Museum.\nI suoi esperimenti con la luce proseguirono negli anni successivi, e Turrell si dedic\u00f2 in particolar modo alle modalit\u00e0 della percezione umana in ambienti controllati, o in condizioni di alterazione percettiva, assieme al collega Robert Irwin e allo psicologo della percezione Edward Wortz.\nNel 1974, grazie al finanziamento del conte Panza di Biumo realizz\u00f2 i primi disegni per quella che sarebbe rimasta la sua opera pi\u00f9 celebre: il \"Roden Crater project\". Turrell voleva trasformare il Roden Crater, cono vulcanico ormai spento situato a Flagstaff in Arizona, in quello che lui stesso defin\u00ec un \"monumento alla percezione\". Il basso grado di umidit\u00e0 e il clima favorevole del luogo fornivano le condizioni ideali per le sperimentazioni dedicate alla luce. La costruzione di questa gigantesca opera d'arte \u00e8 ancora in corso ed \u00e8 attualmente entrata nella \"fase 3\". Turrell vive met\u00e0 dell'anno a New York e l'altra met\u00e0 a Flagstaff proprio per seguire la realizzazione dei lavori.\nAltre opere.\nNell'estate del 2013, il Los Angeles County Museum of Art, il Museum of Fine Arts di Houston e il Solomon R. Guggenheim Museum di New York City hanno presentato una retrospettiva in tre parti, coprendo pi\u00f9 di 8.500 metri quadrati di spazio espositivo. \nNel luglio 2015 \u00e8 stata riaperta la cappella rinnovata del cimitero di Dorootheenstadt a Berlino, su un concetto di James Turrell. La luce come \"materiale\" ha giocato un ruolo centrale nella riprogettazione.\nNel 2018 \u00e8 stato inaugurato un nuovo progetto contemporaneo di James Turrell. Lo Skyspace Lech si trova nel a Tannegg/Oberlech nel Vorarlberg, una regione austriaca.\nCollegamenti esterni.\nIUAV Ricostruzione digitale del Roden Crater project di James Turrell"}
{"id": "1625427", "revid": "33689", "url": "https://it.wikipedia.org/wiki?curid=1625427", "title": "Italians (forum)", "text": ""}
{"id": "1625428", "revid": "93556", "url": "https://it.wikipedia.org/wiki?curid=1625428", "title": "Luigi Castoldi", "text": "Biografia.\nFiglio di una coppia di fittavoli originari di Ozzero, Luigi Castoldi si trasfer\u00ec ben presto ad Albairate dove inizi\u00f2 ad interessarsi sin da giovane all'agricoltura ed ai suoi problemi.\nPortato per gli studi, venne con grandi sacrifici avviato in seguito al Politecnico di Milano dove intraprender\u00e0 gli studi in ingegneria. I suoi interessi si svilupparono su due aree ben distinte: da un lato il legame all'azienda agricola di famiglia e l'esperienza sui campi gli permisero di sviluppare l'idea di una macchina falciatrice a spinta che ottimizzasse la produzione di foraggio, dall'altro la passione per la velocit\u00e0 (che condivise con il pi\u00f9 anziano cugino Mario Castoldi, il famoso ingegnere aeronautico della Macchi) lo portano a realizzare un innovativo motoscafo che nel 1930, guidato dal fratello Achille Castoldi, colse notevoli successi. \nMotofalciatrice.\nPer quanto riguarda la realizzazione della macchina falciatrice (motofalciatrice), nel 1942 ne avvi\u00f2 la produzione in serie fondando la BCS l'anno successivo.\nBCS nasce nel 1943 da una semplice intuizione di Luigi Castoldi, il suo geniale fondatore, e in pochi anni diventa un'azienda solida e ben strutturata, fiore all'occhiello di quelle che sarebbero state le societ\u00e0 italiane di prestigio nel settore della meccanizzazione agricola post-bellica.\nLa sua prima attivit\u00e0 ruota attorno a una minuscola officina di Abbiategrasso, attiva cittadina nella valle del Ticino alle porte di Milano; il giovane ingegnere ha sotto gli occhi le interminabili giornate dei contadini costretti a coltivare con mezzi arcaici i fertili campi di quelle pianure. Da qui l'idea di progettare e costruire una motofalciatrice semovente dotata di un motore a scoppio di bassa potenza supportato da un telaio auto-portante dove sono ospitati anche la trasmissione ed il sistema di taglio: nasce cos\u00ec la MF 243, che rappresenta un'autentica rivoluzione nel panorama agricolo del tempo sia per la sua enorme capacit\u00e0 produttiva che per il concreto miglioramento della vita dei contadini non pi\u00f9 obbligati a faticose giornate di falciatura manuale.\nMotonautica.\nNon abbandon\u00f2 mai la passione per la motonautica, perfezionando e avviando la produzione in serie di propulsori a idrogetto a marchio \u201cCastoldi\u201d.\nMOSA.\nNegli stessi anni con alcuni collaboratori mette a punto motosaldatrici e gruppi elettrogeni di nuova concezione, per la cui produzione costituisce nel 1963 la MOSA."}
{"id": "1625429", "revid": "798140", "url": "https://it.wikipedia.org/wiki?curid=1625429", "title": "Mitchell Wolfson Jr.", "text": "Biografia.\nUomo d'affari e filantropo, \u00e8 il fondatore del Wolfsonian Museum a Miami Beach in Florida e a Genova Nervi in Italia.\nA Miami il nuovo centro di studio fornisce l'accesso ad una collezione sull'evoluzione delle arti decorative, di disegno e di propaganda del periodo 1885-1945. In Italia il museo Wolfsoniana contiene pi\u00f9 di 18.000 opere che documentano la storia recente attraverso disegni su carta, dipinti, sculture, mobili e oggetti decorativi.\nHa donato la sua collezione italiana alla Fondazione Cristoforo Colombo a Genova. La citt\u00e0 di Genova ha aperto il museo Wolfsoniana e un centro di ricerca a Palazzo Ducale. Wolfson inoltre ha creato il Wolfsonian International Council, un'entit\u00e0 che sosterr\u00e0 in un concetto di interscambio le mostre fra la Wolfsonian-FIU di Miami e la Wolfsoniana di Genova. "}
{"id": "1625432", "revid": "125682474", "url": "https://it.wikipedia.org/wiki?curid=1625432", "title": "L'amico ritrovato", "text": "L'amico ritrovato (titolo originale inglese: \"Reunion\") \u00e8 un romanzo dello scrittore tedesco Fred Uhlman. Insieme a \"Un'anima non vile\" e \"Niente resurrezioni, per favore\" forma la cosiddetta \"Trilogia del ritorno\".\nIl romanzo venne pubblicato in Italia per Longanesi nel 1979 con il titolo Ritorno, con la traduzione di Elena Bona. Il volume comprendeva anche \"Per carit\u00e0, che i morti non risorgano\", prima versione italiana di \"No Resurrection, Please\" e l'introduzione di Arthur Koestler. Dal romanzo nel 1989 fu tratto un adattamento cinematografico omonimo.\nTrama.\nHans Schwarz \u00e8 un ragazzo proveniente da una famiglia ebraica che vive a Stoccarda, in Germania. La sua famiglia \u00e8 tranquilla e quasi incurante della propria origine. Egli descrive i genitori come persone gentili, che mantengono buoni rapporti sia con cristiani sia con ebrei. Quando, nel mese di febbraio del 1932, alla classe di Hans viene aggregato Konradin von Hohenfels, un ragazzo nobile, tutti i ragazzi, di origine meno elevata, vogliono diventare suoi amici, e anche Hans desidera con tutto il cuore diventargli amico, senza secondi fini. Konradin inizialmente non si interessa a lui, ma Hans riesce a farsi notare in molti modi, mostrandosi abile in ginnastica e portando anche in classe la propria collezione di monete antiche. \nUn giorno, Konradin si mette a parlare con Hans: nasce cos\u00ec una vera amicizia tra i due ragazzi, entrambi figli unici e profondamente soli. Hans presenta Konradin ai genitori, lo invita molto spesso a casa sua e gli fa ammirare la sua grande collezione di monete. Il ragazzo continua in seguito ad andare a casa di Hans, mentre questi attende a lungo un invito, e quando finalmente va a casa di Konradin, lo fa in assenza dei genitori. La ragione di ci\u00f2 sta nel fatto che la madre odia gli ebrei, e il padre, innamorato di lei, non intende contraddirla in nulla: entrambi, perci\u00f2, non sopportano che il figlio passi del tempo con Hans. Infatti Konradin ignora Hans quando gli capita di incontrarlo a teatro assieme ai genitori. Da quel momento la loro amicizia viene compromessa. \nPochi giorni prima che Adolf Hitler salga al potere con la situazione scolastica sempre pi\u00f9 difficile (dove fin a quel momento la politica era vista come cosa estranea), Hans parte per l'America (il 19 gennaio 1933). I genitori di Hans invece decidono di restare. Pochi mesi dopo il padre di Hans, un medico decorato in guerra con la Croce di Ferro, non riuscendo a sopportare le discriminazioni razziali, decide di togliersi la vita con il gas insieme alla moglie che dormiva (presumibilmente dopo il boicottaggio antiebraico). Dopo molti anni Hans riceve una lettera con la richiesta di versare dei soldi per l'iniziativa di costruire un monumento agli ex-alunni del suo liceo di Stoccarda caduti nella Seconda guerra mondiale. Hans rilegge i nomi dei compagni resistendo alla tentazione di guardare i cognomi che iniziano con la H per paura di trovarvi il nome del suo caro amico. Alla fine Hans riesce a guardare tutto l'elenco e tra i nomi legge, con grande commozione, quello di Konradin, che era stato giustiziato perch\u00e9 era coinvolto nell'attentato contro Hitler. Questo fa ritrovare ad Hans i sentimenti perduti verso l'amico scomparso.\nSeguito.\nNel 1987 Fred Uhlman pubblic\u00f2 un seguito del libro dal titolo \"Un'anima non vile\", che narra la storia dal punto di vista di Konradin. Si apprende che prima di morire Konradin aveva scritto all'amico una lettera mai arrivata a destinazione, in quanto il padre rifiuter\u00e0 di spedirla, ma la consegner\u00e0 ad un uomo che la terr\u00e0 con se perch\u00e9 non trover\u00e0 l'indirizzo di Hans. Un terzo romanzo infine, completa la trilogia: si tratta di \"Niente resurrezioni, per favore\", che narra la storia di Simon Elsas, un ebreo fuggito anni prima in America e diventato pittore, che torna nell'amata-odiata Stoccarda, dopo trent'anni dalla fine della guerra, ricordando il passato e rivedendo alcuni suoi vecchi compagni di studi. Purtroppo per lui questo ritorno sar\u00e0 molto amaro, e l'impressione generale \u00e8 che nulla possa pi\u00f9 essere come una volta, se non nei suoi ricordi. Quest'ultimo romanzo contiene molte analogie con i due precedenti, seppure la storia narrata sia diversa, con dei diversi protagonisti.\nAdattamento cinematografico.\nNel 1989 fu tratto dal romanzo il film omonimo, \"L'amico ritrovato\" (tit. or. \"Reunion\"), il cui soggetto fu scritto dallo stesso Uhlman e dal drammaturgo e romanziere britannico Harold Pinter. Il film, diretto da Jerry Schatzberg, \u00e8 interpretato da Jason Robards (doppiato da Giancarlo Giannini) nei panni di Hans adulto, da Christien Anholt (doppiato da Gianni Bizzati) in quelli di Hans giovane, e da Samuel West (doppiato da Stefano Crescentini) in quelli di Konradin. Nonostante la trama del libro sia abbastanza semplice, il film si prende molte libert\u00e0 rispetto alla storia originaria, variando diversi particolari, pi\u00f9 o meno significativi; in alcuni casi questo avviene per motivi narrativi, essendo molte cose riferite in prima persona e quindi impossibili da rendere come un flusso unico:"}
{"id": "1625436", "revid": "1342115", "url": "https://it.wikipedia.org/wiki?curid=1625436", "title": "Achille Castoldi", "text": "Biografia.\nI primi record e il periodo bellico.\nAppassionato di motonautica, colse i primi rilevanti successi, ed un record mondiale di velocit\u00e0 nel 1930, con un avveniristico motoscafo progettato dal fratello Luigi Castoldi. Velocit\u00e0 e ingegneria erano passioni di famiglia: il loro cugino Mario Castoldi era un famoso ingegnere aeronautico della Macchi.\nAchille nel 1940 fiss\u00f2 il record mondiale di velocit\u00e0 a 81.10\u00a0mph nella classe 400\u00a0kg con il suo \u201c\"Arno\"\u201d spinto da motore Alfa Romeo 158. Da quel momento continu\u00f2 ad evolvere il modello, prevalentemente con motori Alfa, ma anche Maserati.\nDal 1943 al 1945 salv\u00f2, nella sua fattoria di Abbiategrasso le Alfetta 158 della Scuderia Alfa Romeo che rischiavano di essere \u201c\"prelevate\"\u201d dagli occupanti di turno, nascondendole sotto delle cataste di legno e fieno.\nNel 1945 fu nominato Reggente CONI-Alta Italia e Presidente della FIM \u2013 Federazione Italiana Motonautica.\nIl dopoguerra.\nNel 1946 nell'ambito della collaborazione con l'Alfa Romeo si reca al Salone di Ginevra alla guida di una coup\u00e9 carrozzata Touring (nonostante l'esclusione dell'Italia dalla manifestazione) per promuoverne la vendita, riuscendoci: il modello viene acquistato, tra l'altro, da Ranieri III di Monaco e dal re F\u0101r\u016bq I d'Egitto.\nIn quegli anni la ripresa d'interesse per la motonautica negli Stati Uniti lo port\u00f2 a partecipare alla \"APBA Gold Cup\" a Detroit con il \u201c\"Sant'Ambrogio\"\u201d, motoscafo sul quale era installato un motore d'aereo Alfa Romeo a 12 cilindri.\nNel 1949 sul lago di Garda con il \u201c\"Sant'Ambrogio II\"\u201d fu il primo ad aggiudicarsi la \"Coppa Oltranza\"\u201d messa in palio da D\u2019Annunzio 18 anni prima, sfatando il mito della sua invincibilit\u00e0. La conquista del premio era difficilissima perch\u00e9 il regolamento (assai complesso e dettato dallo stesso Vate) prevedeva due prove: una di \u201c\"rapidit\u00e0 pura\"\u201d sul miglio marino, l'altra di velocit\u00e0 in circuito chiuso a medie non inferiori a quelle stabilite. Questo scafo \u00e8 stato poi donato al Museo della Scienza e della Tecnica di Milano.\nI record di velocit\u00e0 dopo il '53.\nDal 1953, dopo che Verga gli era subentrato come pilota ufficiale Alfa Romeo, Castoldi decise di lasciare le corse su circuito per concentrarsi sui record di velocit\u00e0: a tal fine commission\u00f2 ai Cantieri Timossi di Azzano sul lago di Como quello che sarebbe diventato l'\u201c\"Arno XI\"\u201d, classe 800\u00a0kg, in legno e alluminio, che venne affidato a Luigi Allione, il suo meccanico personale, affinch\u00e9 ne curasse personalmente l'allestimento definitivo. Per la propulsione Castoldi, accompagnato da Allione, si rivolse alla Scuderia Ferrari. Enzo Ferrari forn\u00ec a Castoldi un motore 375 V-12, direttamente derivato dal motore delle vetture di F.1 dei due anni precedenti.\nIl 15 ottobre 1953, sulla base misurata di Sarnico sul lago d'Iseo, con il nuovo mezzo Castoldi fissa il record mondiale di velocit\u00e0 sul chilometro lanciato a 241.71 chilometri orari: per il supporto tecnico il suo meccanico personale Luigi Allione poteva contare sulla Scuderia Ferrari e tra gli altri, sul capo ingegnere corse Stefano Meazza e sui piloti Alberto Ascari e Luigi Villoresi. Nello stesso giorno Castoldi fiss\u00f2 anche il record nelle \"24 miglia nautiche\" con una velocit\u00e0 media di 164,37 chilometri orari.\nQuesto record mondiale di velocit\u00e0 sul chilometro lanciato \u00e8 tutt'oggi imbattuto, e lo rimarr\u00e0 per sempre, in quanto la FIM ha successivamente cambiato le categorie degli scafi e la classe Racers KD 800\u00a0kg oggi non esiste pi\u00f9.\nFine carriera.\nNel 1954 si ritir\u00f2 dalle gare di motonautica dopo un incidente mentre era al volante del suo Timossi classe 1.700\u00a0kg, spinto da un motore d'aeroplano. Anche questo scafo \u00e8 stato donato al Museo della Scienza e della Tecnica di Milano."}
{"id": "1625439", "revid": "6923", "url": "https://it.wikipedia.org/wiki?curid=1625439", "title": "Chris Atkinson", "text": "Carriera.\nPilota professionista di rally che ha corso nel campionato del mondo rally sino al 2009. Il suo miglior risultato \u00e8 stato un secondo posto al rally del Messico 2008, eguagliato al rally successivo, in Argentina.\nAtkinson debutta nel 2001, nella prima gara del campionato australiano rally su una Mitsubishi. Nel campionato dell'Asia-Pacifico 2003 ottiene un secondo posto in Nuova Zelanda e in Giappone, due vittorie in Thailandia e in India e classificandosi quinto nella classifica assoluta.\nEsord\u00ec nel mondiale al Rally della Nuova Zelanda del 2004 su una Subaru Impreza WRX. Nel 2005 firm\u00f2 un contratto con il Subaru World Rally Team, correndo a fianco di Petter Solberg. Termin\u00f2 12\u00ba a quota 13 punti e i suoi migliori risultati furono un terzo posto in Giappone e un quarto in Australia.\nIl 2006 fu un anno sfortunato, fin\u00ec 10\u00ba a 20 punti e il miglior risultato fu un quarto posto. Il team Subaru rimprover\u00f2 ad Atkinson le tante occasioni sprecate, il pilota non bilancia la sua velocit\u00e0 alla costanza nei risultati. Qualcuno avrebbe voluto sostituirlo ma all'inizio del 2007 Atkinson plac\u00f2 le critiche a lui rivolte finendo quarto al rally di Montecarlo, lottando a lungo con Mikko Hirvonen e vincendo anche tre prove speciali. In Finlandia vince la speciale di Killeri e rimane leader della corsa nelle prime battute, cos\u00ec come in Grecia. Finir\u00e0 il mondiale al settimo posto.\nNel 2008 ha ottenuto ben cinque podi (Montecarlo, Messico, Argentina, Giordania e Finlandia) ed \u00e8 finito quinto nella classifica Piloti, davanti al compagno di squadra e capitano Petter Solberg.\nFino al 2007 ha corso insieme a Glenn MacNeall, che sostituito dal belga St\u00e8phane Pr\u00e8vot a partire dal rally di Argentina 2007.\nNel 2009, dopo il ritiro del Subaru World Rally Team che lo aveva lasciato con davanti un futuro incerto, ha trovato posto nel Citroen Junior Team, sempre navigato dall'esperto St\u00e8phane Pr\u00e8vot.\nNel 2012, gareggi\u00f2 per il Mini WRC Team Portugal e nel 2014 disput\u00f2 le sue ultime gare iridate con una Hyundai i20 WRC della squadra ufficiale Hyundai Motorsport."}
{"id": "1625441", "revid": "1776051", "url": "https://it.wikipedia.org/wiki?curid=1625441", "title": "Back for Another Taste", "text": "Back for Another Taste \u00e8 il settimo album in studio dei Helix, uscito nel 1990 per l'Etichetta discografica Capitol Records."}
{"id": "1625452", "revid": "59975", "url": "https://it.wikipedia.org/wiki?curid=1625452", "title": "England", "text": ""}
{"id": "1625453", "revid": "767487", "url": "https://it.wikipedia.org/wiki?curid=1625453", "title": "Alessandro Gottifredi", "text": "Fu, per poco pi\u00f9 di un mese, Preposito Generale dell'ordine (dal 21 gennaio 1652 alla morte): il suo \u00e8 il generalato pi\u00f9 breve della storia della Compagnia. Il fratello Francesco fu un noto collezionista e numismatico della sua epoca.\nBiografia.\nFiglio di Giovanni Battista, appartenente alla piccola nobilt\u00e0 cittadina romana, e di sua moglie Girolama Poggi, Alessandro entr\u00f2 nel noviziato dei gesuiti il 28 aprile 1610 presso il collegio romano, ambiente dove entr\u00f2 in contatto con l'accademia dei lincei e dove ebbe modo di conoscere il futuro santo gesuita fiammingo Giovanni Berchmans.\nDopo essere stato ordinato sacerdote, si specializz\u00f2 nella predicazione e venne prescelto per declamare l'elogio funebre del poeta accademico linceo Virginio Cesarini (\"In funere Virginii Cesarini oratio\u2026\", pubblicata a Roma nel 1624), affiancando in questo l'opera di Agostino Mascardi. Dal 1627 al 1634 fu docente al collegio romano nelle cattedre di logica, filosofia naturale e metafisica.\nL'8 febbraio 1635 divenne il primo rettore gesuita del Collegio irlandese di Sant'Isidoro a Roma, recentemente passato in gestione dall'ordine dei francescani a quello dei gesuiti per volere del suo stesso finanziatore, il cardinale Ludovico Ludovisi. Il 2 dicembre di quello stesso anno, ad ogni modo, decise di rinunciare a tale carica per ottenere quella di rettore del seminario romano. \nDal 1642 al 1644, riprese l'insegnamento nel collegio romano come docente di teologia scolastica, ma gi\u00e0 dal 1648 venne prescelto dal padre generale Vincenzo Carafa a visitatore del collegio di Liegi, in una regione particolare come quella dei Paesi Bassi spagnoli dove i gesuiti operavano in due provincie, distinte su base linguistica tra popolazione fiamminga e francofona.\nDivenne successivamente visitatore della provincia gesuitica di Napoli e poi divenne capo di quella romana. Il 21 gennaio 1652 venne nominato preposito generale della Compagnia di Ges\u00f9, perdurando ad ogni modo brevissimo tempo in questa carica, morendo il 12 marzo di quello stesso anno, dopo una breve malattia che l'aveva interessato dal 5 marzo."}
{"id": "1625456", "revid": "767487", "url": "https://it.wikipedia.org/wiki?curid=1625456", "title": "Il diario di Barbie", "text": "Il diario di Barbie (\"The Barbie Diaries\") \u00e8 un film d'animazione del 2006 distribuito direttamente per il mercato home video, realizzato in computer grafica. Protagonista del film \u00e8 Barbie.\nTrama.\nBarbie \u00e8 una studentessa di un liceo americano. Molto studiosa, \u00e8 impegnata in un gruppo musicale, in cui suona la chitarra. Tuttavia Barbie \u00e8 anche timida e poco fiduciosa in s\u00e9 stessa.\nIl nuovo anno scolastico \u00e8 iniziato e tutti esprimono un desiderio: Barbie vorrebbe diventare la conduttrice del tg della scuola. Per\u00f2, le cose vanno complicandosi: il posto di conduttrice le viene soffiato dalla sua acerrima rivale Raquelle, e nel frattempo Barbie si prende una cotta per Todd, il ragazzo della nemica. \nQuesta, a seguito di un litigio molla Todd, e il ragazzo inizia a uscire con Barbie. Egli le chiede di andare al ballo della scuola insieme. Raquelle ne \u00e8 gelosa, e fa di tutto per tornare con Todd, e Barbie, che aveva gi\u00e0 scelto un bel vestito per il ballo, ne rimane distrutta. Al centro commerciale, per\u00f2, la commessa Stephanie le regala un bracciale, che oltre a essere la chiave di un diario, \u00e8 anche magico, e cambier\u00e0 la sua vita.\nPer caso Barbie viene a sapere di un'audizione per suonare al ballo e iscrive al concorso la sua band, formata da lei e le sue due migliori amiche Courtney e Tea per \"farsi sentire\". Barbie diventa l'assistente di Raquelle, ma allo stesso tempo propone al suo professore di realizzare un servizio che tratta esclusivamente delle ragazze pi\u00f9 popolari e della loro vita. Barbie si d\u00e0 da fare insieme al suo amico Kevin, che \u00e8 innamorato di lei e le invia biglietti romantici in segreto, trascurando per\u00f2 la band. Fa amicizia con Reagen e Dawn, le due amiche di Raquelle, ma queste capiranno che lei le sta usando solo per il suo servizio e allora decidono di vendicarsi facendo rubare a Raquelle il braccialetto di Barbie. \nNel frattempo quest'ultima litiga con Tea e Courtney poich\u00e9 hanno scoperto che Barbie ha parlato male di loro nel suo servizio. Tutti sono delusi da lei, l'unico che le sta accanto \u00e8 Kevin. Alla fine, Barbie, non manda pi\u00f9 in onda il servizio ma fa un discorso che colpisce tutti, anche le ragazze in e grazie al quale far\u00e0 pace con le sue amiche. Nonostante di Stephanie non si sappia pi\u00f9 nulla, il vestito che Barbie aveva scelto rimane conservato, e questa se lo metter\u00e0 per il ballo. Alla fine, tutto andr\u00e0 per il meglio: Barbie e le sue amiche riescono a fare il concerto avendo un gran successo, Raquelle avr\u00e0 la sua lezione e Kevin recupera il bracciale di Barbie.\nIl ragazzo si dichiarer\u00e0 infine alla sua amata e le confesser\u00e0 che lui le mandava i bigliettini romantici, e i due si mettono insieme. Il bracciale ha veramente cambiato la sua vita."}
{"id": "1625457", "revid": "177966", "url": "https://it.wikipedia.org/wiki?curid=1625457", "title": "Famiglia scaligera", "text": ""}
{"id": "1625459", "revid": "53520756", "url": "https://it.wikipedia.org/wiki?curid=1625459", "title": "Cerasolo Ausa", "text": ""}
{"id": "1625461", "revid": "14368502", "url": "https://it.wikipedia.org/wiki?curid=1625461", "title": "Cerasolo sull'Ausa", "text": ""}
{"id": "1625462", "revid": "8596", "url": "https://it.wikipedia.org/wiki?curid=1625462", "title": "Carla Puccini", "text": ""}
{"id": "1625464", "revid": "1714743", "url": "https://it.wikipedia.org/wiki?curid=1625464", "title": "Margherita di Brabante", "text": "Origine.\nSecondo la \"Genealogia Ducum Brabanti\u00e6 Ampliata\", Margherita era la figlia primogenita del duca di Lorena e del Brabante e duca di Limburgo, Giovanni I di Brabante e della moglie, Margherita di Dampierre o di Fiandra (1251-1285), che sia secondo il \"Iohannis de Thilrode Chronicon\" che secondo il \"Iohannis de Thielrode Genealogia Comitum Flandri\u00e6\" era figlia del Conte di Fiandra e Marchese di Namur, Guido di Dampierre e di Matilde di Bethune, che secondo gli \"Annales Blandinienses\" era figlia ed ereditiera di Roberto VII di Bethune, signore di B\u00e9thune, Termonde, Richebourg e Warneton, e d'Elisabeth de Morialmez.Secondo la \"Genealogia Ducum Brabanti\u00e6 Heredum Franci\u00e6\", Giovanni I di Brabante era il figlio maschio secondogenito del duca Duca di Lorena e del Brabante, Enrico III e di Alice di Borgogna, che, secondo gli \"Annales Parchenses\" era figlia del Duca di Borgogna e re titolare di Tessalonica, Ugo IV (1212 \u2013 1272) e della moglie (come ci viene confermato dalla \"Chronica Albrici Monachi Trium Fontium\") Yolanda di Dreux (1212 \u2013 1248), che era figlia del conte di Dreux e di Braine, Roberto III e della moglie (come ci viene confermato dal documento n\u00b0 LXXIX del \"Cartulaire du comt\u00e9 de Ponthieu\" Eleonora, signora di Saint-Val\u00e9ry.\nBiografia.\nMargherita, ancora secondo la \"Genealogia Ducum Brabanti\u00e6 Ampliata\", nel 1292, aveva sposato il conte di Lussemburgo, Enrico VII, figlio del conte Enrico VI di Lussemburgo, morto nel 1288 nella battaglia di Worringen, e di Beatrice d'Avesnes, figlia di Baldovino d'Avesnes (settembre 1219-10 aprile 1295), signore di Beaumont.\nSuo padre Giovanni I mor\u00ec, nel 1294: secondo il \"Balduini Ninovensis Chronicon\" Giovanni (\"Iohannis huius nominis primus dux Lotharingie, Brabantie et Lemburgie\") mor\u00ec il 7 marzo (\"nonas maii\"); sempre secondo il \"Balduini Ninovensis Chronicon\" lo scontro era avvenuto circa cinque giorni prima della morte del duca, Giovanni I venne sepolto nel coro della chiesa dei Francescani a Bruxelles; secondo il Trophees tant sacres que profanes de la duch\u00e9 de Brabant ..., Volume 1, il duca fu condotto nel suo ducato, dove tentarono inutilmente di curarlo, senza precisare il luogo.Ancora il \"Balduini Ninovensis Chronicon\" ci informa che gli succedette il figlio, Giovanni II.\nSuo marito, Enrico VII, venne eletto Re di Germania, nel novembre del 1308, ed assieme a Margherita vennero incoronati ad Aquisgrana, il 6 gennaio 1309.\nMargherita accompagn\u00f2 il marito nella sua campagna in Italia, il che riaccese le speranze di tutti coloro che auspicavano un ritorno dell'autorit\u00e0 imperiale (compreso Dante Alighieri); il giorno dell'Epifania del 1311, Enrico fu incoronato re d'Italia, con la corona ferrea (in realt\u00e0 era una copia).Margherita intercesse presso il marito affinch\u00e9 dopo aver occupato Cremona non fosse abbattuto il Torrazzo (ancora oggi gloria di Cremona), durante l'assedio di Brescia, tra maggio e novembre, l'esercito di Enrico (anche suo fratello Valerano) ebbe parecchie perdite a causa della peste.\nMargherita mor\u00ec prematuramente il 14 dicembre 1311, mentre si trovava a Genova, al seguito del marito, Enrico VII, che si preparava ad andare a Roma, per essere incoronato Imperatore del Sacro Romano Impero (il 29 giugno 1312); Margherita mor\u00ec di peste e fu tumulata a Genova, fuori le mura nella Chiesa di San Francesco di Castelletto . Il celebre scultore Giovanni Pisano fu artefice di un monumento funebre commissionatogli dall'imperatore nel 1313. Il titolo completo dell'opera \u00e8: \"La Regina Margherita di Brabante sollevata al cielo da due angeli\". Per Enrico fu una grave perdita: ecco come ce la presenta lo storico e biografo britannico Edward Armstrong: buona come una Santa, umile ancella dei poveri in Cristo, misericordiosa per istinto aveva dato un prezioso apporto alla causa imperiale.\nFigli.\nMargherita ad Enrico VII diede tre figli:"}
{"id": "1625469", "revid": "767487", "url": "https://it.wikipedia.org/wiki?curid=1625469", "title": "Paola Penni", "text": "Biografia.\nA diciott'anni ebbe la sua prima scrittura.\nSceglie come nome d'arte Penni perch\u00e9, durante un'esibizione a Riccione, una persona del pubblico grid\u00f2 \"Per quella l\u00ec non darei un penny\".\nDopo aver frequentato i corsi di danza del ballerino Teddy Lane, inizi\u00f2 la carriera come valletta di Mike Bongiorno nella trasmissione \"La fiera dei sogni\".\nCome cantante, incise una cover di \"Au revoir\" di Gilbert B\u00e9caud; partecip\u00f2 poi a Un disco per l'estate 1964 con \"Solamente un'amicizia\".\nPresent\u00f2 il Festival di Sanremo 1966 assieme a Mike Bongiorno e Carla Maria Puccini.\nCome attrice recit\u00f2 in \"Bocche cucite\" di Pino Tosini nel 1968; in teatro lavor\u00f2 con Erminio Macario. \u00c8 stata anche interprete di alcuni fotoromanzi sul settimanale \"Grand Hotel\".\nSi ritir\u00f2 poi dall'attivit\u00e0 per aprire un'agenzia di stampa a Rignano Flaminio."}
{"id": "1625470", "revid": "1776051", "url": "https://it.wikipedia.org/wiki?curid=1625470", "title": "It's a Business Doing Pleasure", "text": "It's a Business Doing Pleasure \u00e8 l'ottavo album in studio dei Helix, uscito nel 1993 per l'Etichetta discografica Aquarius Records.\nIl disco.\nQuesto disco era stato originariamente pensato come lavoro solista di Vollmer, tuttavia l'etichetta insistette nel far pubblicare l'album sotto il nome degli Helix. Venne girato il video di \"\"That Day Is Gonna Come\", un tributo in memoria del defunto Paul Hackman, che per\u00f2 non ottenne un buon successo. Durante questo periodo il gruppo arruol\u00f2 il nuovo chitarrista Greg Fraser proveniente dai connazionali Brighton Rock, che entr\u00f2 nella band durante il tour del disco. Nonostante sia stato accreditato per aver partecipato alle sessioni, apparendo anche sulla copertina, il chitarrista non partecip\u00f2 alle registrazioni, che furono invece eseguite da Mark Ribler. L'album vide la partecipazione speciale di Lee Aaron che contribu\u00ec alle parti vocali nel brano \"Look Me Straight In The Heart\", mentre Kim Mithcell suon\u00f2 la chitarra solista in \"Sleeping in The Doghouse Again\"\". Altri ospiti speciali furono Rob Laidlaw dei Winter Rose e Gipsy Rose e nuovamente l'ex batterista Brent Doerner.\nIl lavoro fu un insuccesso in termini di vendite, e fu duramente criticato anche a causa del cambio di rotta verso il pop rock, che poco condivideva con il classico stile del gruppo."}
{"id": "1625477", "revid": "1610933", "url": "https://it.wikipedia.org/wiki?curid=1625477", "title": "Topo rampicante del Monte Kahuzi", "text": ""}
{"id": "1625480", "revid": "92723", "url": "https://it.wikipedia.org/wiki?curid=1625480", "title": "Goschwin Nickel", "text": "Studi\u00f2 a Paderborn e filosofia e teologia a Magonza (1611-1615), fu ordinato sacerdote nel 1614 a Magonza.\nIl periodo del suo generalato fu caratterizzato dalle polemiche intorno al giansenismo e alla pratica dei riti cinesi: nel 1661 convoc\u00f2 l'XI congregazione generale dell'ordine al quale riusc\u00ec a fare eleggere quale suo vicario con diritto di successione Giovanni Paolo Oliva.\nNel 1653 approv\u00f2 il progetto per la costruzione del nuovo collegio di Sansepolcro, dove i Gesuiti erano presenti dal 1637."}
{"id": "1625482", "revid": "1272592", "url": "https://it.wikipedia.org/wiki?curid=1625482", "title": "Horselberg", "text": "H\u00f6rselberg \u00e8 una catena montuosa della Turingia che si snoda ad est della citt\u00e0 di Eisenach.\nLa catena deve il nome al vicino fiume H\u00f6rsel.\nSullo scosceso versante nord occidentale della catena si trova una caverna chiamata \"H\u00f6rselbergloch\" (o \"Grotta di Venere\"): dall'imboccatura della grotta si sente un rumore scrosciante di acqua, e gli abitanti della valle immaginavano che dalla grotta uscissero di notte lamenti, grida e risate demoniache. C'era chi giurava d'aver visto all'ingresso della grotta delle bellezze femminili che invitavano a entrare, per cui la superstizione voleva che qui vivesse Venere e vi tenesse la sua corte.\nMorfologia.\nLa catena si estende da nord-ovest a sud-est all'estremit\u00e0 dei monti della Turingia occidentale.\nComposta principalmente di arenaria rossa e Muschelkalk del Triassico medio, si presenta come una catena di colline generalmente non troppo aspre, la cui massima altitudine raggiunge i 484 m s.l.m.; ricoperte di boschi, ma intervallate da sporadici versanti rocciosi pi\u00f9 precipiti. I massicci di Kleine H\u00f6rselberg, Herrenberg e Gro\u00dfer H\u00f6rselberg offrono sui versanti meridionali pareti di calcare alte fino a 75 metri che scendono ripide fino al fiume H\u00f6rsel, ma si presentano come dolci colline sul lato nord, verso la valle del fiume Nesse.\nCon i movimenti degli strati delle rocce sedimentarie, vennero a formarsi delle crepe e fessure interne, che gradualmente si espansero a causa delle infiltrazioni di acqua superficiale, in un processo che dur\u00f2 migliaia di anni. In seguito all'erosione della montagna, sono emerse varie caverne sui bordi delle scogliere.\nTradizione e letteratura.\nGli H\u00f6rselberg erano gi\u00e0 frequentati in epoca preistorica ed erano considerati residenza delle divinit\u00e0. In particolare, secondo la tradizione popolare, la grotta \"H\u00f6rselbergloch\" era un luogo di culto germanico. Il loro nome risale alla dea pagana Holba (anche nota come Holda, Hulda o Frau Holle) moglie di Wotan, divinit\u00e0 principale della mitologia norrenna. In un contesto di cristianizzazione e repressione dei culti pagani, il vicino sito \"S\u00e4ttelst\u00e4dt\" (insediamento del VIII secolo posto sotto il Gro\u00dfer H\u00f6rselberg) fu ribattezzato \"Satansst\u00e4tte\", come riportato dalla leggenda sul destino di Re Reinswig.\nIl geografo e filosofo Johann Gottfried Gregorii von Melissantes ha pubblic\u00f2 una descrizione dell'H\u00f6rselberg e del suo mondo leggendario nel suo \"Berglexikon\" all'inizio del XVIII secolo. A partire dal XIX secolo si occuparono delle leggende dell'H\u00f6rselberg gli scrittori Johann Gustav Gottlieb B\u00fcsching, Christian August Vulpius, Ludwig Bechstein, e altri noti scrittori romantici tra cui Achim von Arnim e Wilhelm Grimm.\nNegli H\u00f6rselberg \u00e8 stato identificato anche il Venusberg della leggenda di Tannh\u00e4user, da cui trasse ispirazione Richard Wagner per la sua opera. Tannh\u00e4user era un trovatore (minnes\u00e4nger) e cavaliere franco, che attratto nel regno di Venere nel cuore della montagna vi rest\u00f2 imprigionato per un anno intero.\nUn'altra storia \u00e8 quella legata al cavaliere Waltmann von S\u00e4ttelst\u00e4tt, che pu\u00f2 essere fatta risalire a una storia vera. Nel XIX secolo, Ludwig Bechstein raccolse un gran numero di storie e leggende basate sul modello dei fratelli Grimm.\nStoria.\nL'H\u00f6rselberg ha sempre avuto un ruolo importante nella vita dei villaggi circostanti. Sul cosiddetto \"prato della farmacia\" si trovano erbe medicinali per la cura e la prevenzione delle malattie. Fino al 1920 l'altopiano quasi privo di foreste era frequentato da pastori, che pascolavano le greggi sul versante settentrionale fino alle alte quote (sulle terrazze collinari del Kleiner H\u00f6rselberg). La mancanza di fonti d'acqua probabilmente ha impedito un insediamento permanente dell'altopiano. Sulla montagna c'erano inoltre cave di calcare, stimato come ottimo materiale da costruzione.\nNel XIX secolo la montagna divenne anche destinazione turistica grazie alle leggende della grotta di Venere. Nel 1880 una associazione per le foreste della Turingia incoraggi\u00f2 la costruzione di un rifugio sul Gro\u00dfer H\u00f6rselberg: superate le difficolt\u00e0 burocratiche e finanziarie, nel 1887 fu eretta una capanna di tronchi, che a malapena ospitava i gruppi di visitatori del fine settimana, ma successivamente i finanziatori hanno accettato di costruire l'imponente rifugio H\u00f6rselberg-Schutzhaus, inaugurato il 6 luglio 1890. Dopo il 1915, sono stati aggiunti un'estensione sul lato nord e una cabina separata per 100 visitatori, e diverse cisterne per 'acqua. L'attivit\u00e0 economica di H\u00f6rselberg \u00e8 stata redditizia fino agli anni '30.\nNel 1930 Bergwirt Otto Erhardt scopre la grotta che egli ribattezzer\u00e0 Tannh\u00e4userh\u00f6hle, sperando di usarla come attrattiva turistica. \u00c8 stata anche valutata la costruzione di una funivia o di un tram per facilitare l'ardua salita.\nCon i Giochi Olimpici di Berlino, molti turisti stranieri arrivarono nella regione dell'H\u00f6rselberg, dal momento che si poteva comodamente raggiunge in treno dopo aver visitato le montagne di Wutha, Sch\u00f6nau o Mechterst\u00e4dt-S\u00e4ttelst\u00e4dt.\nIl 29 maggio 1930 l'H\u00f6rselberg fu visitato dal dirigibile Graf Zeppelin (LZ 127). Per una strana coincidenza, i piloti di alianti della Turingia avevano iniziato a esercitarsi quello stesso giorno sulla vetta del Gro\u00dfer H\u00f6rselberg, al tempo priva di boschi. La pratica di questo sport dur\u00f2 fin quando un ventenne di Eisenach si schiant\u00f2 a K\u00e4lberfeld il 29 dicembre 1930 per una partenza sbagliata, dopodich\u00e9 le autorit\u00e0 proibirono questa pratica.\nNegli anni dal 1937-1940, sul versante meridionale dell'H\u00f6rselberg si svolgevano i lavori di costruzione della Reichsautobahn, la rete autostradale del Terzo Reich, e le pendici meridionali vennero quindi rimboschite con legno di conifera per solidificare i versanti. Allo stesso tempo, la foresta sulle pendici settentrionali e orientali veniva rinfoltita poich\u00e9 la coltivazione agricola diveniva sempre meno ripagata.\nDurante la seconda guerra mondiale, lungo l'H\u00f6rselberg c'erano diversi punti di osservazione aerea. Nel 1944, sul Gro\u00dfer H\u00f6rselberg si combatterono diverse battaglie aeree durante le quali un aereo americano fu abbattuto e si schiant\u00f2 contro la parete rocciosa. Gli ordigni inesplosi sono stati recentemente fatte esplodere nell'area scarsamente popolata.\nGrotte.\nSul versante occidentale del Gro\u00dfen H\u00f6rselberg si trovano due grotte:\nLe grotte sono situate nel comune di H\u00f6rselberg-Hainich presso la localit\u00e0 di Wartburgkreis.\nPosizione.\nLe due grotte si trovano vicino alla vetta e sono accessibili dal sentiero di cresta del Gro\u00dfer H\u00f6rselberg. A circa 2,5 km in linea d'aria in direzione sud-ovest si trova il villaggio di Kahlenberg (frazione del comune di Wutha-Farnroda), e a circa 1,5 km a sud sorge K\u00e4lberfeld (frazione di H\u00f6rselberg-Hainich). Da entrambi i paesi si accede alla cresta del Gro\u00dfer H\u00f6rselberg.\nLa \"Venush\u00f6hle\" si trova all'estremit\u00e0 nord del fianco occidentale del Gro\u00dfer H\u00f6rselberg ad un'altitudine di 450 m.s.l.m., ed \u00e8 profonda 15,12 m. Secondo alcuni appunti di Bechstein del XIX secolo la grotta era profonda addirittura 17 Lachter (circa 34 m). L'ingresso \u00e8 una fessura nella roccia alta un paio di metri e larga poco meno in cui bisogna strisciare per arrivare ad una caverna ove possono trovare posto una quindicina di persone. Il pavimento \u00e8 scivoloso e si \u00e8 circondati da miriadi di zanzare che si sono installate qui: certo un po' diverso dal \"mitico bordello del medioevo\" (S\u00fcddeutsche Zeitung 31-Juli 1987) immaginato da Wagner. La cavit\u00e0 \u00e8 elencata nel registro delle caverne della Germania centrale con il numero 5028 / TH-16.\nLa \"Tannh\u00e4userh\u00f6hle\" si trova a circa 100 metri dalla \"Venush\u00f6hle\", ma sul fianco meridionale della montagna, a 470 m.s.l.m.. Questa \u00e8 profonda 107,75 m, e attraversa la montagna con diverse svolte, con orientamento generale nord-sud. La grotta \u00e8 identificata dal numero 5028 / TH-16.\nEsplorazioni.\nAl di l\u00e0 dei racconti e delle tradizioni, la ricerca scientifica sulla \"Venush\u00f6hle\" inizi\u00f2 nel 1854: il medico di Waltersh\u00e4user e lo storico locale C. Polack studiarono e ispezionarono l'interno della grotta a proprie spese e ne disegnarono la prima planimetria: i risultati della ricerca furono pubblicati nel 1855 nel quotidiano \"Illustrirten Zeitung\" di Lipsia.\nNel 1884 la sezione di Gotha dell'Associazione delle foreste della Turingia decise di promuovere la grotta per renderla una meta escursionistica e un'attrattiva turistica. Per questo venne pubblicizzata la leggenda del Venusberg, gi\u00e0 raffigurata nell'opera di Wagner, e e vennero predisposti percorsi di accesso rapido per i visitatori. Fino a quel momento, la grotta era profonda pochi passi e non si era seriamente interessati ad esplorarne sistematicamente gli interni.\nNell'ottobre 1928 venne fondato a Erfurt il \"Th\u00fcringer H\u00f6hlenverein\", un comitato speleologico per l'esplorazione delle grotte dell'H\u00f6rselberg. Durante una spedizione della \"Venush\u00f6hle\" venne notato un altro che fu battezzato \"Tannh\u00e4userh\u00f6hle\". La scoperta di questa seconda grotta incoraggi\u00f2 gli esploratori. Nell'anno seguente il dodicesimo incontro del comitato, presieduto da Hess von Wichdorff, riguardava l'H\u00f6rselberg, dove gi\u00e0 nel mese di aprile erano iniziati i primi lavori di scavo: furono valutati i primi risultati, e fu proposto un piano per l'allestimento di un museo. Nel 1930 vennero reclutati operai per intensificare gli scavi della \"Tannh\u00e4userh\u00f6hle\", e quando furono recuperati i primi fossili, gi\u00e0 si inizi\u00f2 a sperare di poter aprire il museo, con un hotel sulla montagna e una strada di accesso all'altopiano. Ma a causa della mancanza di fondi, questi lavori furono interrotti nel gennaio 1931, e inoltre nel dicembre 1932 il capo degli scavi Hess von Wichdorff venne a mancare. Comunque grazie a queste opere si era riusciti a studiare approfonditamente la grotta e a trovare reperti interessanti. L'esposizione parziale ha tralasciato ancora un'entrata tra la parete rocciosa e l'altopiano.\nNegli anni 70 furono ripresi gli studi sulle due caverne grazie all'associazione culturale \"H\u00f6hlen- und Karstforschung Kittelsthal\". Attraverso la ricerca sistematica sono state trovate altre piccole caverne e fessure, come la \"Wagnerh\u00f6hle\" nel Kleiner H\u00f6rselberg.\nLa Venusgrotte di Ludwig II.\nNon si sa se Ludwig II abbia mai visitato la Venusgrotte del H\u00f6lsenberg. Certo \u00e8 che questo fanatico amante della mitologia e della saga germanica (Wagner soggiornava spesso nei suoi castelli e un suo clavicembalo \u00e8 ancora visibile in Hohenschwanghau), non poteva accontentarsi della modestia di un simile luogo per cui decise, senza badare a spese, di costruirsi una sua Venusgrotte artificiale che fosse all'altezza delle sue esigenze.\nLa grotta era un regalo che il Re fece a s\u00e9 stesso per il suo trentaduesimo compleanno il 25 agosto 1877.\nLa direzione dei lavori fu affidata all'architetto Carl von Effner che si bas\u00f2 su disegni di Georg Dollmann e la costruzione \u00e8 di August Dirigl. La grotta contiene una serie di realizzazioni tecniche all'avanguardia per l'epoca in cui fu costruita.\nL'illuminazione era realizzata con lampade ad arco di carbonio alimentate da corrente elettrica generata da 24 dinamo mosse da altrettante macchine a vapore, una assoluta novit\u00e0 che Ludwig aveva visto al salone di Parigi e aveva subito ordinato.\nLa costruzione di una grotta artificiale offriva anche il vantaggio di poter fare un \"melange\" di varie saghe: quella di Tannh\u00e4user con il suo luogo di delizie dominato dalla dea Venere e quella del Lohengrin con la sua scena ad effetto iniziale, l'arrivo dell'eroe su una barca a forma di conchiglia trascinata da un cigno.\nLa Venusgrotte pu\u00f2 essere visitata nei giardini del castello di Linderhof (Sud Baviera) uno dei suoi tre famosi castelli (i Konigschlosser) (gli altri sono Hohenschwanghau e Neuschwanstein).\nL'ingresso alla grotta era costituito da una (falsa) grossa roccia girevole del tipo \u201capriti sesamo\u201d (oggi questa \u00e8 l'uscita dei turisti che ne hanno fatto la visita dopo essere entrati dall'originale tunnel di servizio). La grotta \u00e8 alta circa 10 metri ed \u00e8 sorretta da piloni di acciaio accuratamente mascherati da stalattiti costruite con cemento misto a materiale rilucente. Il fondo \u00e8 occupato da un lago sul quale naviga una barchetta a forma di conchiglia.\nAlla parete \u00e8 presente un enorme dipinto in tela protetta da cera e materiale impermeabile (dipinto di August von Heckel) raffigurante il regno di Venere ed il suo amante. Erano disponibili 3 dipinti intercambiabili, che potevano essere illuminati con luci di 5 diversi colori (rosso, rosa, verde, giallo, blu).\nIl blu era il colore preferito perch\u00e9 permetteva a Ludwig di ricostruire qui anche il fascino di un altro mito dell'epoca: la Grotta azzurra di Capri. Molti furono i tentativi per ottenere la gradazione di blu/azzurro che soddisfacesse il re: l'architetto viaggi\u00f2 due volte a Capri per rendersi conto di persona e la fabbrica BASF fu coinvolta con un certo successo visto che mise a punto (ma soltanto due anni dopo la morte del Re) un brevetto per la produzione di indaco sintetico.\nNella grotta erano presenti anche una macchina per la proiezione di un arcobaleno artificiale, un apparato per la creazione di onde nonch\u00e9 sette grandi forni alimentati, con giorni di anticipo, da vari inservienti per rendere confortevole la temperatura altrimenti gelida; c'era anche posto per sei cigni.\nIl tetto della grotta \u00e8 occupato da un serbatoio d'acqua di 900\u00a0m\u00b3 che permetteva di realizzare una cascata all'interno della grotta (solo per 10 minuti di durata).\nLudwig veniva spesso qui per lo pi\u00f9 solo, facendosi accompagnare da un lacch\u00e8 sulla barca che era trascinata da un'apparecchiatura sotto l'acqua mentre le luci cambiavano di tinta ogni decina di minuti facendo rilucere rocce, onde, cigni, rose, la barca a conchiglia e il re.\nAlla grotta furono invitati anche ospiti quali l'attore Josef Kainz, il Segretario di Gabinetto von M\u00fcller e anche il suo cavallo preferito."}
{"id": "1625485", "revid": "486946", "url": "https://it.wikipedia.org/wiki?curid=1625485", "title": "Formula 1 Anno 1984", "text": ""}
{"id": "1625487", "revid": "1670527", "url": "https://it.wikipedia.org/wiki?curid=1625487", "title": "Fox Atomic", "text": "Fox Atomic \u00e8 stata una casa di produzione statunitense attiva nel settore della produzione e distribuzione cinematografica, divisione della 20th Century Fox.\nStoria.\nLa societ\u00e0 \u00e8 stata fondata nel 2006 allo scopo di cofinanziare produzioni di 20th Century Fox e Fox Searchlight Pictures tendenti al genere horror e drammatico.\nNello stesso anno \u00e8 stata costituita una editoria di fumetti dal nome Fox Atomic Comics, essa si occupa di adattare i film horror dello studio cinematografico in graphic novel.\nNel 2008, a seguito di risultati complessivamente deludenti, Fox Atomic ha ridimensionato le sue operazioni di produzione e ha chiuso la divisione marketing. Nel 2009, la casa di produzione \u00e8 stata chiusa e tutti i film in fase di sviluppo sono stati trasferiti alle altre sussidiarie di Fox."}
{"id": "1625488", "revid": "767487", "url": "https://it.wikipedia.org/wiki?curid=1625488", "title": "Adrian Brendel", "text": "Figlio del pianista Alfred Brendel, ha studiato al Winchester College, e all'Universit\u00e0 di Cambridge, oltre che al Conservatorio di Musica di Colonia, sotto la guida di Mikl\u00f3s Per\u00e9nyi e William Pleeth.\nSvolge un'intensa attivit\u00e0 concertistica, che lo ha portato a suonare nei pi\u00f9 importanti centri, fra cui Firenze, Vienna, Lucerna, Amsterdam, nonch\u00e9 Tokyo.\nSi esibisce spesso con il padre, con il quale esegue di frequente opere di Mozart, Beethoven e Schubert, sovente documentate in incisioni discografiche."}
{"id": "1625489", "revid": "1610933", "url": "https://it.wikipedia.org/wiki?curid=1625489", "title": "Toporagno di Salenski", "text": ""}
{"id": "1625493", "revid": "486946", "url": "https://it.wikipedia.org/wiki?curid=1625493", "title": "Formula 1 Anno 1985", "text": ""}
{"id": "1625497", "revid": "1240990", "url": "https://it.wikipedia.org/wiki?curid=1625497", "title": "Capesante", "text": ""}
{"id": "1625499", "revid": "767487", "url": "https://it.wikipedia.org/wiki?curid=1625499", "title": "Piero Cucchi", "text": "Biografia.\nPiero Cucchi \u00e8 padre di Enrico Cucchi, centrocampista di , e in Serie A, morto di tumore a 30 anni nel 1996.\nCarriera.\nGiocatore.\nCresciuto nelle giovanili del , viene ceduto in Serie C al nell'estate del 1958. Nella prima stagione \u00e8 poco impiegato (7 presenze), mentre nella seconda guadagna il posto da titolare mettendo a segno 7 reti in 32 partite. Nel 1960 passa al Savona, sempre in Serie C, con cui conquista un terzo posto nella stagione 1962-1963, mettendo a segno 9 reti e attirando l'attenzione del , appena promosso in Serie B. Con la formazione lombarda esordisce nel campionato cadetto conquistando un'inaspettata promozione in Serie A, e Cucchi viene riconfermato per il campionato 1964-1965. Esordisce in Serie A il 20 settembre 1964 nella vittoria interna per 2-0 sul Torino, e contribuisce alla salvezza del Varese con 26 presenze e un gol, messo a segno contro la . Nella stagione successiva lo spazio per Cucchi si riduce (9 presenze) e la squadra retrocede in Serie B, dove torna titolare nella stagione 1966-1967 conquistando la sua seconda promozione.\nQuesta volta Cucchi non segue il Varese nella massima serie, accasandosi alla appena retrocessa. In biancoceleste gioca da titolare per due stagioni, conquistando la sua terza promozione nella massima serie al termine del campionato 1968-1969. Con i laziali disputa 7 partite con un gol (gli ultimi in Serie A) all'inizio della stagione 1969-1970, e a novembre torna in Serie B vestendo la maglia della . Rimane in Umbria per tre stagioni, contribuendo con 8 reti in 30 partite alla prima promozione dei \"rossoverdi\" nella massima divisione, la quarta personale.\nChiude la carriera militando ancora per una stagione in Serie B, nell', e per una stagione di nuovo al Savona, in Serie C.\nAllenatore.\nAppese le scarpe al chiodo, rimane al Savona come allenatore nella 1974-1975, in Serie D, in coppia con Felice Pelizzari. Dal 1975 al 1978 siede sulla panchina del Derthona, sempre in Serie D, conquistando la promozione in Serie C2 nel campionato 1977-1978.\nSegue una stagione alla Sangiovannese e un biennio all'Arezzo, in Serie C1, con un quinto posto e un esonero a favore di Antonio Valent\u00edn Angelillo. Torna al Savona per due stagioni, prima di scendere al Sud, dove costruisce la maggior parte della sua carriera di allenatore. Allena il e la Turris, prima di passare al Giarre, in Serie C2. Con i siciliani, grazie al secondo posto conseguito nel campionato di Serie C2 1987-1988, conquista la promozione in Serie C1.\nNella stagione 1990-1991 si ripete vincendo il campionato di Serie C2 sulla panchina dell'Ischia Isolaverde; nella stagione successiva ottiene il miglior piazzamento della squadra ischitana in Serie C1 (5\u00ba posto). Ha inoltre vinto il campionato di Serie C2 nel 1992-1993 con la Juve Stabia, e dopo due ritorni a Ischia e Potenza (quest'ultimo interrotto dalla morte del figlio Enrico), porta il Catania in Serie C1 al termine della stagione 1998-1999 .\nNelle sue ultime stagioni \u00e8 alla guida di e Savoia: in entrambi i casi viene esonerato."}
{"id": "1625506", "revid": "122819726", "url": "https://it.wikipedia.org/wiki?curid=1625506", "title": "Gefim", "text": "La Gefim (GEstioni Finanziarie ed IMmobiliari) \u00e8 una societ\u00e0 per azioni italiana che opera nel settore immobiliare. La sua attivit\u00e0 principale consiste nella promozione di operazioni di sviluppo immobiliare in Piemonte (in particolare nella citt\u00e0 di Torino), Lombardia e Liguria.\nStoria.\nLa prima generazione: 1880-1930.\nLa trasformazione dell'attivit\u00e0 di famiglia in impresa immobiliare e di costruzioni si verific\u00f2 alla fine dell'Ottocento (\u00abla famiglia di architetti Ponchia e la loro Gefim che, sin dal 1880, compra terreno da rivendere\u00bb), quando il futuro cavalier Paolo Ponchia lasci\u00f2 il paese natale di Montanaro per trasferirsi a Torino. Non si sa con esattezza quando la ditta individuale Impresa Costruzioni Immobiliari Ponchia venne fondata, ma era sicuramente operante a Torino fin dai primi anni del Novecento (\u00abi Ponchia, famiglia che sotto la Mole \u00e8 nota dai primi del 900 per le importanti attivit\u00e0 nel settore del real estate e soprattutto dello sviluppo immobiliare\u00bb) e gi\u00e0 allora con attivit\u00e0 diversificate (\u00aball'epoca si faceva un po' di tutto, non c'erano compiti prestabiliti come oggi\u00bb), compresi lo smantellamento di vecchi edifici e il recupero dei materiali.\nLa seconda generazione: 1930-1955.\nSubentrati alla guida dell'impresa i tre figli del fondatore, Domenico, Luigi e Bernardo Ponchia, l'azienda and\u00f2 specializzandosi nei settori della demolizione e del recupero dei materiali. Nello stesso periodo la ditta Ponchia partecip\u00f2 attivamente ai grandi lavori di trasformazione urbana e residenziale della citt\u00e0 dell'era fascista e, dopo i pesanti bombardamenti alleati durante la seconda guerra mondiale, a quelli della rinascita postbellica resa pi\u00f9 complessa dal notevole afflusso di immigrati meridionali.\nLa terza generazione: 1955-1990.\nGuidata da Pier Paolo Ponchia, figlio di Luigi, nei decenni successivi l'impresa torn\u00f2 all'originaria attivit\u00e0 costruttiva (con la realizzazione ad esempio del primo palazzetto dello sport torinese nel 1958).\nLe proporzioni dell'impegno finanziario connesso a tali operazioni immobiliari costrinse anche gli operatori del settore ad ampliare le proprie disponibilit\u00e0 economiche dando vita a forme di collaborazione con altri costruttori. Cos\u00ec, dalla fusione delle diverse societ\u00e0 della famiglia Ponchia, alla fine del 1978 nacque l'attuale Gefim S.p.A. \nLa quarta generazione: 1990-2010.\nPur restando la direzione della Gefim nelle mani di Pier Paolo Ponchia, negli anni novanta sono entrati in azienda i figli Stefano, Andrea e Nicoletta. La Gefim ha iniziato un programma di partenariato o joint venture con alcune societ\u00e0 del mondo immobiliare e finanziario, tra le quali Fintecna Immobiliare, Beni Stabili, Ersel e Rreef gruppo Deutsche Bank."}
{"id": "1625509", "revid": "1610933", "url": "https://it.wikipedia.org/wiki?curid=1625509", "title": "Ghiro cinese", "text": ""}
{"id": "1625510", "revid": "53508", "url": "https://it.wikipedia.org/wiki?curid=1625510", "title": "Shujing", "text": "Lo Sh\u016bj\u012bng (; ; letteralmente \"Classico dei documenti\"), noto anche come Sh\u00e0ngsh\u016b (cinese trad.: \u5c1a\u66f8; cinese semplificato: \u5c1a\u4e66, letteralmente \"stimati documenti\"), o semplicemente Sh\u016b (tradiz. \u66f8|\u66f8, semplific. \u66f8/\u4e66, letteralmente \"Documenti\"), \u00e8 una raccolta di documenti relativi agli eventi della storia della Cina antica. In occidente il titolo viene tradotto come \"Classico dei documenti\" o pi\u00f9 semplicemente \"Documenti\", talvolta anche \"Libro della Storia\" o \"Libro dei Documenti\". Il libro fa parte dei Cinque classici della letteratura cinese classica.\nContenuto.\nIl libro consta di 58 capitoli (incluse otto sottosezioni), 33 delle quali sono generalmente ritenute opere autentiche del VI secolo a.C.\nI primi cinque capitoli del libro riportano e tramandano il pensiero e le gesta di sovrani illustri dell'epoca leggendaria come Yao e Shun; i successivi 4 capitoli, la cui storicit\u00e0 \u00e8 ancora in discussione, sono dedicati ai fatti della dinastia Xia; i seguenti 17 capitoli trattano della dinastia Shang e della sua caduta. Gli ultimi 32 capitoli sono dedicati alla dinastia Zhou sotto il regno di Mu di Qin.\nIl libro, che pu\u00f2 essere considerato il primo esempio di narrativa cinese, contiene esempi di prosa molto antica ed \u00e8 generalmente considerato uno dei Cinque Classici. Molte citazioni dello \"Shu Jing\" sono contenute nei testi su bamb\u00f9 rinvenuti nelle tombe di Guodian, in Hubei, datate al 300 a.C.\nTrasmissione dei testi.\nLo \"Shujing\" era compreso fra i libri dei quali l'imperatore Shi Huangdi della dinastia Qin aveva ordinato la distruzione nel 213. Esistono tre diverse varianti del libro: \nA partire dalla dinastia Song, sono stati avanzati molti dubbi sulla provenienza di capitoli esistenti del Vecchio Testo, che sono stati risolti solo nel XVII secolo a seguito delle ricerche e delle conclusioni di Yan Ruoju."}
{"id": "1625517", "revid": "120985977", "url": "https://it.wikipedia.org/wiki?curid=1625517", "title": "Marco Licinio Crasso (console 30 a.C.)", "text": "Biografia.\nOrigini familiari.\nApparteneva alla nobile \"gens Licinia\". Era nipote del famoso triumviro e console del 70 a.C., Marco Licinio Crasso. Figlio del questore omonimo che serv\u00ec sotto Cesare ai tempi della conquista della Gallia (nel 54 e 53 a.C.), la madre era, invece, una Cecilia Metella. Adott\u00f2 Marco Licinio Crasso Dive, console nel 14 a.C., figlio di Marco Pupio Pisone Frugi (che fu pretore nel 44 a.C. e legato nel 40 a.C.), a sua volta figlio di Marco Pupio Pisone Frugi Calpurniano.\nCarriera politico-militare.\nDopo il consolato del 30 a.C., divenne proconsole di Macedonia negli anni 29-27 a.C.. Comp\u00ec imprese militari lungo il basso corso del Danubio negli anni 29 e 28 a.C., nel corso delle quali batt\u00e9 numerosi popoli tra cui Geti, Daci, Bastarni, Mesi, Triballi, Dardani e Traci (tra cui Maedi, Serdi e Bessi).\nIntraprese poi la sua prima campagna per aiutare la popolazione alleata dei Denteleti., che era stata attaccata dai Bastarni, che in precedenza avevano sottomesso anche le popolazioni limitrofe di Triballi e Mesi. Crasso part\u00ec con ogni probabilit\u00e0 da Eraclea Sintica, percorse la via lungo il fiume Strymon, liberando per prima cosa la citt\u00e0 di Serdica (capitale dei Denteleti). Successivamente avanz\u00f2 in direzione dei Mesi, invadendone le terre e battendoli insieme ai Bastarni del re Deldone, alla confluenza tra il fiume Ciabrus ed il Danubio, nelle vicinanze di Ratiaria. L'esito finale della campagna del 29 a.C. fu che i Bastarni furono costretti a tornare alle loro sedi originali, in Scizia, mentre i Mesi furono sottomessi.\nL'anno successivo (28 a.C.) si rivolse contro le popolazioni dei Traci, che lo avevano ostacolato sulla strada del ritorno l'anno precedente, ottenendo la sottomissione di Maedi, Serdi e Bessi, non degli Odrisi che si erano subito dimostrati a lui fedeli alleati. Riusc\u00ec, infine, a battere alcune trib\u00f9 geto-daciche, presso le cave di Ciris, conquistando la loro roccaforte di Genucla, in Dobrugia. Sulla strada del ritorno, divise l'esercito in due colonne: con la prima attacc\u00f2 i Mesi Triballi, la cui capitale era probabilmente Oescus (oggi Gigen), con la seconda egli stesso batt\u00e9 i Mesi Artaci. Al termine di questo secondo anno di campagna \u00e8, per\u00f2, poco probabile che i Mesi siano stati annessi alla provincia di Macedonia. Al contrario, le trib\u00f9 della Tracia, pur rimanendo ancora indipendenti, diventarono popoli clienti di Roma. Crasso era cos\u00ec riuscito ad affermare il prestigio romano sull'intera regione a sud del basso Danubio.\nPur avendo ucciso in singolar tenzone il re dei Bastarni, Augusto non volle assegnare al comandante vittorioso le spoglie opime di cui, secondo la tradizione, aveva diritto e neppure il titolo di \"Imperator\", ma solo il trionfo in qualit\u00e0 di \"vir triumphalis\". Essendo egli inviso all'imperatore, Augusto, la carriera di Marco Licinio Crasso fu in seguito poco luminosa e brillante."}
{"id": "1625518", "revid": "62004", "url": "https://it.wikipedia.org/wiki?curid=1625518", "title": "Guilherme Raymundo Do Prado", "text": ""}
{"id": "1625520", "revid": "1610933", "url": "https://it.wikipedia.org/wiki?curid=1625520", "title": "Pecari del Chaco", "text": ""}
{"id": "1625522", "revid": "767487", "url": "https://it.wikipedia.org/wiki?curid=1625522", "title": "Il segno della libellula - Dragonfly", "text": "Il segno della libellula - Dragonfly (\"Dragonfly\") \u00e8 un film del 2002 diretto da Tom Shadyac con protagonista Kevin Costner.\nTrama.\nEmily Darrow, una coraggiosa oncologa pediatrica muore in un incidente sull'autobus in cui viaggiava in Venezuela per portare la sua assistenza specializzata ai bambini delle popolazioni pi\u00f9 povere. Il suo corpo non viene ritrovato. Il marito Joe, medico di pronto soccorso a Chicago era contrario alla sua partenza anche per via della gravidanza in corso. Cerca di convivere con il dolore, anche con l'aiuto di un'amica e vicina di casa, l'avvocato Miriam Belmont. Tuttavia, alcuni dei bimbi pazienti in oncologia pediatrica della moglie, dei quali lui le aveva promesso di prendersi cura durante la sua assenza, gli raccontano di esperienze premorte in cui Emily parla loro proprio di lui e riempiono le loro stanze d'ospedale di disegni raffiguranti una specie di croce ondulata; l'uomo ne discute allora con Sorella Madeline che si \u00e8 occupata di ci\u00f2 anni prima salvo poi essere allontanata dall'Ospedale con l'accusa di spaventare i bambini alimentando falsi eventi. La Suora gli consiglia di affrontare la situazione con fede. Anche a casa cominciano a manifestarsi eventi inspiegabili ed infatti ad ogni nuovo segnale, Joe si convince sempre di pi\u00f9 che Emily stia cercando di contattarlo per fargli capire qualcosa di estremamente importante, seppur non creduto dai colleghi ne' da Miriam.\nJoe infine si convince definitivamente quando, consultando una cartina per un weekend di rafting che stava organizzando con gli amici per provare a distrarsi, nota gli stessi simboli disegnati dai bambini, scoprendo che indicano delle cascate. Guardando le ultime foto inviategli dalla moglie, che la ritraevano vicina ad una cascata, parte senza indugi alla ricerca del villaggio vicino al quale avvenne l'incidente in cui la moglie perse la vita. Una volta giunto sul posto, anche grazie all'aiuto della guida locale, la scoperta finale sar\u00e0 assolutamente sconvolgente: la moglie era stata trovata morta, dopo l'incidente, dagli abitanti del villaggio in cui Susanna aveva prestato aiuto, e grazie al loro aiuto la bambina che portava in grembo, seppur nata prematura, \u00e8 viva e custodita in una delle loro capanne, in quanto, come dice la capovillaggio, \"non abbiamo salvato il suo corpo ma la sua anima\".\nJoe pu\u00f2 finalmente tornare a casa con la figlia."}
{"id": "1625523", "revid": "1610933", "url": "https://it.wikipedia.org/wiki?curid=1625523", "title": "Tagua", "text": ""}
{"id": "1625537", "revid": "110157", "url": "https://it.wikipedia.org/wiki?curid=1625537", "title": "Huixtla", "text": "La citt\u00e0 di Huixtla \u00e8 a capo dell'omonimo comune, nello stato del Chiapas, Messico. Conta 30.407 abitanti secondo le stime del censimento del 2005 e le sue coordinate sono 15\u00b008'N 92\u00b027'W.\nStoria.\nL'attuale citt\u00e0 di Huixtla fu fondata con il nome di Huiztl\u00e1n nel 1486 come villaggio per la riscossione dei tributi degli Aztechi.&lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica VIII: SOCONUSCO.\nNel 1998 e nel 2005 ci sono state inondazioni che hanno gravemente danneggiato alcune localit\u00e0 del comune.\nToponimia.\nHuixtla in lingua n\u00e1huatl significa \"Luogo dove abbondano le lische\"."}
{"id": "1625538", "revid": "1610933", "url": "https://it.wikipedia.org/wiki?curid=1625538", "title": "Possum pigmeo di montagna", "text": ""}
{"id": "1625541", "revid": "125848119", "url": "https://it.wikipedia.org/wiki?curid=1625541", "title": "Terra di confine - Open Range", "text": "Terra di confine - Open Range (\"Open Range\") \u00e8 un film del 2003 diretto da Kevin Costner.\nIl film, secondo western diretto da Costner, \u00e8 un adattamento del romanzo di Lauran Paine \"The Open Range Men\" del 1990. Lo stesso autore scrisse una prima sceneggiatura nel 1999, ma mor\u00ec due anni dopo senza vedere la trasposizione della sua opera sul grande schermo.\nTrama.\nMontana, 1882. Boss, Charley, Mose e Button sono quattro mandriani nomadi che conducono il bestiame per le praterie americane. La loro vita \u00e8 basata su un antico codice di amicizia e onore.\nMose deve andare in citt\u00e0 a rifornirsi, dopo che sono rimasti bloccati dal brutto tempo. Tardando a ritornare, Boss e Charley lo raggiungono, scoprendo che si trova in prigione dove \u00e8 giunto in pessime condizioni a seguito di una rissa. Baxter, un allevatore residente e despota locale, aiutato dallo sceriffo corrotto al suo servizio, minaccia i tre qualora non abbandonino la zona. Boss decide di lottare, ma intanto affida Mose alle cure del medico Barlow, che \u00e8 assistito dalla sorella Sue. Tornati nel campo dove la mandria era stata affidata al giovane Button, i quattro organizzano un'offensiva per vendicare l'aggressione a Mose e le minacce. Boss e Charley raggiungono nottetempo l'accampamento degli uomini di Baxter responsabili delle azioni violente nei loro confronti, li umiliano, li disarmano e fanno fuggire i loro cavalli. Ignorano per\u00f2 che nel frattempo un'altra parte della banda si era diretta contro il loro accampamento e quando vi fanno ritorno, trovano Mose ucciso e Button gravemente ferito.\nBoss e Charley tornano quindi nuovamente in citt\u00e0 per affidare Button alle cure del medico e preparare un'offensiva definitiva. Il medico per\u00f2 \u00e8 accorso a curare gli uomini di Baxter, feriti in conseguenza degli ultimi scontri. Cos\u00ec \u00e8 la sorella Sue ad occuparsi di Button, fraternizzando con i mandriani verso uno dei quali, Charley, nasce un sentimento immediatamente ricambiato.\nDopo un crescendo di tensioni, Boss e Charley tornano in citt\u00e0, dando vita ad una gigantesca resa dei conti contro Baxter e i suoi scagnozzi, dalla quale infine escono feriti ma vittoriosi. Il successo sar\u00e0 ottenuto grazie all'abilit\u00e0 di Charley, che ha un passato da pistolero, ma anche alla ribellione finale della popolazione, ormai stufa dell'oppressione operata da Baxter e i suoi accoliti.\nCharley, dichiaratosi a Sue, deve partire per seguire la mandria, ma le promette di ritornare. Infatti lascer\u00e0 l'attivit\u00e0 di cowboy e torner\u00e0 in citt\u00e0 con i suoi amici, dato che Boss ha deciso di acquistare e gestire il locale saloon, rimasto senza proprietario dopo la sanguinosa sparatoria."}
{"id": "1625546", "revid": "110157", "url": "https://it.wikipedia.org/wiki?curid=1625546", "title": "La Independencia", "text": "La citt\u00e0 di Comit\u00e1n de Dom\u00ednguez \u00e8 a capo dell'omonimo comune, nello stato del Chiapas, Messico. Conta 2.804 abitanti secondo le stime del censimento del 2005 e le sue coordinate sono 16\u00b015'N 92\u00b001'W. &lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica III: FRONTERIZA."}
{"id": "1625547", "revid": "185700", "url": "https://it.wikipedia.org/wiki?curid=1625547", "title": "Repubblica di Cuba", "text": ""}
{"id": "1625549", "revid": "185700", "url": "https://it.wikipedia.org/wiki?curid=1625549", "title": "Sindacato costituzionale", "text": ""}
{"id": "1625550", "revid": "287204", "url": "https://it.wikipedia.org/wiki?curid=1625550", "title": "Bevera (Ventimiglia)", "text": "B\u00e8vera (\"Beura\" in ligure) \u00e8 una frazione di 169 abitanti del comune di Ventimiglia, in provincia di Imperia.\nGeografia fisica.\nIl paese \u00e8 situato alle pendici sud-est del monte Pozzo, verso la confluenza dell'omonimo torrente con le acque del fiume Roia, a quattro chilometri dal capoluogo.\nStoria.\nVillaggio assai antico, la prima citazione scritta \u00e8 del 1096 (ma probabilmente da correggere in 1090): \"in valle Bevera et in loco ubi dicitur Bevera\" (CAIS, Cont. Vent., 115). Nel Medioevo i suoi abitanti erano frequentemente colpiti da febbri intermittenti, a causa della impropria gestione delle acque. Molto probabilmente, il toponimo B\u00e8vera aveva in origine il significato di \"corso d'acqua dove si abbeverano le greggi\".\nLa notte del 25 agosto 1563 le navi del corsaro Ulug-Al\u00ec si ancorarono nella baia di Latte; i pirati salirono a Sant'Antonio e, scesi a Bevera, razziarono cose e persone, tra le quali Benedetto Martino che venne condotto schiavo in Algeri. Il 1\u00ba marzo 1571, presso l'isola greca di Corf\u00f9, Benedetto fugg\u00ec verso un presidio cristiano, dove venne catturato e venduto alla \"Galea Capitana\" genovese di Nicol\u00f2 Doria. Da quella nave Benedetto assistette dal largo alla battaglia di Lepanto, del 7 ottobre 1571. Tornato a Genova, Benedetto riusc\u00ec a riscattarsi e tornare a Bevera. \nLa chiesa di San Giovanni Battista in Bevera fu eretta in parrocchia indipendente il 13 dicembre del 1619 dal vescovo di Ventimiglia Nicol\u00f2 Spinola. \nNel 1797, a seguito della dominazione francese di Napoleone Bonaparte, che caus\u00f2 la caduta della Repubblica di Genova, il borgo fu annesso alla Repubblica Ligure, e nel 1805 al Primo Impero francese. Durante il breve periodo della repubblica ligure, erede della Rivoluzione francese, Bevera fu una municipalit\u00e0 autonoma. \nNel 1815, nuovamente frazione di Ventimiglia, fu inglobato nel Regno di Sardegna, cos\u00ec come stabil\u00ec il congresso di Vienna del 1814, e successivamente nel Regno d'Italia dal 1861.\nNei dintorni, sulla sommit\u00e0 di monte Pozzo, raggiungibile da una carrozzabile di 5\u00a0km che si stacca dal centro abitato nei pressi della locale stazione ferroviaria, si trovano numerose fortificazioni risalenti alla seconda guerra mondiale. Nei primi anni del Novecento contava 245 abitanti; da allora possiede un cimitero proprio, un oratorio, una pubblica fontana e un orologio.\nEconomia.\nBevera, essendo situata nell'unica zona pianeggiante di una certa ampiezza dl comune di Ventimiglia, ospita numerose industrie ed attivit\u00e0, tra le quali si pu\u00f2 citare la Cava Bergamasca, che si occupa dell'estrazione di materiali da costruzione, una cava di sabbia nel letto del fiume Roia, un'industria farmaceutica,un centro edile e diverse serre per la floricoltura.\nInfrastrutture e trasporti.\nFerrovie.\nLungo la linea ferroviaria Cuneo-Limone-Ventimiglia \u00e8 presente la stazione di Bevera, in funzione dal 1914."}
{"id": "1625556", "revid": "486946", "url": "https://it.wikipedia.org/wiki?curid=1625556", "title": "Giostra medievale", "text": ""}
{"id": "1625557", "revid": "767487", "url": "https://it.wikipedia.org/wiki?curid=1625557", "title": "Charles de Noyelle", "text": "Biografia.\nNel 1661 Giovanni Paolo Oliva lo nomin\u00f2 suo assistente per le province tedesche: dopo la sua elezione al generalato si schier\u00f2 dalla parte di papa Innocenzo XI nei suoi conflitti con Luigi XIV, intenzionato a rafforzare l'assolutismo a scapito delle prerogative papali, causando diversi problemi alla Compagnia in Francia; la posizione di compromesso adottata per\u00f2 nei confronti della Dichiarazione dei quattro articoli del 1682 suscit\u00f2 l'indignazione del pontefice che tent\u00f2 di sopprimere l'ordine impedendogli di ammettere novizi."}
{"id": "1625561", "revid": "110157", "url": "https://it.wikipedia.org/wiki?curid=1625561", "title": "Ixhuat\u00e1n", "text": "La citt\u00e0 di Ixhuat\u00e1n \u00e8 a capo dell'omonimo comune, nello stato del Chiapas, Messico. Conta 3.109 abitanti secondo le stime del censimento del 2005 e le sue coordinate sono 17\u00b017'N 93\u00b000'W.\nStoria.\nPrima della conquista spagnola, il territorio dell'attuale comune faceva parte della nazione zoque. Il nome originale era Aguaima.\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica V: NORTE.\nToponimia.\nIxhuat\u00e1n in lingua n\u00e1huatl significa \"Posto della foglia verde\"."}
{"id": "1625562", "revid": "119759414", "url": "https://it.wikipedia.org/wiki?curid=1625562", "title": "Regione di Atsimo-Andrefana", "text": "La regione di Atsimo-Andrefana \u00e8 una regione della provincia di Toliara, nel Madagascar sud-occidentale.\nIl capoluogo della regione \u00e8 Toliara.\nHa una popolazione di 1.018.500 abitanti distribuita su una superficie di 66.236\u00a0km\u00b2.\nSuddivisione amministrativa.\nLa regione \u00e8 suddivisa in nove distretti:"}
{"id": "1625564", "revid": "287204", "url": "https://it.wikipedia.org/wiki?curid=1625564", "title": "Ixhuatan", "text": ""}
{"id": "1625566", "revid": "1005847", "url": "https://it.wikipedia.org/wiki?curid=1625566", "title": "Asamblea Nacional del Poder Popular", "text": ""}
{"id": "1625569", "revid": "339392", "url": "https://it.wikipedia.org/wiki?curid=1625569", "title": "Berta da Torino", "text": ""}
{"id": "1625576", "revid": "110157", "url": "https://it.wikipedia.org/wiki?curid=1625576", "title": "Ixtacomit\u00e1n", "text": "La citt\u00e0 di Ixtacomit\u00e1n \u00e8 a capo dell'omonimo comune, nello stato del Chiapas, Messico. Conta 4.491 abitanti secondo le stime del censimento del 2005 e le sue coordinate sono 17\u00b025'N 93\u00b005'W.\nStoria.\nAll'arrivo degli spagnoli, Ixtacomit\u00e1n faceva parte della nozione \"zoque\"; durante l'epoca coloniale fu un paese di una certa importanza; secondo un censimento del 1778 vi erano residente 410 indigeni, 88 neri e 33 bianchi.&lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica V: NORTE.\nToponimia.\n\"Ixtacomit\u00e1n\" in lingua n\u00e1huatl significa \"abbondanza di febbre\"."}
{"id": "1625579", "revid": "287204", "url": "https://it.wikipedia.org/wiki?curid=1625579", "title": "Ixtacomitan", "text": ""}
{"id": "1625581", "revid": "1543377", "url": "https://it.wikipedia.org/wiki?curid=1625581", "title": "D\u012bm\u012btr\u012bs Christofias", "text": "Dal 2008 al 2013 \u00e8 stato presidente della repubblica di Cipro. Si \u00e8 trattato del primo capo di Stato comunista in un paese membro dell'Unione europea.\nBiografia.\nFiglio di un uomo politico, gi\u00e0 da giovanissimo Christofias frequent\u00f2 gli ambienti dell'estrema sinistra cipriota, in particolare le file dell'Organizzazione studentesca unita pancipriota. Nel 1964 si iscrisse al Partito Progressista dei Lavoratori (AKEL), un movimento marxista-leninista, alla Federazione pancipriota del lavoro e all'Organizzazione giovanile democratica unita. Nel 1964 concluse i suoi studi superiori al liceo commerciale di Nicosia. Nel 1969 entr\u00f2 nel comitato centrale dell'Organizzazione giovanile democratica unita.\nSuccessivamente Christofias studi\u00f2 in Unione Sovietica, grazie a una borsa di studio offertagli dal partito. Parla fluentemente il russo. Si laure\u00f2 e consegu\u00ec un dottorato in storia presso l'Accademia delle scienze sociali di Mosca: in URSS conobbe anche la sua futura moglie Elsie Chiratou e dopo averla sposata torn\u00f2 in patria ad occuparsi di politica, inizialmente ancora con l'Organizzazione giovanile democratica unita. Nel 1974 ne divenne segretario organizzativo centrale e tre anni dopo fu eletto segretario generale: mantenne questo incarico fino al 1987.\nNel 1976 Christofias era diventato membro del comitato distrettuale di AKEL a Nicosia e Kyrenia e un funzionario nazionale di AKEL. Nel 1982 entr\u00f2 nel comitato centrale del partito e nel 1986 nell'ufficio politico del comitato centrale. Nel 1987 divenne membro della segreteria centrale e un anno dopo, a seguito della morte di Ezekias Papaioannou, fu scelto come segretario nazionale del partito. Ricopr\u00ec tale incarico fino al febbraio 2009.\nDeputato dal 1991 e componente di numerose commissioni parlamentari, dal 2001 Christofias presiedette la Camera dei Rappresentanti e il mandato quinquennale gli venne rinnovato nel 2006. In questi anni egli fu alleato, seppur talvolta critico, del presidente cipriota Tassos Papadopoulos.\nPresidente della repubblica.\nNel 2008 Christofias decise di non sostenere Papadopoulos alle elezioni presidenziali e present\u00f2 la propria candidatura alla presidenza, venendo sostenuto da AKEL e dai \"Democratici Uniti\". Al primo turno ricevette il 32,29% dei voti e fu ammesso al ballottaggio del 24 febbraio 2008, in cui si apparent\u00f2 con Papadopoulos, che con il suo 31,79% non approd\u00f2 al secondo turno ma fu l'ago della bilancia delle consultazioni. Il 24 febbraio 2008 Christofias sconfisse Ioannis Kasoulidis con il 53,4% dei consensi, riuscendo cos\u00ec a portare per la prima volta un partito comunista a vincere le elezioni in un paese dell'Unione europea.\nChristofias entr\u00f2 in carica come presidente della repubblica il 28 febbraio 2008. Dopo la rottura con due partiti alleati a causa delle crescenti difficolt\u00e0 economiche e dell'esplosione che colp\u00ec la principale centrale elettrica del paese, nell'agosto 2011 Christofias form\u00f2 un governo di minoranza. In relazione all'esplosione, nell'ottobre 2011 Christofias fu accusato di negligenza, ma rifiut\u00f2 di dimettersi. Durante il suo mandato Cipro assunse per la prima volta la presidenza di turno del Consiglio dell'Unione europea.\nPosizioni politiche.\nPur essendo comunista, in considerazione del volume ridotto dell'economia nazionale e del velleitarismo di tentativi rivoluzionari isolati ha dichiarato di non voler cambiare l'economia di libero mercato che vige a Cipro. Si \u00e8 opposto all'ingresso di Cipro nella zona euro, chiedendo un rinvio di un anno per l'adesione. Fedele alla tradizione del movimento comunista, AKEL \u00e8 noto come un partito pragmatico e aperto al dialogo, su vari temi vicino a posizioni socialdemocratiche.\nHa definito il crollo dell'URSS come un crimine contro l'umanit\u00e0. Supporta la resistenza antiamericana di Cuba e si \u00e8 dichiarato favorevole alla chiusura delle basi militari britanniche da Cipro.\nNel 2004 Christofias si oppose all'approvazione del piano delle Nazioni Unite per la riunificazione di Cipro, appoggiando la posizione del presidente Papadopoulos. Nel luglio 2007 ritir\u00f2 il suo appoggio a Papadopoulos proprio per dissensi sulla conduzione dei negoziati con i turchi ciprioti. Durante la campagna elettorale del 2008 Christofias ha indicato la riunificazione del paese come una delle sue priorit\u00e0, dichiarandosi a favore della ripresa dei negoziati e della creazione di una federazione bipartita. AKEL ha tradizionalmente buoni rapporti con i turchi ciprioti e Christofias ha buoni rapporti personali con il presidente turco cipriota. I negoziati tra le due comunit\u00e0 sono entrati nuovamente in una fase di stallo dopo l'elezione di un presidente nazionalista nella parte turca cipriota nell'aprile 2010.\nVita personale.\nChristofias \u00e8 sposato e ha tre figli.\nNel 2002 ha subito un trapianto di rene."}
{"id": "1625584", "revid": "830939", "url": "https://it.wikipedia.org/wiki?curid=1625584", "title": "Franz Retz", "text": "Eletto generale all'unanimit\u00e0, il suo fu uno dei superiorati pi\u00f9 tranquilli della storia dei primi secoli della Compagnia: nel 1737 ottenne la canonizzazione di san Giovanni Francesco R\u00e9gis."}
{"id": "1625585", "revid": "35813", "url": "https://it.wikipedia.org/wiki?curid=1625585", "title": "Fran\u00e7ois Joseph Paul Conte di De Grasse e Marchese di Tilly", "text": ""}
{"id": "1625592", "revid": "192549", "url": "https://it.wikipedia.org/wiki?curid=1625592", "title": "Federico I di Hohenstaufen", "text": ""}
{"id": "1625601", "revid": "767487", "url": "https://it.wikipedia.org/wiki?curid=1625601", "title": "Ixtapa (Chiapas)", "text": "La citt\u00e0 di Ixtapa \u00e8 a capo dell'omonimo comune, nello stato del Chiapas, Messico. Conta 5.238 abitanti secondo le stime del censimento del 2005.\n&lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica I: CENTRO.\nToponimia.\nL'antica parola Ixtapa significa \"posto dell'acqua salata\" dal n\u00e1huatl \"istatl\": sale; \"atl\": acqua e \"pan\": posto."}
{"id": "1625603", "revid": "729019", "url": "https://it.wikipedia.org/wiki?curid=1625603", "title": "Beretta SCP 70/90", "text": "Il fucile d'assalto Beretta SCP 70/90 \u00e8 una variante del Beretta AR 70/90 prodotto dalla Fabbrica d'Armi Pietro Beretta per essere impiegata dai reparti paracadutisti. La sua caratteristica principale \u00e8 di avere la canna pi\u00f9 corta di 81mm per agevolarne l'impiego durante gli aviolanci.\nCaratteristiche tecniche.\nL'SCP 70/90 ha la gruccia del calcio pieghevole e la canna pi\u00f9 corta di 81mm, avendo quindi una lunghezza totale minima di 740mm. Utilizza munizioni 5,56 \u00d7 45 mm, calibro d'ordinanza NATO per i fucili d'assalto e leggeri in dotazione alla truppa. Il fucile d'assalto della serie 70/90 viene alimentato da un caricatore dalla capacit\u00e0 di 30 colpi, \u00e8 un'arma a sfruttamento indiretto dei gas, a chiusura stabile mediante tenoni e mortase ricavate nella culatta, sul corpo di recupero dei gas vi \u00e8 una valvola parzializzatrice che non incide sulla celerit\u00e0 di tiro. Possiede un selettore di tiro bilaterale posizionabile su quattro posizioni: sicura, colpo singolo, raffica controllata da tre colpi, raffica. La canna \u00e8 rigata da 6 righe destrorse con passo da 178\u00a0mm. L'arma a differenza delle versioni AR ed SC \u00e8 dotata di tromboncino con innesto a baionetta e necessita quindi di una chiave esagonale tipo brugola per smontare il gruppo di recupero gas, cosa che non accade nelle altre versioni in cui il gruppo presa gas \u00e8 trattenuto dal tromboncino con innesto a vite, inoltre non \u00e8 dotato del bipiede che invece si trova nelle altre versioni dell'arma. Pu\u00f2 utilizzare il lanciagranate M203.\nI congegni di puntamento sono: \nSicurezze.\nCome gli altri due modelli dell'AR 70/90, la versione SCP dispone di una sicura e di 2 sicurezze:"}
{"id": "1625604", "revid": "486946", "url": "https://it.wikipedia.org/wiki?curid=1625604", "title": "Madame Du Barry", "text": ""}
{"id": "1625606", "revid": "46291", "url": "https://it.wikipedia.org/wiki?curid=1625606", "title": "Adansonia grandidieri", "text": "Il baobab di Grandidier (Adansonia grandidieri ) \u00e8 una pianta appartenente alla famiglia delle Malvacee (sottofamiglia Bombacoideae), endemica del Madagascar.\nLa specie fu descritta per la prima volta da Henri Ernest Baillon nel 1893 e denominata in onore di Alfred Grandidier.\nIn malgascio \u00e8 comunemente denominato \"renala\" o \"reniala\" (\"madre della foresta\").\nDescrizione.\nSono alberi alti sino a 25\u201330 m, con grandi tronchi cilindrici di diametro sino a 3 m, sormontati una corona di rami disposti orizzontalmente a formare una chioma di forma appiattita.\nLa corteccia \u00e8 liscia, spessa sino a 10-15-cm negli esemplari adulti, di colore grigio-rossastro.\nTra ottobre e maggio la chioma si riempie di foglie palmate, di colore verde-bluastro, composte da 6 a 9 foglioline ellittico-lanceolate, ricoperte da una densa peluria.\nI fiori, che compaiono da maggio ad agosto, hanno petali di colore bianco-crema, tendente al giallo negli esemplari pi\u00f9 adulti. Sono intensamente profumati e si schiudono dopo il tramonto.\nI frutti sono ovoidali, rivestiti da un tegumento rossastro, con un pericarpo sottile e un unico seme reniforme. Maturano fra novembre e dicembre e sono ricchi di vitamina C.\nBiologia.\nSi riproduce per impollinazione zoocora: l'intenso odore che nelle ore notturne si sprigiona dai fiori, attira diverse specie di mammiferi notturni (in particolare megachirotteri e lemuri), che inserendo il loro muso nel calice per raggiungere il nettare raccolto alla base dei petali, riempiono il loro pelo di polline, che trasportano di fiore in fiore.\nDistribuzione e habitat.\nQuesta specie di baobab \u00e8 diffusa soprattutto nel Madagascar sud-occidentale (regione di Menabe). La maggior parte degli esemplari \u00e8 concentrata in cinque localit\u00e0 comprese tra il lago Ihotry, vicino Morombe, e Bereboka, a nord di Morondava. Il tratto di strada che collega Morondava a Belo Sur Tsiribihina, conosciuta come \"All\u00e9e des baobab\" , \u00e8 costeggiata da numerosi esemplari secolari di questa specie.\nOriginaria degli ambienti di savana alberata e di foresta spinosa, la specie \u00e8 attualmente diffusa all'interno di aree agricole degradate.\nConservazione.\nLa maggior parte degli esemplari superstiti di questa specie si trovano all'interno di aree agricole degradate, che offrono scarse opportunit\u00e0 di propagazione. Per tale motivo, e per la ristrettezza del suo areale, la \"IUCN Red List\" classifica \"A. grandidieri\" come specie in pericolo di estinzione. Nel 2007 il governo malgascio ha sottoposto a protezione la \"All\u00e9e des baobab\", progettandone la classificazione come Monumento naturale.\nRapporti con l'uomo.\nLa \"renala\" occupa un posto centrale nelle credenze e nei costumi delle popolazioni malgasce.\nAlcuni vetusti esemplari, considerati la dimora di spiriti, sono oggetto di venerazione. Lo \"status\" di alberi sacri \u00e8 testimoniato dalla presenza ai loro piedi di contenitori per le offerte votive, costituite da cereali o altri prodotti alimentari e talora anche rum.\nLa corteccia \u00e8 spesso utilizzata per ricavarne fibre per l'intreccio di cordami.\nI frutti, ricchi di vitamina C, sono utilizzati per l'alimentazione sia dell'uomo che del bestiame.\nDai semi si estrae un olio utilizzato per condire e cuocere i cibi."}
{"id": "1625609", "revid": "767487", "url": "https://it.wikipedia.org/wiki?curid=1625609", "title": "Giovani streghe", "text": "Giovani streghe (\"The Craft\") \u00e8 un film horror del 1996 diretto da Andrew Fleming, con protagoniste Robin Tunney, Rachel True, Fairuza Balk e Neve Campbell.\nTrama.\nSarah Bailey, una ragazza sedicenne soggetta a depressione ed episodi di allucinazioni, si trasferisce a Los Angeles con la famiglia per cominciare una nuova vita. Iscrittasi a una scuola cattolica, Sarah fa amicizia con Nancy, Bonnie e Rochelle, tre ragazze anticonformiste, considerate da molti vere e proprie streghe. Durante una lezione Bonnie si accorge che Sarah riesce a far levitare una matita sul banco e si rende conto che lei potrebbe essere il quarto elemento, decisivo per chiudere il cosiddetto Cerchio e farle diventare finalmente streghe vere e proprie. Sarah, affascinata dal comportamento misterioso e bizzarro delle tre amiche, decide di unirsi a loro. Nancy, la leader del gruppo, le parler\u00e0 di Manon, divinit\u00e0 della natura che le studentesse stanno cercando di evocare da tempo, ancora senza successo.\nA seguito di un rito collettivo, le ragazze inviano nuovamente a Manon le loro suppliche: Bonnie chiede di guarire dalle cicatrici che le deturpano il corpo; Rochelle vuole vendicarsi del bullismo di una compagna di scuola, Laura; Nancy, che vive in povert\u00e0 con la madre e il violento patrigno, chiede di risollevare la sua situazione economica; Sarah, infine, vuole conquistare Chris, un ragazzo attraente ma superficiale, che ha conosciuto di recente. Stavolta gli incantesimi funzionano. Bonnie non mostra pi\u00f9 alcun segno sul corpo; Laura, la nemica di Rochelle, diviene improvvisamente affetta da calvizie e abbandona ogni atteggiamento aggressivo; Nancy insieme a sua madre beneficer\u00e0 dell'eredit\u00e0 del patrigno, morto di colpo. E Chris si innamora perdutamente di Sarah.\nLe quattro giovani continuano allora con le pratiche magiche, per divertimento e per la voglia di sperimentare gli acquisiti poteri. \u00c8 Nancy quella che pi\u00f9 si lascia trasportare nel mondo dell'occulto. Un giorno, in un negozio di articoli magici, la ragazza viene attratta da un libro contenente un rituale di evocazione avanzato per l'ampliamento dei poteri. La proprietaria del negozio, anch'ella una strega, avverte Nancy che il libro potrebbe essere pericoloso, in quanto il rito di invocazione di uno spirito \u00e8 indicato per streghe pi\u00f9 esperte: se si usa quel potere per scopi malvagi le conseguenze sarebbero terribili. Nancy non d\u00e0 ascolto all'avvertimento e una sera in una spiaggia isolata riesce a compiere il nuovo e pi\u00f9 pericoloso rituale con l'aiuto delle tre amiche. I poteri del cerchio crescono a dismisura, tanto da sconvolgere l'equilibrio delle giovani streghe.\nSarah si rende conto che la situazione sta precipitando e si allontana dal cerchio.\nNancy, completamente fuori di s\u00e9, uccide Chris, e con Rochelle e Bonnie istiga Sarah a commettere suicidio; Sarah riesce per\u00f2 a compiere un nuovo incantesimo che accresce le sue forze. Bonnie e Rochelle, guardandosi allo specchio vedono raffigurate se stesse con i terribili effetti delle loro malefatte; difatti secondo le leggi della magia, chi fa del male ne ricever\u00e0 altrettanto ma triplicato (le cicatrici per Bonnie e la perdita dei capelli per Rochelle) e decidono quindi di darsi alla fuga. Nancy, impaurita, chiede a Sarah una tregua ma per tutta risposta Sarah enuncia un incantesimo finale e la priva di tutti i suoi poteri magici. Il giorno dopo Bonnie e Rochelle cercano goffamente di chiedere perdono a Sarah, le comunicano di non avere pi\u00f9 poteri e si chiedono se anche a Sarah sia capitato lo stesso. Sarah le respinge provocando una tempesta e spaventandole. Nancy invece, ormai divenuta preda della follia, finir\u00e0 internata in un ospedale psichiatrico.\nProduzione.\nUna volta confezionato il concept iniziale del film, la produzione ha tenuto un imponente casting per il quale sono state considerate ben 85 attrici differenti per i ruolo delle quattro giovani streghe: tra di loro c'erano anche future stelle del cinema come Angelina Jolie e Alicia Silverstone. Quando Rachel True fu scritturata per il ruolo di Rochelle, il suo personaggio fu parzialmente riscritto cos\u00ec da aggiungere la sottotrama del razzismo, precedentemente non prevista in quanto la produzione non aveva fatto previsioni particolari circa le etnie dei quattro personaggi. Per rendere il film fedele ai riti e le credenze wicca a cui si ispira, la produzione ha coinvolto un'adepta di tale credo religioso, Pat Devin, in qualit\u00e0 di \"set advisor\". Le riprese si sono svolte a Los Angeles, utilizzando sia set costruiti che locali e luoghi utilizzati cos\u00ec come realmente appaiono. In totale, per la produzione del film sono stati spesi 15 milioni di dollari.\nColonna Sonora.\n\"The Craft: Music from the Motion Picture\" \u00e8 stata pubblicata il 30 aprile 1996 via Columbia Records nei formati CD e musicassetta. Tra i brani inseriti troviamo la stessa versione di \"How Soon Is Now?\" che sar\u00e0 poi utilizzata per sigla della popolare serie TV \"Streghe\", anch'essa incentra su giovani streghe e basata sui precetti della religione wicca. Nel film, questo brano \u00e8 utilizzato sia nella scena in cui le quattro streghe formano il loro gruppo di amiche che durante i titoli di coda.\nAccoglienza.\nPubblico.\nAl momento dell'uscita, il film ha ottenuto un incasso al botteghino di circa 55,6 milioni di dollari. Secondo quanto dichiarato dalla casa di produzione, il film si \u00e8 comportato da sleeper hit acquisendo popolarit\u00e0 nel corso degli anni fra varie generazioni di adolescenti.\nCritica.\nSecondo l'aggregatore di recensioni Rotten Tomatoes, il film ha ottenuto un indice di gradimento del 56% e un voto di 5,49 su 10 sulla base di 57 recensioni. Il film ha ricevuto delle nomination ai Saturn Awards come miglior film horror e miglior attrice non protagonista per Fairuza Balk. La scena di lotta fra Balk e Robin Tunney ha anche vinto un MTV Movie Award nella categoria, appunto, \"miglior lotta\".\nA posteriori, il film ha ottenuto recensioni ben pi\u00f9 lusinghiere di quelle iniziali. Secondo quanto affermato in un articolo di The Huffington Post, il film ha ottenuto il titolo di \"classico\" per aver \"avuto il coraggio di andare oltre i soliti clich\u00e9 dei teen horror e aver incorporato tematiche pi\u00f9 dark\". Secondo un articolo di Complex, il film risulta \"molto pi\u00f9 moderno di tanti film recenti, un'ottima rappresentazione del passaggio all'et\u00e0 adulta di quattro adolescenti\".\nEredit\u00e0.\nCon il passare degli anni, il film ha ottenuto il titolo di cult per via della sua presenza costante nei mass media e nei social media. Il film ha ispirato molte opere anche in ambiti diversi da quello cinematografico: la cantante Katy Perry ha ad esempio dichiarato che il suo brano \"Dark Horse\" \u00e8 ispirato al film, mentre il videoclip del brano \"Black Magic\" delle Little Mix appare come un'esplicita citazione dell'opera."}
{"id": "1625610", "revid": "42081", "url": "https://it.wikipedia.org/wiki?curid=1625610", "title": "Nuova sinistra", "text": ""}
{"id": "1625611", "revid": "409613", "url": "https://it.wikipedia.org/wiki?curid=1625611", "title": "Ixtapangajoya", "text": "La citt\u00e0 di Ixtapangajoya \u00e8 a capo dell'omonimo comune, nello stato del Chiapas, Messico. Conta 1.070 abitanti secondo le stime del censimento del 2005 e le sue coordinate sono 17\u00b029'N 93\u00b000'W.&lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica V: NORTE.\nToponimia.\nIxtapangajoya in lingua n\u00e1huatl significa \"Posto dell'acqua salata\"."}
{"id": "1625614", "revid": "124332163", "url": "https://it.wikipedia.org/wiki?curid=1625614", "title": "Parco nazionale del Denali", "text": "Il parco nazionale del Denali, il cui nome ufficiale \u00e8 Denali National Park and Preserve, \u00e8 un parco nazionale statunitense situato 382\u00a0km a nord di Anchorage. \u00c8 il principale parco nazionale dell'Alaska e prende il nome dall'omonimo monte, che con i suoi 6194 metri \u00e8 la pi\u00f9 alta cima dell'America del Nord. \nStoria.\nLa prima fondazione del parco si ebbe nel 1917, quando Charles Sheldon, naturalista e cacciatore, fond\u00f2 il \"Mount McKinley National Park\", come riserva di caccia. Tra il 1917 e il 2015 il toponimo ufficiale del Monte Denali fu McKinley, in omaggio a William McKinley, 25\u00ba presidente degli Stati Uniti. Nel 1980, il Congresso triplic\u00f2 l'estensione del parco, aggiungendovi oltre acri (circa 1 620 000 ha), e rinominandolo \"Denali National Park and Preserve\". Contestualmente, la zona fu dichiarata una \"International Biosphere Reserve\", importante per la ricerca sull'ecosistema subartico. Dal 1972 l'accesso al parco \u00e8 vietato alle macchine private; un sistema di autobus \u00e8 a disposizione dei visitatori.\nTerritorio.\nIl parco nazionale del Denali si estende per oltre 6 000 000 acri (circa 2 430 000 ha) .\nPrima dell'arrivo degli euro-americani, la zona era abitata da cinque diversi gruppi di lingua athabaska: Ahtna a est, Dena'ina al sud, Kuskokwim a ovest, Koyukon a nord, Tanana a nord-est. Gli indigeni conducevano una vita semi-nomade, spostandosi lungo i maggiori corsi d'acqua. \nIl parco si suddivide in tre unit\u00e0 distinte:\nAll'interno della Denali Wilderness si trovano aree per campeggiare, due centri per i visitatori e diverse stazioni di ranger. Una sola strada asfaltata entra nel parco, per sole 89 miglia; i veicoli privati possono arrivare solo fino al miglio 15, e in inverno la neve viene rimossa solo per le prime tre miglia. Nei mesi invernali infatti, per gli spostamenti interni al parco, vengono utilizzate le slitte trainate da cani.\nFauna.\nLa regione del Denali ospita una grande variet\u00e0 d'uccelli (167 specie) e mammiferi (39 specie). Una notevole quantit\u00e0 di orsi neri e grizzly, alci e lupi, carib\u00f9, bighorn bianchi. Proprio per questi ultimi Charles Sheldon, dopo la sua visita nel 1907-1908, propose al congresso degli Stati Uniti di creare una riserva per queste pecore. Altri mammiferi presenti sono linci, ghiottoni, coyote, volpi e castori, mentre tra gli uccelli pi\u00f9 noti vi sono grifalchi, aquile reali e aquile di mare testabianca. L'unica specie anfibia \u00e8 rappresentata dalla rana silvestre.\nFlora.\nNei parco si trovano oltre 650 specie di piante che producono fiori, oltre a muschi, licheni, funghi e alghe. La flora di ampie zone del parco \u00e8 condizionata dalla presenza del permafrost.\nFino agli 800 metri di elevazione, il paesaggio \u00e8 caratterizzato dalla foresta sempreverde della taiga; oltre, subentra la piccola vegetazione della tundra.\nNel parco non \u00e8 raro vedere porzioni di taiga in cui gli alberi sono inclinati, ciascuno in una direzione diversa; il fenomeno \u00e8 dovuto allo scioglimento del permafrost sottostante, ed \u00e8 stato battezzato \"drunken forest\", foresta ubriaca.\nIl caso McCandless.\nIl parco \u00e8 famoso per essere stato il luogo in cui il nomade americano Christopher McCandless visse gli ultimi giorni della sua vita, dopo aver viaggiato per gli Stati Uniti occidentali. Della permanenza del ragazzo nel parco parla il giornalista Jon Krakauer nel libro \"Nelle terre estreme\", da cui poi \u00e8 stato tratto il film \"Into the Wild - Nelle terre selvagge\", per la regia di Sean Penn."}
{"id": "1625616", "revid": "436907", "url": "https://it.wikipedia.org/wiki?curid=1625616", "title": "Liberatemi (singolo)", "text": "Liberatemi \u00e8 un singolo del cantautore italiano Biagio Antonacci, pubblicato nel 1992 come primo estratto dall'album omonimo.\nLa canzone.\nScritto dallo stesso Antonacci insieme a Mauro Malavasi, il brano \u00e8 stato presentato dal cantante durante la sua partecipazione al Festivalbar 1992 e al Cantagiro 1992.\nNel 1993 il singolo \u00e8 stato ripubblicato insieme a una versione remixata del brano \"Assomigliami\"."}
{"id": "1625623", "revid": "1543377", "url": "https://it.wikipedia.org/wiki?curid=1625623", "title": "Battaglia di Nocera", "text": "La Battaglia di Nocera fu una delle maggiori battaglie di Ruggero II di Sicilia ed una delle sue due maggiori sconfitte, insieme a quella nella Battaglia di Rignano, entrambe subite per mano del conte Rainulfo di Alife.\nUna sconfitta senza conseguenze.\nLo scenario.\nNel 1127 Rainulfo, auspice il papa Onorio II, si alle\u00f2 con Roberto II di Capua nel tentativo di contrastare la successione di Ruggero d'Altavilla al ducato di Puglia e Calabria; questi riusc\u00ec a imporsi, ma dovette concedere a Rainulfo il possesso feudale della contea di Ariano.\nL'alleanza con il sovrano fu breve: nel febbraio 1130, alla morte di Onorio II, Rainulfo si schier\u00f2 con Innocenzo II, contro l'antipapa Anacleto II.\nRuggero, duca di Puglia e di Calabria e padrone della Sicilia, aveva riconosciuto come valida l'elezione di Anacleto ed ebbe in ricompensa la corona di Sicilia, il 25 dicembre 1130.\nMa alcuni nobili feudatari normanni, che gi\u00e0 da tempo mordevano il freno, non accettarono il nuovo sovrano e da qui si scatenarono gli eventi che portarono allo scontro militare il 24 luglio 1132 sul fiume Sarno presso Scafati.\nPrima della battaglia.\nNel 1132, il ribelle Rainulfo aveva radunato grandi forze con il suo alleato il principe di Capua Roberto II.\nLa citt\u00e0 di Benevento, nonostante fosse usualmente fedele a Ruggero, si consegn\u00f2 nelle mani dei ribelli che si erano ammassati alle sue porte.\nRuggero, fece tornare indietro il suo esercito dirigendosi verso Nocera, la pi\u00f9 grande citt\u00e0 fortificata del principe di Capua, a parte Capua stessa.\nLa ritirata sugli Appennini fu straordinariamente rapida, ma i ribelli si mossero altrettanto velocemente per incontrare l'esercito reale a Nocera.\nRuggero distrusse l'unico ponte che attraversava il fiume Sarno ma i ribelli, con rapidit\u00e0 altrettanto straordinaria, costruirono un ponte di fortuna, e mossero verso l'assediata Nocera.\nIl combattimento.\nRuggero aveva tolto il suo assedio all'arrivo dell'esercito ribelle, Rainulfo invi\u00f2 250 cavalieri verso le mura della citt\u00e0 per distrarre una parte delle truppe reali.\nRoberto di Capua si mise a capo dell'ala sinistra, Rainulfo di quella destra divisa in tre colonne.\nIl 24 luglio, una domenica, Ruggero inizi\u00f2 lo scontro caricando i cavalieri del principe.\nLe truppe reali risultarono vittoriose e la fanteria di Capua si ritir\u00f2 sul ponte improvvisato, che croll\u00f2.\nRuggero ordin\u00f2 una seconda carica che inizialmente ebbe successo, ma Rainulfo si un\u00ec al combattimento con 500 uomini del suo centro. Egli colp\u00ec il fianco di Ruggero ed i realisti cominciarono a cedere.\nPrima che potessero arrivare rinforzi Rainulfo gett\u00f2 nella mischia prima la sua ala destra e poi quella sinistra e le truppe reali crollarono.\nRuggero stesso cerc\u00f2 di incoraggiare i suoi ma ormai erano in rotta e Ruggero con quattro cavalieri fugg\u00ec verso Salerno.\nLa vittoria dei ribelli fu assoluta.\nIl bottino.\nSettecento cavalieri furono catturati con ventiquattro baroni lealisti.\nSia i cronachisti simpatizzanti per i ribelli come Falcone Beneventano, che quelli realisti come Enrico Vescovo di Sant\u2019Agata, sono concordi nel dire che il bottino fu immenso, comprendeva persino la bolla dell'Antipapa Anacleto II con la quale Ruggero era stato investito del titolo di re.\nLe conseguenze.\nNonostante la vasta eco, la battaglia ebbe scarsa importanza su lungo termine perch\u00e9 l'imperatore Lotario II, dopo essere stato incoronato a Roma da papa Innocenzo II, torn\u00f2 in Germania, i ribelli, rimasti privi di aiuti, persero molte delle loro conquiste.\nNel luglio del 1134 le truppe di Ruggero costrinsero Rainulfo, Sergio VII duca di Napoli e gli altri ribelli a sottomettersi, mentre Roberto fu espulso da Capua. La guerra riprese l'anno successivo."}
{"id": "1625624", "revid": "76963", "url": "https://it.wikipedia.org/wiki?curid=1625624", "title": "Rachel True", "text": "Biografia.\nDopo essere comparsa in diverse produzioni televisive come \"I Robinson\" o \"Beverly Hills 90210\", Rachel True viene scelta per recitare nel film cinematografico \"Giovani streghe\" nel 1994 che le procura una cert\u00e0 popolarit\u00e0. In seguito l'attrice viene scelta soprattutto per ruoli televisivi."}
{"id": "1625625", "revid": "1305772", "url": "https://it.wikipedia.org/wiki?curid=1625625", "title": "Jiquipilas", "text": "Jiquipilas \u00e8 una citt\u00e0 e uno dei 119 comuni del Chiapas, nel sud del Messico.\nNel 2010, il comune aveva una popolazione totale di abitanti, un aumento rispetto ai nel 2005. Copre una superficie di 1197.3\u00a0km\u00b2.\nNel 2010, la citt\u00e0 di Jiquipilas possedeva una popolazione di abitanti. Oltre alla citt\u00e0 di Jiquipilas, il comune contava 580 localit\u00e0, la pi\u00f9 grande delle quali (con tra parentesi il numero di abitanti nel 2010) erano: Tierra y Libertad (), classificata come urbana, e Jos\u00e9 Mar\u00eda Pino Su\u00e1rez (), Tiltepec (), Vicente Guerrero (), Cuauht\u00e9moc (), Juli\u00e1n Grajales (), Quintana Roo () e Nueva Palestina (), classificati come rurali."}
{"id": "1625636", "revid": "6923", "url": "https://it.wikipedia.org/wiki?curid=1625636", "title": "Anton Anderledy", "text": "Biografia.\nEntrato nell'ordine nel 1839, fu docente di lettere classiche a Friburgo e dopo l'espulsione dei gesuiti dalla Svizzera emigr\u00f2 negli Stati Uniti d'America. Assistente del Generale per le province tedesche dal 1870, nel 1883 Pierre-Jean Beckx riusc\u00ec a farlo eleggere suo vicario con diritto di successione."}
{"id": "1625639", "revid": "339392", "url": "https://it.wikipedia.org/wiki?curid=1625639", "title": "Latin America Exchange", "text": ""}
{"id": "1625648", "revid": "174925", "url": "https://it.wikipedia.org/wiki?curid=1625648", "title": "Battaglia di Scafati", "text": ""}
{"id": "1625654", "revid": "1226", "url": "https://it.wikipedia.org/wiki?curid=1625654", "title": "Via dei tarocchi", "text": ""}
{"id": "1625656", "revid": "1005847", "url": "https://it.wikipedia.org/wiki?curid=1625656", "title": "Provincia di Yarowilca", "text": "La provincia di Yarowilca \u00e8 una delle 11 province della regione di Hu\u00e1nuco nel Per\u00f9.\nCapoluogo e data di fondazione.\nIl capoluogo \u00e8 Chavinillo.\nLa provincia \u00e8 stata istituita il 9 giugno 1995.\nSindaco (Alcalde) : Rubino Aguirre Sol\u00f3rzano\nProvincie confinanti.\nConfina a est con la provincia di Hu\u00e1nuco; a sud con la provincia di Lauricocha; a nord e a ovest con la provincia di Dos de Mayo.\nGeografia antropica.\nSuddivisioni amministrative.\n\u00c8 divisa in otto distretti:"}
{"id": "1625663", "revid": "709565", "url": "https://it.wikipedia.org/wiki?curid=1625663", "title": "Tommaso Becket", "text": "Lord cancelliere del Regno d'Inghilterra dal 1154, venne eletto arcivescovo di Canterbury e primate d'Inghilterra nel 1162. Ostile ai propositi di Enrico II di ridimensionamento dei privilegi ecclesiastici, ne pag\u00f2 il prezzo. Fu infatti ucciso nella cattedrale di Canterbury nel 1170. Nel febbraio 1173 venne proclamato santo (San Tommaso da Canterbury) e ascritto nel catalogo dei martiri da papa Alessandro III durante un soggiorno dello stesso a Segni nei pressi di Anagni.\nBiografia.\nNato a Londra, venne avviato sin dall'infanzia alla carriera ecclesiastica: dopo la prima formazione ricevuta presso l'abbazia di Merton, approfond\u00ec gli studi a Parigi e, tornato in patria, entr\u00f2 a servizio dell'arcivescovo di Canterbury Teobaldo di Bec.\nCancelliere di Enrico II.\nTeobaldo, riconosciutene le capacit\u00e0, ne fece uno dei suoi pi\u00f9 stretti collaboratori: lo invi\u00f2 ad approfondire lo studio del diritto canonico a Bologna e ad Auxerre; Tommaso accompagn\u00f2 l'arcivescovo al concilio di Reims nel 1148 e, nel 1154, venne ordinato diacono e nominato prevosto di Beverley e arcidiacono della cattedrale.\nEnrico II, succeduto nel 1154 a Stefano di Blois come re d'Inghilterra, consigliato dal clero, lo nomin\u00f2 cancelliere del Regno, subito dopo l'incoronazione. Divenuto cancelliere di Enrico II, era la persona pi\u00f9 vicina al re e, custode del sigillo reale, era la persona di maggior fiducia (Pietro, abate di Troyes, in una lettera gli scrisse: \"Chi non sa che voi siete secondo al re in quattro regni?\") che aveva pi\u00f9 potere di Riccardo de Lucy, detto \"il Leale\" (1089\u00a0\u2013 Lesnes Abbey, 14 luglio 1179), gran giustiziere d'Inghilterra dal 1154 al 1179. Tommaso venne persino accusato di trascurare i suoi doveri di arcidiacono di Canterbury. Contro le aspettative dell'episcopato e dei baroni che ne avevano assecondato la nomina, il nuovo cancelliere assecond\u00f2 la grande opera riformatrice del sovrano, tesa a limitare l'indipendenza dei feudatari e a ristabilire l'ordine e l'autorit\u00e0 monarchica: Enrico si serv\u00ec della buona conoscenza che Tommaso aveva del diritto romano per creare un'amministrazione centralizzata, controllata dalla \"Curia regis\".\nEpiscopato.\nL'amicizia di Enrico II gli consent\u00ec di essere nominato, pare riluttante, nel 1162 (il predecessore Teobaldo di Bec era morto, nell'aprile del 1161), proprio perch\u00e9 il re voleva evitare conflitti, arcivescovo di Canterbury e primate d'Inghilterra: il nuovo ufficio determin\u00f2 un mutamento nell'atteggiamento di Tommaso Becket, che da allora difese soltanto gli interessi del clero, incurante dei progetti politici del sovrano.\nIl conflitto con Enrico II ebbe inizio per una disputa sul caso in cui una corte secolare avrebbe potuto processare un ecclesiastico che avesse commesso un reato. Enrico tent\u00f2 di assoggettare Becket e gli altri prelati facendogli giurare di obbedire ai \"costumi del reame\", ma la controversia si svilupp\u00f2 attorno a cosa costituisse tali costumi, e la Chiesa, nel concilio di Westminster (ottobre 1163) si mostr\u00f2 riluttante a sottomettersi. Prima della fine di quell'anno, Enrico ottenne che diversi vescovi rivedessero le loro posizioni e, alla fine, intervenne anche papa Alessandro III, a convincere lo stesso Becket, che promise il suo assenso alle consuetudini (le approv\u00f2 con la riserva \"salvo ordine nostro et jure Ecclesiae\").\nAl concilio di Clarendon, vicino a Salisbury (gennaio 1164), Becket approv\u00f2 le consuetudini, ma quando dovette porre la firma sullo scritto che le codificava si rifiut\u00f2 di firmarle, non condividendo alcuni dei 16 articoli delle Costituzioni di Clarendon. Con quest'ultimo documento, Enrico II cercava di diminuire i poteri della Chiesa in Inghilterra. Tra le varie clausole, le Costituzioni di Clarendon imponevano infatti che gli uomini di chiesa dovessero essere processati, oltre che da un tribunale ecclesiastico, anche da un tribunale laico, e che le nomine pi\u00f9 importanti della Chiesa (vescovi, arcivescovi, ecc.) dovessero essere approvate dal re.\nEsilio in Francia.\nLa resistenza dell'arcivescovo suscit\u00f2 l'ira del re. A seguito di un acceso scambio alla corte di Enrico, sentendosi minacciato, Tommaso Becket cerc\u00f2 rifugio in Francia anche per sollecitare di persona l'appoggio di papa Alessandro III, che si trovava in esilio in Francia a causa di dissensi tra il collegio dei cardinali: part\u00ec dal porto di Sandwich il 2 novembre 1164 e venne accolto benevolmente da Luigi VII (interessato a indebolire Enrico II, che controllava gi\u00e0 tutta la parte occidentale della Francia e mirava a espandere i suoi domini alla contea di Tolosa). A causa della sua posizione precaria, il pontefice Alessandro III rimase neutrale nel dibattito, anche se profuse molte energie nel sostenere Becket, che soggiorn\u00f2 dapprima nel monastero cistercense di Pontigny, in Borgogna, poi nell'abbazia benedettina di Sens.\nAnche dal suo esilio Becket continu\u00f2 a contrastare i tentativi di Enrico II di trovare un accordo con papa Alessandro III sui privilegi del clero: la sua opposizione alle Costituzioni di Clarendon imped\u00ec la conclusione degli accordi.\nAssassinio nella cattedrale.\nDovettero trascorrere alcuni anni prima che vi fossero segni di distensione tra il primate e il re. Il 6 gennaio 1169 Enrico venne in Francia per un incontro con Luigi VII: Tommaso lo incontr\u00f2 a Montmirail, ma non riusc\u00ec ad avere garanzie sulla propria incolumit\u00e0 in caso di rientro in patria, n\u00e9 diede segno di volersi sottomettere alle decisioni del re.\nIl 22 luglio 1170, a Fr\u00e9teval in Normandia, si giunse a una sorta di riconciliazione tra il primate e il re: la risoluzione delle questioni dibattute venne rimessa alle decisioni di un futuro concilio. Becket fece quindi ritorno in Inghilterra e il 1\u00ba dicembre di quell'anno si confront\u00f2 di nuovo con Enrico, questa volta circa l'incoronazione di Enrico il Giovane, celebrata da Ruggero, suo avversario e vescovo di York. Enrico promise di riparare all'offesa, ma rifiut\u00f2 di dargli il bacio della pace; Becket chiese di sospendere tutti i prelati che avevano preso parte all'incoronazione e il giorno di Natale, nella chiesa di Canterbury denunci\u00f2 tutti i suoi nemici, specialmente quelli che avevano approfittato della sua assenza. La molto citata, ma probabilmente apocrifa frase di Enrico II riecheggia nei secoli: \"Chi mi liberer\u00e0 da questi preti turbolenti?\". Anche se i violenti attacchi di Enrico contro Becket nel corso degli anni sono ben documentati, questa volta quattro dei suoi cavalieri presero il re alla lettera, in quanto egli avrebbe voluto la morte del vescovo, anche se in seguito neg\u00f2, e si recarono immediatamente in Inghilterra, dove assassinarono a colpi di spada Becket nella cattedrale di Canterbury, durante gli uffici divini, il 29 dicembre 1170.\nL'arcivescovo di Sens, il 25 gennaio 1171, pubblic\u00f2 l'interdetto contro gli stati di Enrico II, a cui fu proibito l'ingresso in chiesa, e inoltre i vescovi che si erano ribellati a Tommaso Becket vennero scomunicati. Papa Alessandro, in aprile, conferm\u00f2 le condanne. Il 21 maggio 1172, ad Avranches, Enrico II ricevette per\u00f2 l'assoluzione dai legati papali.\nCulto.\nL'emozione suscitata dall'assassinio nella cattedrale fece s\u00ec che intorno alla sua figura si sviluppasse rapidamente un culto. Papa Alessandro III lo canonizz\u00f2 il 21 febbraio 1173 nella chiesa di Santa Lucia a Segni, a poco pi\u00f9 di due anni dalla morte. Spostatosi ad Anagni agli inizi del 1174, papa Alessandro III diede notizia della canonizzazione anche al capitolo della cattedrale di Canterbury. Cos\u00ec, il culto del \"nuovo martire\" della Chiesa nacque fra Segni e Anagni per poi spargersi dalla Svezia alla Terrasanta. Di l\u00ec a breve, la cattedrale di Canterbury divenne meta di numerosi pellegrinaggi, descritti anche nei \"Racconti di Canterbury\" di Geoffrey Chaucer che spinsero Enrico II a sottoporsi a una pubblica penitenza il 12 luglio 1174.\nBen presto Tommaso divenne simbolo della resistenza cattolica all'assolutismo politico. Le sue reliquie vennero diffuse in tutta Europa attraverso decine di reliquiari prodotti appositamente.\nLa memoria liturgica ricorre il 29 dicembre.\nNella cattedrale di Anagni si trova il cosiddetto \"oratorio di San Tommaso Becket\", antico mitreo trasformato in oratorio cristiano, situato accanto alla famosa cripta, la quale \u00e8 considerata la \"Cappella Sistina del Medioevo\". Secondo recenti studi, si deve proprio alla volont\u00e0 di papa Alessandro III l'idea di riadattare un ambiente a livello della cripta della cattedrale di Anagni a oratorio e dedicarlo all'arcivescovo inglese da lui stesso reso santo. Il vano \u00e8 completamente decorato (in pi\u00f9 fasi) da pitture che includono: un ciclo veterotestamentario; un breve ciclo cristologico; santi papi e un Giudizio universale con vergini sagge e folli e psicostasia. Il programma iconografico della prima fase (1174-1179), dell'epoca di Alessandro III, presenta per la prima volta in arte quattro episodi dei momenti finali della vita di san Thomas Becket tra cui figura la scena dell'assassinio. In esso \u00e8 conservato un prezioso ciclo pittorico datato all'ultimo quarto del XII secolo, in cui il santo arcivescovo \u00e8 rappresentato in piedi accanto al Cristo benedicente sulla parete di fondo.\nLa chiesa madre di Marsala (cattedrale e duomo su base basilicale) in Sicilia - provincia di Trapani, \u00e8 dedicata a san Tommaso di Canterbury: secondo la leggenda una nave che trasportava colonne corinzie per la costruzione di una chiesa dedicata al santo in Inghilterra, in seguito a una tempesta, aren\u00f2 a Marsala. Interpretato l'evento come un segno divino, i marsalesi fecero erigere la chiesa nel 1177 circa.\nIn realt\u00e0 il culto del santo in Sicilia fu diffuso da Giovanna, figlia di Enrico II d'Inghilterra e moglie di Guglielmo II d'Altavilla il buono, re di Sicilia, per espiare le colpe del padre, accusato di aver fatto uccidere il santo nella cattedrale:\nnella serie delle immagini a mosaico dell'abside del costruendo duomo di Monreale, Guglielmo II volle comprendere anche l'effigie di Tommaso di Canterbury. Nel periodo del vescovato di Roberto (1170-1179), venne riconvertita a chiesa una moschea del quartiere Civita di Catania in chiesa dedicata al culto di \"Tommaso Cantuariense.\"\nA Caramanico Terme (PE) nella localit\u00e0 San Tommaso si trova la chiesa di San Tommaso Becket, parte rimanente di un complesso benedettino pi\u00f9 vasto, risalente al XII secolo.\nNella basilica di Aquileia in Friuli si trova una pala di san Tommaso Becket di Canterbury, che pu\u00f2 essere datata con una certa precisione al 1180 e che si deve alla volont\u00e0 del patriarca Ulrico di Treven. Mostra l'arcivescovo di Canterbury alla sinistra di Cristo, mentre al lato opposto \u00e8 collocato san Pietro. Il ruolo di Tommaso \u00e8 sottolineato dal fatto che egli, al pari di Cristo, mostra un rotolo spiegato, simbolo dei diritti ecclesiastici. Nella chiesa di San Lanfranco a Pavia, il martirio del santo \u00e8 raffigurato in un affresco dei primissimi anni del Duecento.\nNella chiesa di San Giorgio di Rualis nei pressi di Cividale del Friuli si trova un affresco del XIV secolo in cui \u00e8 rappresentata la scena del martirio di san Tommaso Becket.\nLo stesso martirio \u00e8 rappresentato anche in un affresco attribuito ad Alberto Sotio posto all'interno della ex chiesa dei Santi Giovanni e Paolo a Spoleto.\nNella chiesa bolognese di San Salvatore si conserva uno splendido polittico ligneo di Vitale da Bologna in cui \u00e8 effigiato san Tommaso Becket. Quest'opera proviene da una cappella, abbattuta all'inizio del Seicento per fare posto alla chiesa attuale, dedicata al santo dagli studenti inglesi dell'Universit\u00e0 di Bologna, che volevano preservare anche all'estero il culto del martire medievale.\nNel museo diocesano della citt\u00e0 di Fermo \u00e8 custodita la casula di san Tommaso Becket, frutto dell'arte tessile di origine araba datata al 1116, dono alla chiesa fermana della madre del santo in ricordo dell'amicizia tra san Tommaso e il vescovo fermano, presbitero.\nNel museo diocesano di Treviso \u00e8 conservato un grande affresco risalente al XII secolo, nel quale \u00e8 raffigurata l'uccisione di san Tommaso Becket.\nNella basilica cattedrale di Sansepolcro si conserva un affresco di scuola riminese della fine del XIV secolo raffigurante la \"Madonna in trono tra i santi Tommaso Becket e Caterina d'Alessandria\".\nPi\u00f9 recente, risalente agli anni '70 del secolo scorso a Sant'Agata li Battiati comune della citt\u00e0 Metropolitana di Catania, \u00e8 l'intitolazione di una parrocchia al Santo insieme ai Martiri inglesi vittime anche loro delle persecuzioni anticattoliche avvenute in Inghilterra tra il 1535 e il 1681.\nInfluenza culturale.\nLo stemma della citt\u00e0 di Canterbury, che data al 1380, ma non registrato fino al 1619, \u00e8 lo stemma di Tommaso Becket (d'argento a tre gracchi corallini al naturale) con \"capo d'Inghilterra\", parte dello stemma reale dell'Inghilterra (di rosso al leopardo d'oro).\nNel XIV secolo Geoffrey Chaucer scrisse la sua pi\u00f9 famosa opera, \"I racconti di Canterbury\", ispirandosi al pellegrinaggio che si svolgeva annualmente per visitare la tomba di Tommaso Becket nella cattedrale di Canterbury.\nAlla vicenda di Tommaso Becket, lo scrittore inglese Thomas Stearns Eliot ispir\u00f2 il suo dramma \"Assassinio nella cattedrale\"; il drammaturgo francese Jean Anouilh scrisse \"Becket ou l'honneur de Dieu\", portato anche sullo schermo, con il titolo di \"Becket e il suo re\", interpretato da Peter O'Toole e Richard Burton, e lo scrittore Ken Follett nel suo capolavoro \"I pilastri della terra\" narra dell'assassinio di Tommaso Becket nella fase finale del libro. Herman Melville paragona gli assi della nave Pequod alla lastra dove Becket venne ucciso e che veniva venerata dai pellegrini inglesi nel sedicesimo capitolo di \"Moby Dick\".\nAl martirio di Becket e al dramma di Eliot si \u00e8 ispirato anche il compositore Ildebrando Pizzetti per la sua tragedia per musica \"Assassinio nella cattedrale\".\n\"Assassinio nella cattedrale\" \u00e8 anche il titolo dell'adattamento cinematografico del 1951, girato in bianco e nero e premiato alla Mostra del Cinema di Venezia.\nIn Toscana \u00e8 diffuso il detto \"Per san Tomm\u00e8, cresce il d\u00ec quando il gallo alza un pi\u00e8\", ovvero si comincia a percepire un piccolissimo aumento della luce diurna rispetto al giorno pi\u00f9 corto.\nIn Sicilia, precisamente a Marsala il duomo sito in piazza della Repubblica \u00e8 dedicato a san Tommaso Becket. \nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1625664", "revid": "2124998", "url": "https://it.wikipedia.org/wiki?curid=1625664", "title": "Mariel Hemingway", "text": "Biografia.\nFiglia di John Hadley Nicanor \"Jack\" Hemingway (1923-2000) e di Byra Louise Whittlesey. \u00c8 nipote del celebre scrittore Ernest. Esordisce nel 1976 nel film \"Stupro\" (\"Lipstick\"), dove recita accanto alla sorella Margaux. \nA soli 19 anni, Mariel ottiene la nomination all'Oscar come migliore attrice non protagonista per il film \"Manhattan\" di Woody Allen. \nDal 1984 al 2008 \u00e8 stata sposata con il regista Stephen Crisman da cui ha avuto due figli: Dree Louise (1987), affermata modella e attrice, e Langley Fox (1989)."}
{"id": "1625666", "revid": "767487", "url": "https://it.wikipedia.org/wiki?curid=1625666", "title": "Wireframe", "text": "In informatica, wireframe o wire frame model (lett. \"modello in fil di ferro\") indica un tipo di rappresentazione in computer grafica di oggetti tridimensionali. Con questo metodo vengono disegnati soltanto gli spigoli dell'oggetto, il quale di fatto resta trasparente al suo interno (sembrando, appunto, costruito con il \"fil di ferro\"). Questo metodo richiede calcoli molto pi\u00f9 semplici rispetto alla rappresentazione di superfici solide, ed \u00e8 quindi considerevolmente pi\u00f9 veloce.\nStoria.\nProbabilmente il primo esempio di rappresentazione wireframe \u00e8 lo \"Studio di vaso in prospettiva\" di Paolo Uccello.\nUsata soprattutto nei videogiochi 3D degli anni ottanta, una delle prime applicazioni in campo videoludico \u00e8 stato il gioco da bar \"Battlezone\" di Atari, mentre un altro titolo celebre \u00e8 \"Elite\" per computer a 8 bit. Con l'avvento della nuova generazione di computer e console a 16 bit la grafica \"a fil di ferro\" venne gradualmente sostituita da quella in 3D solido (\"Elite\" \u00e8 un buon esempio di tale evoluzione: la grafica wireframe delle versioni 8 bit divenne in 3D solido nelle versioni a 16 bit) - tra i pochi esempi videoludici a 16 bit di grafica wireframe possiamo citare il famoso \"Starglider\" e quello che probabilmente fu l'ultimo titolo con grafica di questo tipo su macchine a 16 bit: \"Skychase\", un simulatore di volo della Imageworks, datato 1988."}
{"id": "1625671", "revid": "110157", "url": "https://it.wikipedia.org/wiki?curid=1625671", "title": "L\u00fcchow (Wendland)", "text": "L\u00fcchow (Wendland) \u00e8 una citt\u00e0 di 9.566 abitanti della Bassa Sassonia, in Germania.\n\u00c8 capoluogo del circondario (\"Landkreis\") di L\u00fcchow-Dannenberg (targa DAN), e della comunit\u00e0 amministrativa (\"Samtgemeinde\") omonima."}
{"id": "1625675", "revid": "110157", "url": "https://it.wikipedia.org/wiki?curid=1625675", "title": "Uelzen", "text": "Uelzen \u00e8 una citt\u00e0 di 34.758 abitanti della Bassa Sassonia, in Germania.\n\u00c8 capoluogo del circondario (\"Landkreis\") omonimo (targa UE).\nUelzen si fregia del titolo di \"Comune indipendente\" (\"Selbst\u00e4ndige Gemeinde\")."}
{"id": "1625676", "revid": "729019", "url": "https://it.wikipedia.org/wiki?curid=1625676", "title": "Arteria vertebrale", "text": "Le arterie vertebrali originano entrambe dall'arteria succlavia omolaterale. Si dirigono verso l'alto, indietro e lateralmente, all'altezza della sesta vertebra cervicale si inseriscono nei forami trasversari, decorrono cos\u00ec verticalmente fino all'atlante, qui si portano dietro la massa laterale della vertebra e si inseriscono nel forame occipitale anastomizzandosi poi con l'arteria controlaterale a livello del solco bulbopontino. Da questa anastomosi ha origine l'arteria basilare che irrora la parte ventrale del ponte. Punto di repere per l'arteria vertebrale \u00e8 l'angolo di Nunziante Ippolito, tra i muscoli scaleno anteriore ed il lungo del collo.\nRami collaterali.\nI rami collaterali delle due arterie vertebrali si distinguono in cervicali e intracranici a seconda della loro origine sull'arteria.I rami cervicali sono le arterie spinali anteriori e posteriori e i rami muscolari, che comportano l'irrorazione del midollo spinale cervicale e di alcuni muscoli del collo.I rami intracranici sono invece i rami meningei, che vascolarizzano la dura madre e le ossa della fossa cerebellare; l'arteria spinale posteriore e quella anteriore, l'arteria cerebellare infero posteriore."}
{"id": "1625679", "revid": "400518", "url": "https://it.wikipedia.org/wiki?curid=1625679", "title": "CNSAS", "text": ""}
{"id": "1625681", "revid": "287204", "url": "https://it.wikipedia.org/wiki?curid=1625681", "title": "Serie A 1962 (pallavolo maschile)", "text": "La Serie A maschile FIPAV 1962 fu la 17\u00aa edizione del principale torneo pallavolistico italiano organizzato dalla FIPAV.\nIl titolo fu conquistato dall'Interauto Modena."}
{"id": "1625689", "revid": "188116", "url": "https://it.wikipedia.org/wiki?curid=1625689", "title": "Pesto alla trapanese", "text": "Il pesto alla trapanese \u00e8 un condimento tradizionale originario di Trapani, utilizzato principalmente per condire la pasta.\nSi tratta di una salsa cruda, pestata con il mortaio, i cui ingredienti principali sono: l\u2019olio, il basilico, il pomodoro, le mandorle, il pecorino e l'aglio rosso.\nLa pasta \"cu l'agghia\" (aglio in siciliano) infatti \u00e8 un piatto tipico della cucina trapanese. \nI \"Busiati col pesto alla trapanese\" sono inseriti tra i Prodotti agroalimentari tradizionali siciliani riconosciuti dal Ministero delle Politiche Agricole, Alimentari e Forestali, su proposta della Regione Siciliana.\nStoria.\n\u00c8 un piatto antico: nel porto di Trapani si fermavano le navi genovesi, provenienti dall'Oriente, che portarono la tradizione dell'agliata ligure, a base d'aglio e noci, che fu dai marinai trapanesi elaborato con i prodotti della loro terra, il pomodoro e le mandorle.\nLa pasta utilizzata tradizionalmente sono le \"busiate\" (o busiati), una pasta fresca, sorta di maccheroni attorcigliati con un ramo di buso, che \u00e8 il fusto della disa, ma anche un filo di giunco (in siciliano \"iuncu\") essiccato.\nAltra antica pasta utilizzata sono gli \"gnoccoli\", lunghi circa 15 cm e larghi mezzo, \"incavati\" a mano con le dieci dita. Si possono per\u00f2 utilizzare anche bucatini o linguine.\nTradizionalmente questo piatto \u00e8 accompagnato da melanzane o patate fritte, ma anche pesce fritto (menola, retunno, cicerello).\nAltri piatti.\nOltre che come condimento della pasta, viene usata anche in un altro piatto tradizionale, i \"babbaluci cu l'agghia\", che sono delle lumachine di terra (Theba pisana) bollite e poi condite con questa salsa fredda.\nCommercializzazione.\n\u00c8 una preparazione casalinga, che pu\u00f2 conservarsi qualche giorno in frigorifero, coprendola completamente con l'olio d'oliva.\nUn tempo era solo un prodotto artigianale, oggi alcune aziende alimentari ne commercializzano uno come \"Pesto siciliano\" che \u00e8 solo un pesto verde con aggiunta di pomodoro."}
{"id": "1625691", "revid": "2056951", "url": "https://it.wikipedia.org/wiki?curid=1625691", "title": "Ordine della Croce stellata", "text": "L'Ordine della Croce stellata (o Ordine delle Dame della Croce Stellata) (in tedesco: \"Sternkreuzorden\") \u00e8 un ordine cavalleresco femminile fondato nell'ambito dell'Impero austriaco.\nStoria.\nLa vicenda miracolosa legata alla fondazione di quest'ordine risale al 2 febbraio 1668 quando un grave incendio scoppi\u00f2 nel palazzo della Hofburg di Vienna, dove aveva sede la corte imperiale, incendiando gran parte dei fabbricati e distruggendo anche moltissimi mobili che si trovavano in queste stanze. Una volta domate le fiamme, tra gli oggetti ritrovati e creduti perduti, si trov\u00f2 anche un pezzo della Santa Croce, che era contenuto in una cassetta di legno smaltato e cristallo che era stata completamente bruciata.\nL'imperatrice Eleonora Gonzaga, vedova dell'imperatore Ferdinando III, decise di ricordare l'evento miracoloso, istituendo un ordine cavalleresco femminile col nome di Ordine della Croce stellata. Il papa Clemente IX conferm\u00f2 l'istituzione con una bolla del 27 luglio 1668.\nLe aderenti all'ordine sono divise in quattro classi:\nLe nobildonne aderenti debbono provare di possedere, se sono nubili, 16 quarti di nobilt\u00e0; se sposate, devono dimostrare di averne 8 dalla parte del marito.\nL'Ordine celebra delle proprie festivit\u00e0 in tre grandi feste della Chiesa cattolica: l'Invenzione della Santa Croce (3 maggio), l'Esaltazione della Santa Croce 14 settembre ed il Gioved\u00ec Santo.\nIl gran magistero di quest'ordine \u00e8 sempre stato affidato ad una donna, solitamente l'arciduchessa d'Austria moglie dell'imperatore in carica cos\u00ec come era stato per Eleonora Gonzaga e l'attuale reggente di questa carica \u00e8 Gabriela d'Asburgo-Lorena, sorella di Carlo d'Asburgo-Lorena attuale capo della dinastia d'Asburgo-Lorena."}
{"id": "1625693", "revid": "287204", "url": "https://it.wikipedia.org/wiki?curid=1625693", "title": "Bellec\u00f4te", "text": "Bellec\u00f4te (3.417 - detta anche \"Sommet de Bellec\u00f4te\") \u00e8 una montagna delle Alpi della Vanoise e del Grand Arc nelle Alpi Graie francesi.\nSi trova all'interno del Parco nazionale della Vanoise e nel dipartimento della Savoia.\nCaratteristiche.\nLa sua parete nord \u00e8 immensa ed austera. Al contrario, la parete sud \u00e8 molto pi\u00f9 accessibile.\nSalita alla vetta.\nLa via normale di salita alla vetta parte dal Refuge de Plaisance (2.170\u00a0m), si sviluppa lungo il versante sud e percorre il \"Glacier du Col du Nant\"."}
{"id": "1625694", "revid": "767487", "url": "https://it.wikipedia.org/wiki?curid=1625694", "title": "Sublativo", "text": "Il sublativo \u00e8 un caso avverbiale presente nel finnico. Usato per descrivere il luogo verso cui qualcosa va, si ottiene posponendo le particelle \"-alle\" o \"-anne\" a un numero limitato di pronomi. Non esiste la forma plurale.\nEsempi:"}
{"id": "1625696", "revid": "122513981", "url": "https://it.wikipedia.org/wiki?curid=1625696", "title": "Single UNIX Specification", "text": "Single UNIX Specification (in acronimo \"SUS\") \u00e8 una definizione collettiva di una serie di standard che i sistemi operativi per computer devono rispettare per potersi fregiare del nome \"Unix\". La SUS viene sviluppata e mantenuta da Austin Group, ed \u00e8 basata su specifiche precedenti dell'IEEE e di The Open Group.\nStoria.\nLa SUS \u00e8 il prodotto scaturito da un progetto nato nella prima met\u00e0 degli anni ottanta per uniformare l'interfaccia del sistema operativo dal punto di vista dei software progettati per essere eseguiti sulle diverse varianti del sistema operativo Unix. La necessit\u00e0 di una standardizzazione si fece sentire poich\u00e9 le aziende che avevano acquistato dei computer volevano essere in grado di sviluppare programmi che potevano essere utilizzati su sistemi di produttori diversi senza che fosse necessario reimplementarli da zero. Unix fu scelto come base di un'interfaccia di sistema standard poich\u00e9 non era legato a nessun produttore in particolare. Questi standard divennero nel 1988 IEEE 1003 (registrato anche come ISO/IEC 9945), o POSIX, che significa proprio Interfaccia di Sistema Operativo Portabile per uniX.\nNei primi anni novanta, diverse grandi aziende, che formarono l'alleanza COSE all'inizio delle Unix wars, crearono la Common API Specification, o Spec 1170. Questa specifica divenne sempre pi\u00f9 popolare perch\u00e9 era disponibile gratuitamente, mentre l'IEEE chiedeva il pagamento di una somma di denaro consistente prima di fornire l'accesso alle specifiche POSIX.\nA partire dal 1998, un gruppo di lavoro congiunto noto come Austin Group ha iniziato a sviluppare lo standard combinato che sarebbe divenuta la Single UNIX Specification Version 3, pubblicata il 30 gennaio 2002.\nDescrizione.\nSpecifiche.\nL'interfaccia utente e il software del sistema operativo vengono descritti in quattro sezioni principali:\nL'interfaccia di riga di comando e di scripting standard \u00e8 la shell POSIX, un'estensione della Bourne shell basata su una delle prime versioni della Korn shell. Altri programmi a livello utente sono awk, echo, ed, vi, e centinaia di altri. \u00c8 richiesta la presenza di servizi quali quelli di I/O (per i file, i terminali e le reti).\nUna suite di test viene fornita insieme allo standard, chiamata PCTS (Posix Certification Test Suite).\nSi noti che un sistema non deve includere necessariamente del codice sorgente derivato da AT&amp;T Unix per poter rispettare la specifica: ad esempio, IBM OS/390, ora z/OS, \u00e8 uno Unix secondo la specifica, sebbene non abbia alcun legame a livello di codice.\nMarchi per i sistemi.\nI marchi ufficiali di cui i sistemi operativi che rispettavano la specifica possono fregiarsi:\nIn precedenza ne sono stati disponibili degli altri, adesso obsoleti:\nSistemi aderenti alla specifica.\nAIX.\nIBM AIX 7.1 TL5 ed AIX 7.2 TL2 sono UNIX 03 compliant. AIX 5L V5.2 \u00e8 UNIX 98 compliant.\nHP/UX.\nHP-UX 11i V3 Release B.11.31 \u00e8 UNIX 03 compliant. Le release ad essa precedenti erano UNIX 95 compliant.\nMac OS X.\nLa prima versione di OS X ad essere certificata UNIX 03 \u00e8 Mac OS X Leopard. La versione pi\u00f9 recente a ricevere la certificazione \u00e8 macOS Big Sur.\nSCO.\nUnixWare 7.1.3 \u00e8 UNIX 95 compliant. SCO OpenServer 5 \u00e8 UNIX 93 compliant.\nSolaris.\nOracle Solaris 10 \u00e8 UNIX 03 compliant sui sistemi x86 e SPARC a 32-bit e 64-bit. Solaris 8 e 9 sono UNIX 98 compliant sulle medesime piattaforme, eccezion fatta per i sistemi x86 a 64-bit.\nSolaris 2.5.1 era stato certificato come UNIX 95 compliant sulla piattaforma PReP PowerPC nel 1996, ma il prodotto \u00e8 stato ritirato prima che ne venisse venduta poco meno di una dozzina di copie.\nTru64 UNIX.\nTru64 UNIX V5.1A (e versioni successive) sono UNIX 98 compliant.\nz/OS.\nLe versioni di IBM z/OS precedenti alla 1.9 sono UNIX 95 compliant.\nIBM ha annunciato che z/OS 1.9, pubblicato il 28 settembre 2007 si \"allineer\u00e0 meglio\" ad UNIX 03 (non \u00e8 chiaro, in questo momento, se rispetter\u00e0 del tutto la specifica, o soltanto in maniera parziale).\nAltri sistemi che seguono la specifica.\nAltri sistemi operativi registrati come UNIX 95 o UNIX 93 compliant:\nSistemi Unix-like non registrati.\nI distributori di sistemi Unix-like quali GNU/Linux e BSD non certificano, in genere, i loro prodotti, dal momento che il costo della certificazione e la loro natura estremamente mutevole rendono la procedura troppo costosa da affrontare.\nBSD.\nFreeBSD ha un \"Progetto di adeguamento agli standard C99 e POSIX\" che ha lo scopo di raggiungere l'aderenza ad un vasto subset della specifica.\nDarwin \u00e8 un sistema operativo open source basato su BSD: a conti fatti \u00e8 un subset open source di Mac OS X. Darwin rispetta la SUS 03.\nNessun altro sistema BSD liberamente disponibile ha la certificazione SUS.\nLinux.\nLinus Torvalds nel libro \"Rivoluzionario per caso - Come ho creato Linux solo per divertirmi\" (di Linus Torvalds e David Diamond) ha affermato che il kernel Linux \u00e8 progettato per rispettare quanto pi\u00f9 possibile la specifica POSIX, sebbene abbia cominciato a scriverne il codice prima di aver ottenuto una copia della stessa (al tempo molto costosa, e non accessibile a tutti), basando il comportamento delle chiamate di sistema sulle pagine di manuale di sistemi Unix preesistenti.\nLa Linux Standard Base \u00e8 stata costituita nel 2001 come tentativo di standardizzare le strutture interne dei sistemi basati su Linux per migliorarne la compatibilit\u00e0. Si basa, ed estende, le specifiche POSIX, la Single UNIX Specification ed altri standard aperti. \u00c8 accettata de facto e seguita da molte distribuzioni Linux."}
{"id": "1625697", "revid": "337298", "url": "https://it.wikipedia.org/wiki?curid=1625697", "title": "Luis Mart\u00edn (gesuita)", "text": "Biografia.\nSacerdote dal 1876, fu rettore del seminario di Salamanca, poi superiore provinciale di Castiglia e vicario generale della Compagnia: dopo l'elezione al generalato venne colpito da un cancro che gli caus\u00f2 l'amputazione di un braccio. Valente predicatore, ha lasciato una notevole raccolta di omelie."}
{"id": "1625704", "revid": "124918693", "url": "https://it.wikipedia.org/wiki?curid=1625704", "title": "Turbina di Tesla", "text": "La turbina di Tesla \u00e8 una turbina senza palette, inventata da Nikola Tesla nel 1913. Per funzionare la turbina sfrutta uno degli effetti dello \"strato limite\" che consiste nella \"adesione viscosa\" o rallentamento di un fluido che scorra in prossimit\u00e0 di una superficie. Tale rallentamento porta ad una riduzione dell'energia cinetica del fluido, cedendola alla superficie stessa; se la superficie ha forma di un disco, la quantit\u00e0 di moto \u00e8 trasferita dal fluido alla turbina, per cui si ha la generazione di una coppia motrice che fa ruotare la turbina.\nLa turbina di Tesla \u00e8 anche detta turbina a strato limite (\"boundary layer turbine\"), turbina a coesione (\"cohesion-type turbine\") o turbina a strato di Prandtl (\"Prandtl layer turbine\"). Uno dei campi di applicazione per il quale Tesla aveva ideato questa turbina era lo sfruttamento dell'energia geotermica come descritto in \"Our Future Motive Power\".\nDescrizione.\n Il disegno riporta una doppia alimentazione, da lati opposti, che consente la rotazione in entrambi i versi. La turbina Tesla consiste di una serie di dischi perfettamente lisci, attraversati da un fluido che viene immesso da ugelli posti tangenzialmente sul bordo. Il fluido, causa la sua viscosit\u00e0, tende ad aderire alla superficie trasmettendo ai dischi una parte della propria energia cinetica: tale cessione di energia porta alla produzione di una coppia meccanica da parte dei dischi e ad un rallentamento del fluido, il quale tender\u00e0 a compiere una traiettoria a spirale fin verso il centro dei dischi ove \u00e8 posto lo scarico.\nIl fatto che il rotore sia costituito solo da dischi lo fa estremamente robusto e semplice da costruire. La turbina di Tesla pu\u00f2 funzionare indifferentemente sia con fluidi caldi che freddi poich\u00e8 la componente di energia utilizzata non \u00e8 termica, ma cinetica.Questo fa s\u00ec che sia importante, per una turbina di Tesla, progettare in modo attento il canale di imbocco del fluido all'interno del carter che contiene i dischi della turbina. Tale imbocco, costituito da un ugello, deve permettere la trasformazione dell'energia potenziale del fluido in energia cinetica con perdite minime.\nTesla affermava che la sua turbina era efficiente fino al 92%, e che poteva essere mossa anche da vapore misto a liquido, per il suo funzionamento su di un impianto a vapore, non richiedeva particolari trasformazioni tecnologiche e quindi era possibile utilizzarla come aggiornamento di un impianto preesistente. (Tesla riconosceva comunque che le migliori prestazioni si ottenevano con impianti progettati allo scopo).\nQuesta turbina pu\u00f2 essere applicata con successo ad impianti con condensatori operanti ad alto vuoto in quanto, a causa della grande espansione, la temperatura dei fluidi, all'uscita della turbina, risulta sufficientemente bassa per l'immissione diretta nel condensatore. Sebbene siano necessari carburanti e sistemi di pressurizzazione speciali, il vantaggio della resa giustifica ampiamente i costi di realizzazione ed esercizio.\nCostruzione del rotore.\nIl rotore \u00e8 costituito da una serie distanziata di dischi, forati al centro in modo da permettere la fuoriuscita dei gas, montati su di un albero a sua volta montato su cuscinetti oppure bronzine.\nNon \u00e8 assolutamente necessario che il diametro esterno dei dischi sia uguale al diametro interno del carter che li contiene, perci\u00f2 pu\u00f2 essere sensibilmente inferiore, tale da permettere a questi una certa possibilit\u00e0 di dilatazione. Tutto questo fa s\u00ec che la costruzione del dispositivo sia semplice e con ampie tolleranze, permettendone una facile realizzazione in serie.\nLa turbina di Tesla, come del resto le turbine a palette utilizzate per la produzione di energia da vapore, genera una elevatissima velocit\u00e0 di rotazione, ma di contro una coppia moderata. La coppia si pu\u00f2 incrementare aumentando il numero di piatti e il loro diametro: questo comporta che il rendimento di una turbina di Tesla dipenda sensibilmente dalle dimensioni e dal tipo di fluido utilizzato.\nRendimento della turbina.\nLa turbina di Tesla ha un rendimento teorico altissimo, circa 92% , ma di fatto vi sono parecchi vincoli costruttivi che ne riducono le prestazioni generali. Per meglio chiarire tali vincoli:\nUtilizzo come pompa.\n\u00c8 possibile utilizzare la turbina di Tesla come pompa: in questo caso l'albero deve essere mosso da un motore ad alta velocit\u00e0. Per effetto Coand\u0103 il fluido, fatto entrare dal centro, viene via via trascinato dai dischi in rotazione con traiettoria a spirale, in modo che parte dell'energia di rotazione dei dischi sia trasmessa al fluido, poi espulso dall'orifizio esterno tangenziale.\nCuriosit\u00e0.\nI costruttori artigianali di modellini della turbina di Tesla possono facilmente costruire modelli funzionanti della turbina utilizzando serie di Dischi Ottici (CD o \"Compact disc\") per comporre la ruota, ovviamente con distanziali interposti e con foro centrale adeguato, lastre lavorate in \"polimetilmetacrilato (Plexiglas)\" o tutta una serie di analoghi, per la cassa e l'ugello, che tra l'altro hanno il vantaggio di essere trasparenti, ed aria compressa ad alta pressione come fluido motore."}
{"id": "1625706", "revid": "486946", "url": "https://it.wikipedia.org/wiki?curid=1625706", "title": "Guardacoste classe Bigliani", "text": ""}
{"id": "1625707", "revid": "1534511", "url": "https://it.wikipedia.org/wiki?curid=1625707", "title": "Massimo Bottura", "text": "Bottura \u00e8 il titolare dell'Osteria Francescana, un ristorante con tre stelle Michelin nel centro storico di Modena, pi\u00f9 volte premiato come miglior ristorante al mondo da The World's 50 Best Restaurants. \u00c8 conosciuto anche come collezionista d'arte contemporanea e filantropo.\nBiografia.\nPrima carriera e vita.\nNato e cresciuto a Modena, sviluppa un interesse per la cucina fin dalla giovane et\u00e0, dopo aver visto sua madre, sua nonna e sua zia in cucina a preparare i pasti di famiglia.\nSubito dopo la scuola secondaria, si iscrive come studente di giurisprudenza all'Universit\u00e0 degli studi di Modena e Reggio Emilia, ma nel 1986 interrompe gli studi e sceglie invece di entrare nell'azienda di famiglia, dove inizialmente lavora come grossista di prodotti petroliferi. \nLa vita da cuoco.\nLo stesso anno compra e rileva la Trattoria del Campazzo, vicino a Nonantola, dove apprende la cucina emiliana con la rezdora Lidia Cristoni. Successivamente approfondisce la cucina francese classica con Georges Coigny.\nNel 1992, studia con Alain Ducasse nel suo ristorante \"Le Louis XV\" a Montecarlo nel corso di uno stage durato alcuni mesi. Nel documentario \"Chef's Table\", Bottura ha precisato di aver posto fine al suo stage da Ducasse per poter stare accanto alla sua attuale moglie Lara, la quale si era trasferita a New York. Dopo aver proseguito la formazione a New York, nel 1995 rientra a Modena e rileva una trattoria tradizionale nel cuore della citt\u00e0, l'Osteria Francescana il 19 marzo.\nNel 2000 lo chef catalano Ferran Adri\u00e0 invita Bottura nel proprio ristorante \"El Bulli\" in Spagna, dove Bottura apprende le basi della cucina molecolare.\nNel 2012, l'Osteria Francescana riceve la sua terza stella Michelin.\nDopo le stelle Michelin.\nNella primavera 2009 la cucina di Bottura entra nell'inchiesta sulla cucina molecolare di \"Striscia la notizia,\" accusata di far uso di additivi chimici potenzialmente non sicuri. Ne fa seguito una visita dei Nucleo Antisofisticazione e Sanit\u00e0 che non ravvisa, tuttavia, irregolarit\u00e0.\nNel 2011, sempre a Modena, assieme a Marta Pulini apre il ristorante \"Franceschetta58\". Nel 2013 partecipa all'Anno della Cultura Italiana negli Stati Uniti. ed \u00e8 il protagonista di un episodio della quinta stagione del programma \"Il testimone\" condotto da Pif.\n\u00c8 uno dei dieci direttori del centro di formazione Basque Culinary Center. \nNel maggio 2014, ha aperto il suo primo ristorante fuori dall'Italia, \"Ristorante Italia di Massimo Bottura\" a Istanbul, in Turchia.\nNel 2015 \u00e8 stato il protagonista della prima puntata del documentario di Netflix \"Chef's Table\".\nNel gennaio 2018, ha aperto Gucci Osteria da Massimo Bottura al Gucci Garden all'interno del Palazzo della Mercanzia, che in precedenza ospitava il Gucci Museo, a Firenze, Italia.\nNel febbraio 2019, Bottura ha lavorato in collaborazione con W Hotels per aprire Torno Subito a W Dubai - The Palm su Palm Jumeirah. A maggio dello stesso anno ha aperto un nuovo concetto di ospitalit\u00e0 insieme a sua moglie, Casa Maria Luigia, una pensione situata in una propriet\u00e0 del XVIII secolo nella campagna emiliana.\nNel giugno 2020, insieme ad altri chef, architetti, premi Nobel per l'economia e leader di organizzazioni internazionali, ha firmato l'appello per un'economia viola (\u00abPer un rinascimento culturale dell'economia\u00bb) pubblicato sul \"Corriere della Sera\", \"El Pa\u00eds\" e \"Le Monde\".\nOsteria Francescana.\nIl 19 marzo 1995 Bottura apre l'Osteria Francescana nel centro storico medievale di Modena. Il suo concetto era quello di giustapporre tradizione culinaria e innovazione con arte e design contemporanei.\nOggi, l'Osteria Francescana, \u00e8 un ristorante premiato con tre stelle Michelin e si \u00e8 classificato primo ristorante al mondo nella lista dei The World's 50 Best Restaurants negli anni 2016 e 2018. Il ristorante ha ricevuto anche il massimo dei voti da L'Espresso, Gambero Rosso e le guide del Touring Club.\nNel 2012, poco dopo che l'Osteria Francescana ha ricevuto la sua terza stella Michelin, il ristorante ha chiuso per l'estate per un periodo di ristrutturazione e ha riaperto con una visione aggiornata delle due pi\u00f9 grandi passioni di Bottura - l'arte contemporanea e la cucina d'avanguardia.\nAltre iniziative.\nFood for Soul.\nNel 2015, in concomitanza con l'esposizione universale di Milano (Expo 2015) realizza un progetto in collaborazione con la Caritas Ambrosiana: il Refettorio Ambrosiano; tale progetto, volto all'accoglienza e ristoro di persone in difficolt\u00e0, fu portato a termine nei sei mesi dell\u2019Expo con l'aiuto di oltre cinquanta chef e consentendo un recupero di circa quindici tonnellate d'eccedenze alimentari. \nIn Brasile fu replicato il modello, in occasione dei Giochi della XXXI Olimpiade del 2016 con la collaborazione dello chef David Hertz: il refettorio Gastromotiva. \nA seguito dell\u2019esperienza dei \"refettori\", Bottura e la moglie fondano \"Food for Soul\" nel 2016\".\" Nel novembre 2017, l'esperienza del refettorio ambrosiano viene sviluppata nel suo libro intitolato \"Il pane \u00e8 oro\".\nDa allora, Food for Soul ha sviluppato diversi progetti in tutto il mondo in collaborazione con partner locali. Costruendo spazi comunitari dove le persone sono invitate a connettersi intorno a un pasto, Food for Soul vuole dimostrare il valore e il potenziale delle persone, dei luoghi e del cibo e incoraggiare la comunit\u00e0 servita a sostenere il cambiamento sociale.\nNel 2020, durante la pandemia di COVID-19, i refettori hanno continuato a lavorare e a sostenere i pi\u00f9 bisognosi, non solo, \u00e8 anche stata lanciata una raccolta fondi grazie alla quale \u00e8 stato possibile recuperare oltre 35 tonnellate di eccedenze alimentari in un solo mese e di consegnare pi\u00f9 di 100.000 pasti a persone in situazioni di vulnerabilit\u00e0 e operatori sanitari in prima linea.\nAd oggi, Food for Soul ha lanciato con successo sette refettori a Milano, Rio de Janeiro, Londra, Parigi, Modena, Bologna e Napoli.\n'Kitchen Quarantine'.\nDopo la chiusura dell'Osteria Francescana il 10 marzo 2020 per via del confinamento nazionale causato dal coronavirus, Bottura ha cominciato a cucinare con la famiglia in diretta sul suo profilo Instagram ogni sera. Il 24\u00b0 Webby Awards annuale ha premiato Massimo Bottura con un Webby Special Achievement Award 2020 come chef dell'anno per il suo canale che mostrava i suoi pasti familiari ai fan di tutto il mondo.\nVita privata.\nBottura \u00e8 sposato con la statunitense Lara Gilmore. Hanno due figli, Alexa e Charlie, quest'ultimo affetto da un raro disturbo psicofisico. A seguito di ci\u00f2 Bottura ha fondato a Modena un progetto denominato \"Il Tortellante\", che coinvolge ragazzi affetti da disturbi dello spettro autistico in progetti di cucina aiutati da cuoche esperte.\nPremi e riconoscimenti.\nOsteria Francescana.\n2002\n2004\n2005\n2006\n2007\n2008\n2009\n2010\n2011\n2012\n2013\n2014\n2015\n2016\n2017\n2018"}
{"id": "1625708", "revid": "486946", "url": "https://it.wikipedia.org/wiki?curid=1625708", "title": "Guardacoste classe Corrubia", "text": ""}
{"id": "1625709", "revid": "339392", "url": "https://it.wikipedia.org/wiki?curid=1625709", "title": "Guardacoste classe Mazzei", "text": ""}
{"id": "1625711", "revid": "1005847", "url": "https://it.wikipedia.org/wiki?curid=1625711", "title": "Provincia di Lauricocha", "text": "La provincia di Lauricocha \u00e8 una delle 11 province della regione di Hu\u00e1nuco nel Per\u00f9.\nCapoluogo e data di fondazione.\nIl capoluogo \u00e8 Jes\u00fas.\nLa provincia \u00e8 stata istituita il 31 maggio 1995.\nSindaco (Alcalde) : Heriberto Hilari\u00f3n Estrada Mu\u00f1oz\nProvince confinanti.\nConfina a est con la provincia di Hu\u00e1nuco e con la provincia di Ambo; a sud con la regione di Pasco; a nord con la provincia di Dos de Mayo e con la provincia di Yarowilca; a ovest con la regione di Ancash e con la regione di Lima.\nGeografia antropica.\nSuddivisioni amministrative.\n\u00c8 divisa in 7 distretti:"}
{"id": "1625712", "revid": "396099", "url": "https://it.wikipedia.org/wiki?curid=1625712", "title": "Motore a vapore", "text": "Un motore a vapore \u00e8 una macchina motrice che trasforma, tramite il vapore d'acqua, energia termica in energia meccanica. Il calore \u00e8 in genere prodotto dalla combustione di un combustibile fossile, carbone fossile, legna o idrocarburo gasolio, olio combustibile ma anche scarto termico di processi industriali.\nStoria.\nSin dall'Ellenismo \u00e8 documentata la presenza di esperimenti per sfruttare l'energia derivante dall'espansione dei composti dovuta alla transizione di fase liquido-aeriforme del vapore acqueo. Tra questi si ricorda l'eolipila di Erone di Alessandria, una macchina composta da una sfera cava di Rame riempita d'acqua, con bracci tangenziali opposti dotati di foro di uscita; applicando una fonte di calore in prossimit\u00e0 del recipiente contenente l'acqua, questa si vaporizzava e il vapore acqueo usciva dai fori, facendo ruotare la sfera stessa.\nVanno ricordati i tentativi di usare il vapore di Leonardo da Vinci con la sua macchina detta l\u2019\"Archituono\", e nel 1606 gli esperimenti di Giovanni Battista Della Porta che riuscirono ad utilizzarlo come forza motrice.\nEsperimenti analoghi a quelli del Della Porta vennero compiuti anche dall'ingegnere Salomon de Caus, che nel 1615 pubblic\u00f2 un trattato sul suo sistema contenente una pompa a vapore.\nIn tempi pi\u00f9 recenti, le prime applicazioni del vapore si possono far risalire agli esperimenti di Denis Papin ed alla sua pentola a pressione del 1679 da cui part\u00ec per concepire idee su come sviluppare l'utilizzo del vapore. Le successive applicazioni si sono avute all'inizio del XVIII secolo, soprattutto per il pompaggio dell'acqua dalle miniere, con il sistema ideato nel 1698 da Thomas Savery utilizzando il vuoto creato dalla condensazione del vapore immesso in un recipiente (che permetteva di sollevare acqua fino a circa 10\u00a0m di altezza), e in seguito, grazie all'invenzione del sistema cilindro-pistone (probabilmente dovuta a Denis Papin), convertendo in movimento meccanico, in grado di generare lavoro, l'energia del vapore. Il primo esempio di applicazione industriale di questo concetto \u00e8 la macchina di Newcomen, del 1705, che era per\u00f2 grande, poco potente, costosa, e soprattutto attuava un movimento solo alternativo, per questo motivo quindi anch'essa veniva in genere usata solo per l'estrazione di acqua dalle miniere.\nAgli inizi il motore a vapore funzionava a bassa pressione: il vapore veniva prodotto usciva subito dalla caldaia al cilindro; tali motori erano di conseguenza enormi rispetto alla potenza erogata; l'installazione su veicoli semoventi richiedeva quindi la progettazione di motori pi\u00f9 piccoli e leggeri a parit\u00e0 di potenza; per questo motivo vennero creati motori ad alta pressione, ovvero che accumulavano la pressione all'interno della caldaia anzich\u00e9 espellerla nel cilindro man mano che si produceva. \nSolo pi\u00f9 tardi per\u00f2, grazie all'invenzione del condensatore esterno, della distribuzione a cassetti e del meccanismo biella-manovella (che consentiva di creare un movimento rotatorio anzich\u00e9 solo alternativo come fino allora), tutte attribuite a James Watt a partire dal 1765, si \u00e8 potuti passare da applicazioni sporadiche ad un utilizzo generalizzato nei trasporti e nelle industrie. La macchina di Watt riduceva costi, dimensioni e consumi, e aumentava la potenza disponibile. Dal primo modello con 4,4 kW si \u00e8 passati in meno di 20 anni a locomotive da 0.4 MW.\nIl motore a vapore, consentendo potenze assai maggiori di quelle fino ad allora disponibili (un cavallo in corsa pu\u00f2 produrre 8\u00a0kW per brevi tratti, ma per lavorare una giornata non pu\u00f2 produrre pi\u00f9 di 0.7\u00a0kW). Il motore a vapore ha svolto un ruolo fondamentale nella rivoluzione industriale: ha facilitato l'estrazione ed il trasporto del carbone, e quindi la diminuzione del costo, che a sua volta ha aumentato le potenzialit\u00e0 del motore a vapore. La seconda applicazione del motore a vapore fu muovere il mantice in fonderia per la prima volta 1776, mentre dal 1787 esso fu usato anche nelle cotonerie per filare.\nL'incidenza del motore a vapore \u00e8 evidente: la produzione mondiale di carbone pass\u00f2 da 6 Tg del 1769 a 65 Tg del 1819; il ferro (richiesto per l'acciaio) dai 40 Gg del 1780 ai 700 Gg del 1830. Nel 1830 vi erano 15.000 motori a vapore nel Regno Unito, tra cui 315 piroscafo. Dal 1860 uno scienziato francese, Augustin Mouchot, inizi\u00f2 a studiare vari modi, utilizzando l'energia solare, per alimentare i motori a vapore.\nDescrizione.\nUna parte essenziale del sistema del motore a vapore \u00e8 il generatore di vapore, il quale fornisce la grande energia termica necessaria per la vaporizzazione del vapore acqueo e poi inviato al motore.\nIl motore pu\u00f2 essere: alternativo o rotativo. Si usa di solito la locuzione \"motore a vapore\" per il solo motore alternativo, mentre per il motore rotativo viene definito turbina a vapore.\nIn quello alternativo in genere la ruota azionata muove le valvole che consentono di sfruttare i due lati di ogni pistone, cos\u00ec in ogni singola rotazione del motore si hanno due fasi attive, mentre il motore a combustione interna ha in genere un'espansione ogni 4 tempi. A partire dalla seconda met\u00e0 del 1800 la quasi totalit\u00e0 dei motori a vapore ha utilizzato due, tre e anche quattro cilindri in serie cio\u00e8 a doppia espansione e tripla espansione, (vedi \"animazione\"); i diversi stadi lavorano con pressioni di vapore decrescenti in modo da sfruttare meglio la pressione degli scarichi degli stadi precedenti, che contengono ancora una certa potenza.\nLa soluzione a tripla espansione fu quella adottata da tutte le navi della seconda met\u00e0 dell'800 e dei primi anni del '900. Per esempio il transatlantico Titanic era equipaggiato con due motori a vapore a tripla espansione, uno per ciascuna delle due eliche laterali a quattro cilindri, uno ad alta pressione, uno a pressione intermedia e due a bassa pressione. Invece l'elica centrale era collegata ad una turbina a vapore mossa dal vapore a bassissima pressione scaricata dai due motori alternativi. Proprio la soluzione a turbina, adottata a cominciare dalle navi militari a partire dal 1905, avrebbe soppiantato sulle navi i motori alternativi, prima di essere a sua volta soppiantata dai motori a combustione interna e dalle turbine a gas nei decenni successivi. Le turbine a vapore rimangono in uso soprattutto nelle centrali elettriche come forza motrice per azionare gli alternatori trifase.\nNelle applicazioni tradizionali, oggi il motore a vapore \u00e8 stato quasi completamente sostituito dal motore a combustione interna, che \u00e8 pi\u00f9 compatto e potente e non richiede la fase di preriscaldamento per mettere la caldaia in pressione, che si traduce in un ritardo prima di poter utilizzare il motore stesso.\nSono invece in sviluppo recente per soluzione isolate, e per piccole potenze, (5-300 kW), motori alternativi a vapore a ciclo chiuso, con l'adozione di materiali di alta tecnologia (ceramici, compositi, superleghe), e l'utilizzo di masse estremamente piccole di fluido agente (e della assistenza al ciclo di sistemi informatici), si ottengono vaporizzazioni e condensazioni estremamente veloci, e rendimenti apprezzabili, con un meccanismo meccanico e fluidistico estremamente semplificato.\nA copertura del problema della lubrificazione che inquina il vapore, che ha sempre afflitto tutti i tipi di motori a vapore (l'olio va in emulsione nel vapore) si adotta con successo lo stesso fluido di ciclo (acqua) come lubrificante.\nData la compattezza del sistema, e ottima duttilit\u00e0 e versatilit\u00e0 di utilizzo (il motore non \u00e8 legato ad un combustibile specifico), \u00e8 possibile un utilizzo per autotrazione.\nLe macchine a vapore di Papin.\nDenis Papin fece studi in medicina ad Angers. All'inizio lavora con Christian Huygens a Leida, dove tenta di mettere a punto una pompa ad aria. Nel 1679 inventa la pentola a pressione, depositando all'epoca, il brevetto con la scritta \"il qui presente 'digestore' rende digeribile molte quantit\u00e0 di cibi, tra cui le carni pi\u00f9 dure\". In seguito lavora per qualche tempo con Robert Boyle, per ritornare poi con Huygens nel 1680. Dopo un soggiorno a Venezia come direttore delle pratiche all'Accademia Ambrosio Sarrotti, e quindi alla Royal Society di Londra, fu nominato professore di matematica a Marburgo.\nA questo punto, partendo dall'esperienza della pentola a pressione, Papin costruisce la sua prima macchina a vapore: un battello a vapore nel 1707. Ma questa superba invenzione comporta molte controversie da parte dei battellieri che minacciano di distruggere il battello. Papin ritorna in seguito finalmente in Inghilterra, dove, malgrado le nuove ricerche, le sue risorse vanno a diminuire."}
{"id": "1625716", "revid": "287204", "url": "https://it.wikipedia.org/wiki?curid=1625716", "title": "Zoran Filipovic", "text": ""}
{"id": "1625717", "revid": "287204", "url": "https://it.wikipedia.org/wiki?curid=1625717", "title": "Serie A1 1992-1993 (pallavolo femminile)", "text": "La Serie A1 femminile FIPAV 1992-93 fu la 48\u00aa edizione del principale torneo pallavolistico italiano femminile organizzato dalla FIPAV.\nIl titolo and\u00f2 alla Latte Rugiada Matera, al suo secondo scudetto consecutivo."}
{"id": "1625726", "revid": "1039155", "url": "https://it.wikipedia.org/wiki?curid=1625726", "title": "K\u014dz\u014d Morishita", "text": "Deve il suo successo alle serie da lui dirette: tra i tanti titoli rientrano le serie animate di \"Dragon Ball Z\", \"I Cavalieri dello zodiaco\", ed i relativi lungometraggi."}
{"id": "1625733", "revid": "709565", "url": "https://it.wikipedia.org/wiki?curid=1625733", "title": "Independent Spirit Awards 1991", "text": "La cerimonia di premiazione della 6\u00aa edizione degli Independent Spirit Awards si \u00e8 svolta nel 1991 al Beverly Hills Hotel di Los Angeles ed \u00e8 stata presentata da Buck Henry. Kevin Costner ha pronunciato il \"keynote speech\" ed Oliver Stone \u00e8 stato il primo presidente onorario.\nVincitori e candidati.\nI vincitori sono indicati in grassetto, a seguire gli altri candidati."}
{"id": "1625738", "revid": "287204", "url": "https://it.wikipedia.org/wiki?curid=1625738", "title": "ACAS", "text": "L'Airborne Collision Avoidance System (ACAS), letteralmente Sistema per evitare le collisioni in volo, \u00e8 una tipologia di apparati degli aeromobili basati su transponder, al fine di avvisare i piloti in caso di possibile o imminente collisione in volo. La pi\u00f9 famosa implementazione di questi sistemi \u00e8 il Traffic Collision Avoidance System meglio noto come TCAS.\nGli avvisi emessi dagli ACAS possono essere di traffico (\"Traffic Advisory\") o di risoluzione (\"Resolution Advisory\"). I primi indicano sul display dell'apparato la presenza di un traffico in potenziale conflitto, mentre i secondi suggeriscono al pilota una determinata manovra in grado di garantire la separazione dagli aeromobili in conflitto di traffico.\nNel 2004 uno studio nel Regno Unito hanno mostrato che se entrambi gli equipaggi utilizzano correttamente i sistemi ACAS, la probabilit\u00e0 di collisione tra due velivoli diminuisce del 2000%.\nDescrizione.\nLo standard ICAO Annex 10 fornisce una precisa definizione di Airborne Collision Avoidance System:\nLo standard specifica le funzioni che ACAS dovr\u00e0 avere. Ad un intervallo massimo di 1.2 secondi il sistema deve eseguire le seguenti funzioni:\nVersioni.\nLa specifica di Airborne Collision Avoidance System distingue gli apparati in tre categorie:\nLe istruzioni fornite da \"RA - Resolution Advisory\" sono di massima priorit\u00e0 e sovrastano qualsiasi altra istruzione, comprese le indicazioni fornite dal controllore di volo.\nLa prima versione di un sistema ACAS proposta dalla FAA in collaborazione con l'MIT \u00e8 il Beacon Collision Avoidance System (BCAS); il suo sviluppo \u00e8 terminato nel 1981 prima di entrare in funzione, per cedere il posto allo sviluppo di TCAS. Nel 2016 ancora nessun sistema ha ricevuto la classificazione ACAS III e TCAS \u00e8 l'unico sistema certificato ACAS II. Per questo motivo \u00e8 anche l'unico sistema utilizzato negli aerei di linea, obbligatorio per massa maggiore di 5.700 o numero di passeggeri superiore a 19.\nACAS X.\nNel 2008 l'FAA ha finanziato il nuovo progetto ACAS X con l'obiettivo di sviluppare l'attuale standard ACAS, in particolare per l'introduzione nello spazio aereo di UAV. Le migliorie principali riguardano l'uso del GPS e di nuovi sensori, come i sensori elettro-ottici e radar."}
{"id": "1625740", "revid": "339392", "url": "https://it.wikipedia.org/wiki?curid=1625740", "title": "Milagro (cantante)", "text": ""}
{"id": "1625747", "revid": "192549", "url": "https://it.wikipedia.org/wiki?curid=1625747", "title": "Parafreniere pontificio", "text": ""}
{"id": "1625753", "revid": "1851848", "url": "https://it.wikipedia.org/wiki?curid=1625753", "title": "Graziano Battistini (calciatore)", "text": "Carriera.\nDebutta nella massima serie nel 1993, con la maglia dell', dopo le esperienze nelle serie minori con Seregno, e Alessandria. Durante la stagione si alterna con Massimiliano Caniato, totalizzando comunque 27 presenze in campionato. A fine stagione, per\u00f2, l'Udinese retrocede in Serie B. Battistini \u00e8 confermato titolare della porta friulana anche per le successive 2 stagioni, la prima in Serie B, mentre nel 1995-96 \u00e8 in Serie A, alternandosi per qualche tempo con l'esperto Attilio Gregori. Nella stagione successiva, il portiere perde il posto a campionato avviato a favore di Luigi Turci, retrocedendo addirittura al ruolo di terzo portiere, anche a causa del ritorno in Friuli di Caniato.\nNel 1997, chiusa l'avventura con l', Battistini scende in Serie B, tra le file dell'Hellas Verona, di cui sar\u00e0 titolare indiscusso per le successive 2 stagioni, risultando tra i protagonisti del ritorno della compagine scaligera in Serie A nel 1999, con Claudio Cesare Prandelli in panchina. Nella stagione 1999-2000 parte titolare in Serie A, per poi perdere il posto dopo sole 5 giornate, in virt\u00f9 di un'espulsione rimediata, a favore della giovanissima promessa S\u00e9bastien Frey.\nPer Battistini non c'\u00e8 pi\u00f9 spazio a Verona, e fatica a trovare un'altra societ\u00e0, tanto che solamente nell'ottobre 2000 firma un contratto annuale con il Treviso, in Serie B, ma a fine stagione sar\u00e0 retrocessione. Nel 2001 viene ingaggiato dal Bari, in qualit\u00e0 di secondo portiere per le prime 2 stagioni, promosso titolare nel 2003-04, e messo fuori rosa nella stagione successiva, non rientrando pi\u00f9 nei piani della societ\u00e0 pugliese, prigioniero del contratto. Battistini approfitta della pausa forzata per intraprendere gli studi universitari.\nChiude la carriera con la maglia del , in Serie C2 nella stagione 2005-2006.\nDopo il ritiro \u00e8 diventato procuratore."}
{"id": "1625754", "revid": "691922", "url": "https://it.wikipedia.org/wiki?curid=1625754", "title": "Monte Tamaro", "text": "Il Monte Tamaro (1.961\u00a0) si trova nelle Prealpi Luganesi, nel Canton Ticino.\nDescrizione.\nSi erge a sud-ovest del Passo del Monte Ceneri e divide con il passo e altri monti il Canton Ticino in Sopraceneri e Sottoceneri. Una funivia collega Rivera, paese posto ai suoi piedi, con l'Alpe Foppa posto a 1567\u00a0m. In passato fu anche una stazione sciistica.\nNegli anni novanta, venne costruita all'alpe Foppa, su progetto di Mario Botta, la Cappella di Santa Maria degli Angeli, con all'interno pitture di Enzo Cucchi. Altre opere d'arte di natura scultorea sono la \"Madonna del Tamaro\" di Antonio Danzi, \"Il guardiano del tempio\" di Luca Marcionelli e \"Suspended Cube\" di Jaya Sch\u00fcrch.\nPresso la sommit\u00e0 imponenti antenne sono state poste dalla Swisscom per collegare telematicamente il cantone con il resto della Svizzera.\nSci.\nA partire dagli anni Sessanta, con l'apertura dell'ovovia Rivera-Alpe Foppa, il Monte Tamaro divenne una medio-piccola stazione sciistica. Furono realizzate una seggiovia biposto, tre skilift ad ancora ed una manovia. Le piste erano cinque (2 facili: Baby e Valleluna, 2 medie: Intermedia ed Alpe Foppa, 1 difficile: Zottone) ed erano lunghe complessivamente circa 15\u00a0km. Una pista consentiva di scendere fino alla stazione intermedia dell'ovovia, in localit\u00e0 Pian di Mora a 1150\u00a0m, mentre la seggiovia biposto consentiva di raggiungere i 1650\u00a0m\nNegli anni Novanta gli inverni scarsamente nevosi misero in difficolt\u00e0 economiche i gestori degli impianti. Per questo nel 2003, complici anche le previsioni di un lento ed inesorabile surriscaldamento globale, si decise di chiudere gli impianti sciistici e di trasformare la localit\u00e0 in un grande parco divertimenti estivo. Alla stazione intermedia dell'ovovia fu aperto un parco avventura, mentre all'arrivo dell'ovovia, all'Alpe Foppa, vennero realizzate una slittovia biposto ed una tirolese.\nRifugi.\nA circa 30 minuti dalla vetta, a 1.867 metri di altitudine, \u00e8 presente la Capanna del Tamaro. Il rifugio, situato nel comune di Monteceneri, \u00e8 stato ricavato da una vecchia struttura militare e poi pi\u00f9 volte ristrutturato.\nEscursionismo.\nUna via battuta \u00e8 quella che da Rivera raggiunge l'alpe Foppa (anche tramite funivia). Da qui la vetta \u00e8 raggiungibile in circa un'ora. Un'alternativa \u00e8 la via che parte dall'Alpe di Neggia e raggiunge la cima in circa un'ora e mezza.\nLa vetta \u00e8 anche il punto di arrivo della traversata Monte Lema - Monte Tamaro, escursione di circa quattro ore e mezza fra le pi\u00f9 gettonate del Canton Ticino.\nTutte le vie di accesso alla cima presentano difficolt\u00e0 valutate T1 o T2.\nBibliografia.\nAA.VV., \"Guida d'arte della Svizzera italiana\", Edizioni Casagrande, Bellinzona 2007, 273-274."}
{"id": "1625756", "revid": "647919", "url": "https://it.wikipedia.org/wiki?curid=1625756", "title": "Nuova Unione dei Socioliberali", "text": ""}
{"id": "1625761", "revid": "88740", "url": "https://it.wikipedia.org/wiki?curid=1625761", "title": "Giorgio Libri-Bagnano", "text": "Nobile toscano, infatuato delle idee rivoluzionarie, fu ufficiale dell'esercito del Buonaparte. In esilio in Francia e poi in Belgio, l\u00ec diresse il principale giornale schierato a sostegno del governo dei Paesi Bassi. Il suo tentato linciaggio segn\u00f2 l'inizio della rivoluzione del 1830, che port\u00f2 all'indipendenza di quel Paese. Mor\u00ec in esilio nei Paesi Bassi.\nOrigini.\nNato a Firenze nel 1780 da un'antica famiglia molto conosciuta in Toscana, alla quale aveva fornito \"uomini di stato molto distinti\".\nProbabilmente, negli anni della maturit\u00e0 brussellese, lo stesso conte non volle mai essere particolarmente preciso circa le sue origini, come dimostra la vaghezza dei biografi successivi: il preciso luogo di nascita non \u00e8 mai riportato, taluni lo fanno nascere \"nella seconda met\u00e0 dell'ultimo secolo\" (ndr.: il Settecento). Altri, nell'incertezza, prudentemente si limitano a dirlo \"figlio di padre fiorentino\". Altri, addirittura, lo fanno nascere in Corsica o in Piemonte. Tanto \u00e8 vero che le uniche informazioni sulla madre (\"era stata cristiana \u2026 una donna virtuosa, le cui lezioni ed esempi avevano lasciato delle felici impressioni nel suo spirito\") vennero registrate negli ultimissimi mesi della vita del conte, ormai malato e politicamente emarginato, nell'estremo esilio di Amsterdam.\nUna giovent\u00f9 da giacobino e bonapartista.\nLa prima e la seconda campagna d'Italia.\nAssai giovane, venne profondamente influenzato dagli avvenimenti seguiti alla brillante Campagna d'Italia, che permise a Napoleone il Grande, di prendere possesso dell'intera Italia centro-settentrionale, fra il 1796 ed il 1797. Sicuramente ader\u00ec al movimento cosiddetto 'giacobino', \"sedotto dalle idee che dominavano allora\".\nIncerto \u00e8 per\u00f2 il suo ruolo: le biografie di met\u00e0 Ottocento lo definiscono \"uno dei loro pi\u00f9 calorosi partigiani\", \"uno dei pi\u00f9 caldi partigiani dei Francesi al loro arrivo in Italia\" e ricordando che \"combatt\u00e9 nei loro ranghi e comand\u00f2 anche con distinzione\" o, addirittura, \"combatt\u00e9 per loro alla testa di truppe arruolate a sue spese, ricevette molte ferite ed acquist\u00f2 la reputazione di buon ufficiale\", \"lev\u00f2 a sue spese diversi reggimenti che comand\u00f2 lui stesso con distinzione\". Nei fatti, pur nell'eccezionalit\u00e0 delle circostanze, occorre fare la tara della giovane et\u00e0 del Libri-Bagnano e della sua origine aristocratica. Dalch\u00e9 sembrerebbe pi\u00f9 realistica, la notizia che lo d\u00e0 giovane 'aspirante rivoluzionario': \"nel 1798 voleva raggiungere l'Egitto, ma venne incarcerato all'Elba\", probabilmente in occasione della ripresa anti-francese seguita all'invasione austro-russa del 1798, nel quadro della campagna della seconda coalizione.\nPassaggio in Francia e primo processo per truffa.\nDopodich\u00e9 Napoleone, tornato dall'Egitto e divenuto primo console, pass\u00f2 le Alpi ed inflisse agli Austriaci la famosa sconfitta di Marengo, il 14 giugno 1800, cui seguirono alcuni mesi tumultuosi che portarono il 16 gennaio 1801 all'armistizio di Treviso ed alla pace di Lun\u00e9ville, che confermarono le condizioni del precedente trattato di Campoformio.\nIn questi frangenti, Libri-Bagnano \"venne liberato e pot\u00e9 raggiungere la Francia\". Le ragioni di tale trasferimento, tuttavia, non sono chiare: notizie quali \"persecuzioni da parte delle autorit\u00e0 austriache\", ovvero \"obbligato a passare in Francia al momento della pace\", contrastano con la riaffermazione del dominio francese in Italia e, verosimilmente, confondono le circostanze del 1798 con quelle del 1814. Tanto pi\u00f9 che, il 2 gennaio 1803, nasceva il figlio legittimo Guglielmo, dunque il conte doveva trovarsi a Firenze circa tre mesi dopo Campoformio.\nIn ogni caso, nel 1802 era a Tolosa, privo di incarichi civili o militari. Qui \"gli venne mossa un'accusa di truffa\". Venne istruito un processo ma, non avendo la procedura identificato alcuna prova, il conte venne rilasciato.\nGli anni del Primo Impero.\nProbabilmente ebbe un ruolo militare negli anni a seguire, anche se, data la carenza di dettagli, non di primo piano. Le fonti ricordano come abbia \"servito la Francia con onore in Italia,\" eppoi \"si era coperto di ferite. Le sue gambe erano rotte in 20 posti differenti\": un dettaglio sul quale la fonte brussellese, pur a lui ostile, difficilmente avrebbe potuto inventare di sana pianta. Due lettere del 1822 risultano firmate \"g\u00e9n\u00e9ral Libri-Bagnano\", ma non sussistono (come dovrebbero) altri documenti ad attestare tale grado.\nN\u00e9 si pu\u00f2 trascurare che uno dei pi\u00f9 noti memorialisti belgi, il Bartels (suo accanito denigratore, tuttavia non male informato), potesse liquidare l'intera faccenda con poche parole: \"cresciuto nelle fogne della bassa politica imperiale\".\nLa caduta dell'Impero.\nNel 1814 l'Europa assistette al crollo del Primo Impero di Napoleone. In Italia, ove probabilmente si trovava il Libri-Bagnano, gli eventi ebbero un corso singolare: Napoleone, in previsione dell'evacuazione della Germania (di l\u00ec a poco segnata alla battaglia di Lipsia), aveva comandato Eugenio di Beauharnais, vicer\u00e9 del Regno d'Italia, e Murat, re di Napoli, a preparare la difesa. Lui stesso si sarebbe occupato della Francia.\nI due avevano ordine di concentrarsi tra l'Adige ed il Mincio: l'11 gennaio 1814 Murat trad\u00ec, alleandosi con gli Austriaci, mentre Eugenio seppe fermare il feldmaresciallo austriaco Bellegarde, l'8 febbraio 1814, alla battaglia del Mincio. Segu\u00ec una complessa serie di avvenimenti: in sintesi la nobilt\u00e0 milanese si consegn\u00f2 agli austriaci, stupidamente ingannata da vaghe e false promesse autro-britanniche di indipendenza. Il 23 aprile Eugenio abdic\u00f2 e si ritir\u00f2 in Baviera. Cadde, quindi, il Regno italico e gli austro-britannici potero perfezionare il ritorno delle antiche dinastie regnanti nelle provincie direttamente annesse al Primo Impero, ovvero Piemonte, Liguria, Toscana e Lazio. Nel frattempo, Napoleone era gi\u00e0 stato sconfitto da Schwarzenberg e Bl\u00fccher, i quali, il 31 marzo 1814, avevano occupato Parigi, costringendo, il 6 aprile Napoleone all'abdicazione, alla successiva stipula del Trattato di Fontainebleau, l'11 aprile ed alla partenza per l'Elba.\nIn questi turbolenti frangenti, Libri-Bagnano si trovava in Italia \"ufficiale francese\" e, fiero buonapartista qual era, \"non cess\u00f2 di combattere, sino alla fine, per la causa che aveva abbracciato, e ricevette diverse ferite sul campo di battaglia\". In particolare, terminata la guerra, egli si sarebbe reso protagonista di un velleitario tentativo di resistenza: addirittura, \"volle restaurare in Italia un Impero Romano per Napoleone\". Le circostanze ci sono note attraverso un volume scritto dallo stesso Libri-Bagnano, alcuni anni pi\u00f9 tardi, ma sono stati ritenuti attendibili da storici successivi, quali il Patetta: mentre Vittorio Emanuele I di Savoia rientrava a Torino, il 19 maggio 1814, Libri-Bagnano ed altre 13 persone segretamente redigevano e firmavano un indirizzo a Napoleone, proponendogli di sbarcare in Italia, costituita in \"Impero Romano\" e divernirne imperatore. Non solo: vennero redatti un \"piano di esecuzione\" e le 'basi fondamentali della futura costituzione del rinascente impero romano'. Lo stesso Libri-Bagnano port\u00f2 i documenti a Savona, consegnandoli al Cambronne, che l\u00ec doveva imbarcarsi per l'Elba. Come v'era da aspettarsi, il documento non rec\u00f2 alcun esito.\nIl primo esilio: la Francia.\nPassaggio in Francia.\nAd ogni buon conto l'episodio testimonia la vicinanza del conte agli ambienti delle societ\u00e0 segrete repubblicane (ma ormai filo-bonapartiste), del genere dell'Adelfia (dal 1818 \"Societ\u00e0 dei Sublimi Maestri Perfetti\") del pisano Filippo Buonarroti. Attorno alla quale veniva germinando la Carboneria.\nComunque, la situazione del conte in Italia era ormai tanto compromessa da attirargli \"delle persecuzioni da parte delle autorit\u00e0 austriache\" (e sabaude, verosimilmente), che lo spinsero a trasferirsi in Francia.\nLa prima restaurazione ed i Cento Giorni.\nSicuramente venne accolto dagli ambienti bonapartisti. Tanto che, quasi subito, il 25 agosto 1814, insieme a \"complici\", venne subito interessato da un'inchiesta giudiziaria, mirata contro degli \"eventi sediziosi\" avvenuti a Martres-de-Veyre, una cittadina in Alvernia. Ma venne rilasciato.\nDopodich\u00e9 accadde l'imprevisto: il 1\u00ba marzo 1815 il deposto Imperatore dei Francesi lasci\u00f2 l'Elba, sbarc\u00f2 nel golfo di Cannes, venne acclamato dalle unit\u00e0 del generale Ney, inviate da Luigi XVIII ad intercettarlo ed arrestarlo e, il 20 marzo fece il suo ultimo ingresso trionfale a Parigi. Nel frattempo, il Paese fu attraversato da molteplici sollevazioni bonapartiste ed una parte la ebbe anche il Libri-Bagnano, il quale, \"nel 1815 innalz\u00f2 il tricolore a Clermont\". Venne, quindi, la non imprevedibile disfatta di Napoleone a Waterloo, il 18 giugno. Terminarono i Cento Giorni: il 15 luglio lo sconfitto si arrese a bordo della nave inglese HMS \"Bellerofont\" e venne instradato verso Sant'Elena.\nIl secondo processo per truffa.\nAlla fine dei Cento Giorni, dunque, Libri-Bagnano si trovava in una situazione assai complicata: impossibilitato a rientrare nella Toscana tornata agli Asburgo, straniero in una Francia che non amava pi\u00f9 gli esuli 'giacobini' e, soprattutto, esposto ad una reazione popolare anti-napoleonica, diffusa nel Midi e ricordata come \"Secondo terrore bianco\". Ad esso potrebbe, forse, essere collegato un suo viaggio a Nancy, nella pi\u00f9 tranquilla Lorena.\nFu in questa condizione di estrema debolezza che venne investito, a cavallo del 1815-16, da nuove accuse che riprendevano quelle del 1802 ma erano \"ancora pi\u00f9 gravi\". Tradotto davanti alla corte d'assise di Lione, il 23 maggio 1816 venne condannato a dieci anni di lavori forzati, alla marchiatura ed alla gogna per falso in effetti di commercio ed in negoziazione di effetti: una pena decisamente \"infamante\" che lo avrebbe perseguitato tutta la vita.\nSegu\u00ec, forse, un secondo processo, tenuto presso la corte prevotale di Riom, il 17 maggio 1817, che lo pot\u00e9 giudicare una seconda volta \"essendosi [il conte] sottratto all'esecuzione della pena.\" La condanna venne inasprita, per \"recidiva in falso\".\nErgastolo, e sua commutazione in esilio.\nSegu\u00ec una petizione, indirizzata al sovrano regnante, Luigi XVIII, e firmata dal Libri-Bagnano e dalla sua famiglia: un dettaglio interessante in quanto \u00e8 l'ultima volta in cui questa viene nominata. Essa produsse, il 4 giugno 1817, la commutazione della pena dai lavori forzati in prigione perpetua. Dopodich\u00e9 egli venne imprigionato prima nella vicina Joux, poi nella pi\u00f9 lontana Ensisheim, in Alsazia.\nLibri-Bagnano non venne, tuttavia, dimenticato: vi furono delle rogatorie in Italia e degli interventi diplomatici in favore del condannato. Ma a dare una svolta alla situazione contribu\u00ec, in prima persona, il conte, pubblicando, nel mese di aprile 1825, a Bruxelles un \"pamphlet\" intitolato \"Lettera di un esiliato a Sua Maest\u00e0 il re di Francia\". Complessivamente, essi ebbero una discreta copertura giornalistica, tanto che, ancora nel 1836, l'estensore del suo necrologio poteva definirlo \"cos\u00ec famoso in Francia per le sue disavventure giudiziarie.\"\nGiunse, infine, la grazia di Luigi XVIII, che convert\u00ec l'ergastolo in esilio perpetuo. La data precisa \u00e8 incerta: taluni la collocano al 10 marzo 1825, altri, addirittura, al 1824: probabilmente essa \u00e8 successiva alla pubblicazione del \"pamphlet\".\nContemporanea popolarit\u00e0 dei fatti.\nLe disavventure giudiziarie del Libri-Bagnano vennero seguite con una certa attenzione in Bruxelles, allora parte del Regno Unito dei Paesi Bassi: una citt\u00e0 che godeva di una discreta libert\u00e0 di stampa, ricca di editori e giornali. In particolare, re Guglielmo I d'Orange-Nassau vi \"accoglieva tutti i rifugiati francesi, scontenti della restaurazione\" e \"gli scontenti\". Gi\u00e0 nel 1822 quel pubblico lesse un resoconto complessivamente favorevole del processo, ripresa dai giornali dell'epoca: \"il conte aveva preso lui stesso la parola, per diverse ore, accanto al suo difensore. E questa causa, nella quale erano apparsi i nomi di taluni personaggi famosi in Francia, specie all'epoca degli ultimi avvenimenti, present\u00f2 un nuovo interesse nella persona dell'accusato. La sua aria sicura, il suo eloquio, la sua abilit\u00e0 nell'arte dell'ironia, la facilit\u00e0 con la quale trattava dei punti che non erano stati toccati dal suo avvocato, sembravano annunciare un uomo dal talento superiore.\" N\u00e9 fu un caso proprio a Bruxelles Libri-Bagnano avesse trovato un editore della sua \"Lettera di un esiliato a Sua Maest\u00e0 il re di Francia\": il testo che lo salv\u00f2 dall'ergastolo.\nSuccessiva omissione dei dettagli rilevanti della vicenda giudiziaria.\nTale iniziale atteggiamento venne cancellato alla radice dalla tradizione polemica successiva al 1829: essa, sistematicamente, si limita a sottolineare l'aspetto infamante della condanna, tralasciando ogni circostanze di contorno, specie laddove esse lasciano immaginare un''attenuante bonapartista'. Una scelta che, sicuramente, corrisponde all'opportunit\u00e0 di dipingere il Libri-Bagnano ad una sola dimensione: un reazionario orangista. Come sottolinea uno dei pochi osservatori equilibrati, il britannico White: \"dopo il ... 1829 \u2026 nessuno si preoccup\u00f2 di verificare le cause o le motivazioni della condanna. Ogni umanit\u00e0, ogni considerazione per l'uomo, scomparve di fronte all'ostilit\u00e0 di fronte all'editore\".\nIl secondo esilio: il Belgio.\nA Bruxelles, bonapartista fra molti bonapartisti.\nGiunse a Bruxelles nel 1825, o nel 1826. Qui ebbe sicuramente a presentarsi nella qualit\u00e0 di fervido bonapartista: \"si fece passare per una vittima della reazione realista che desolava il midi della Francia\". Come, indirettamente, segnalano fonti tarde che lo definiscono, semplicemente, \"bonapartista\", \"ufficiale superiore al servizio della Francia prima del 1814\". Tutte risalgono alla primigenia autopresentazione offerta dallo stesso Libri-Bagnano, esule ramingo e senza messi, in una Bruxelles che ospitava ogni genere di fuoriusciti politici dalla Francia di Luigi XVIII e Carlo X.\nUn'autopresentazione che doveva avere molto di vero, tanto che \"fu in contatto con il De Potter\", un noto repubblicano, il quale, per giunta, gli apr\u00ec \"molte porte\", mettendolo \"in contatto con molte persone influenti e gli procur\u00f2 i mezzi per vivere al riparo dal bisogno\". E ancora: \"De Potter e Libri-Bagnano hanno avuto dei progetti in comune nella stampa agli inizi degli anni venti. Libri si \u00e8 anche servito di relazioni che il De Potter gli aveva procurato\". Circostanze, queste, sicuramente vere, tanto da spingere un agiografo del De Potter ad ammettere che questi \" conosceva i precedenti\" del Libri-Bagnano, nonch\u00e9 a giustificare il gesto con il \"riguardo al figlio, matematico di prim'ordine\". Un argomento visibilmente assai debole, che nasconde l'imbarazzo di non voler presentare il conte per quello che, nel 1825, effettivamente era: un esule bonapartista, perseguitato dalla restaurazione francese per ragioni politiche ed assai bene accolto dalla comunit\u00e0 degli esuli a Bruxelles.\nNon solo: il rapporto fra i due dovette durare a lungo, tanto che si separarono definitivamente solo molti anni dopo: nel 1829, quando Libri-Bagnano pass\u00f2 il fosso, arruolandosi fra i principali pubblicisti di parte governativa.\nL'inizio dell'avvicinamento al partito governativo.\nFra le porte che De Potter apr\u00ec all'esule, v'era anche quella del Van Gobbelschroy, ministro degli interni di Guglielmo I. Una circostanza ammessa dal primo, quando precisava che il fiorentino si era servito di lui \"solo per salire, gradino dopo gradino, sino al re al quale egli offerse i propri servizi come gi\u00e0 li aveva offerti a tutti gli agenti del potere\".. Le conseguenze non tardarono: il conte mise su un negozio di libri in Bruxelles, probabilmente la 'libreria Polymathick'. E di essa si diceva che fosse \"finanziata grassamente dal governo\", per intervento del Van Gobbelschroy.\nNon si stenta a credere a queste notizie. Libri-Bagnano era in difficolt\u00e0 finanziarie: \"aveva gestito un ristorante, sotto il nome della donna con la quale viveva\" ed era privo del sostegno della famiglia lontana: \"egli non aveva, d'altronde, per la propria moglie legittima e per suo figlio che parole di odio\". Ed aveva perso ogni fiducia nei suoi ideali politici passati, anche i pi\u00f9 sentiti, a cominciare dal riscatto dei popoli italiani. Era umano, quindi, che cedesse alle lusighe del governo, come ammettono anche i suoi peggiori detrattori. Come ugualmente ammettono che il governo non fece un cattivo acquisto: \"come il cane, mordeva senza guardare chi, cosa o perch\u00e9, quello che il suo padrone gli domandava di mordere\".\nFavorito di re Guglielmo?\nVendendosi al governo, l'esule mut\u00f2 radicalmente le proprie posizioni politiche: \"il suo fanatismo era il potere assoluto; il suo sistema di governo, il bastone e la frusta\". Ma ci\u00f2 gli offr\u00ec l'occasione per mostrare le proprie qualit\u00e0: \"aveva guadagnato l'approvazione del re\" che lo convoc\u00f2 molte volte in udienza e ne cattur\u00f2 la fiducia \"al di l\u00e0 di ogni misura: si sarebbe potuto dire che egli avesse stregato quel principe\".\nCirca la misura di tale favore, tuttavia, le fonti belghe a lui ostili insistono in misura sospetta: Guglielmo I gli avrebbe accordato \"il diritto di entrare nei palazzi e nei castelli ad ogni ora del giorno e della notte\"; \"i pi\u00f9 importanti affari di stato non si discutevano pi\u00f9 in consiglio dei ministri, ma in piccolo comitato del re, del Van Maanen e del Libri\"; \"ubriac\u00f2 Guglielmo con il fumo delle sue lodi\". Addirittura viene narrato un aneddoto quasi incredibile: avrebbe proposto di \"mettere la parte alta di Bruxelles al livello della citt\u00e0 bassa \u2026 di distribuire a tutte le strade un nuovo nome \u2026 la 'rue de la Magdelaine' sarebbe divenuta 'rue Guillaume de Nassau'. Diceva al suo augusto patrono: nulla di pi\u00f9 giusto di cacciare una meretrice della Giudea davanti al grande raddrizzatore del fanatismo belga\".\nL'esplosiva situazione politica delle province belghe.\nL'ascesa del Libri-Bagnano a corte, coincise con l'inasprirsi dello scontento delle provincie meridionali (l'attuale Belgio) nei confronti del governo 'olandese' di Guglielmo I d'Orange-Nassau. I motivi di lagnanza erano molteplici: il debito pubblico, quasi interamente originato dal pregresso della Repubblica delle Sette Province Unite; la parit\u00e0 di seggi agli \"Stati Generali\" fra provincie settentrionali e meridionali (55 a testa), a dispetto della maggiore popolazione di queste ultime; l'atteggiamento dei deputati olandesi che votavano, sempre ed in blocco, a favore del governo; il mancato rispetto del dettato costituzionale circa la rotazione fra L'Aia e Bruxelles (i deputati si riunirono sempre nella prima); la permanenza all'Aia di tutti i ministeri; l'assoluta preponderanza di ministri olandesi (sei di sette nel 1816, ed ancora nel 1830), dei diplomatici olandesi (30 su 36 nel 1830), degli alti ufficiali olandesi (tutti), delle spese militari (tutte le fabbriche militari erano nei Paesi Bassi), dei funzionari (al ministero dell'interno 117 olandesi ed 11 belgi, alle finanze 59 olandesi e 3 belgi, alle finanze 59 olandesi e 5 belgi); il decreto del 15 settembre 1819, che faceva dell'olandese la lingua ufficiale del Regno, imponendone la conoscenza per l'ammissione al pubblico servizio.\nSenza contare la strenua opposizione della gerarchia cattolica, gi\u00e0 sollecitata dalla fede protestante della casa regnante, ma continuamente inasprita da provvedimenti sciocchi ed impudenti, quali un decreto del 1819 che permetteva solo due processioni religiose all'anno, o il (fallito) tentativo di imporre ai seminaristi lo studio in una scuola di Stato.\nTale situazione aveva provocato, a volte, un momentaneo riallineamento dei due 'partiti' belgi: il cattolico ed il liberale. Ma la crisi di consenso si trasform\u00f2 in crisi politica nel 1828, allorch\u00e9 si assistette ad un deciso riavvicinamento dei due 'partiti', che seppero elaborare un comune programma politico ribattezzato, eloquentemente, \"Unione\", che ebbe il deciso appoggio del capo della sinistra radicale, il de Potter, sino ad allora un deciso anti-cattolico: un fatto decisamente inusitato per la scena europea dell'epoca.\nLa fondazione del foglio quotidiano \"Le National\".\nDi fronte alla montante opposizione, il governo stabil\u00ec di contrattaccare con una bene organizzata stampa ministeriale. Vennero effettuati alcuni tentativi: il \"Janus\" di Breda, \"L'Observateur\" di Namur, il \"Landsmansvriendt\" di Gand: non durarono che qualche mese.\nIl tentativo pi\u00f9 impegnativo venne avviato sotto l'egida del ministro della giustizia di Guglielmo I, il Van Maanen. Questi diede inizio alla pubblicazione, a Bruxelles, di un foglio quotidiano, battezzato \"Le National\".\nUfficialmente, proprietario-editore era tal H. G. Moke, un notabile che, ancora nel 1845, figurava quale professore all'universit\u00e0 di Gand (una citt\u00e0 fra le pi\u00f9 orangiste del Belgio). Subito, tuttavia, la fondazione venne attribuita al Libri-Bagnano. Tanto che questi ebbe a schernirsene, nel numero del 17 agosto 1829, in cui dichiarava: \"Io non sono che uno dei collaboratori per la parte degli esteri, che collabora alla traduzione ed alla tenuta dei conti\". Un'affermazione probabilmente falsa ed imposta dal desiderio di separare il giornale dal suo pi\u00f9 bersagliato, e polemico, redattore.\nAd ogni buon conto, i memorialisti sono concordi nel registrare che Libri \"fond\u00f2 \u2026 Le National\", ovvero \"fonda e dirige Le National\", ovvero era il direttore o, altrove, \"l'editore de Le Nationale\". Anzi, egli avrebbe superato la concorrenza di un primo candidato: Victor-Donatien de Musset-Pathay, letterato e padre di un pi\u00f9 noto scrittore. Ma questi dovette soccombere di fronte alla volont\u00e0 del re, che impose la scelta del Libri-Bagnano.\nIl primo numero apparve il 16 maggio 1829. Dopodich\u00e9 la pubblicazione prese a migliorare: inizialmente stampato su un foglio, lo fu qualche volta su otto pagine; diviso inizialmente in due colonne, lo fu poi su tre); venne sempre stampato con cura e buona carta, ma il formato venne ingrandito a partire dal 16 ottobre 1829. Un progresso che segnala l'ampia disponibilit\u00e0 di risorse finanziarie.\nUna linea editoriale strettamente 'ministeriale'.\nNon si trattava, infatti, di un organo qualunque, bens\u00ec del \"principale giornale ministeriale\". Anche il motto stampato in prima pagina (\"Verit\u00e9, variet\u00e9\") voleva segnalare un segno dissonante rispetto alla stampa belga, che all'Aia percepivano come compattamente anti-governativa.\nLa linea editoriale de \"Le National\" era difendere la politica di Guglielmo I e del suo governo (laddove fosse possibile distinguere). Lo fece, per\u00f2, con particolare assenza di duttilit\u00e0: \"la minima critica di un qualunque atto del governo era rappresentata da Le National come un attentato alla dignit\u00e0 reale\". Anche gli osservatori pi\u00f9 equanimi non potevano che rimarcare: \"il servilismo mostrato verso il ministro della giustizia Van Maanen \u2026 cos\u00ec servile\".\nNon solo, Libri-Bagnano non rinunci\u00f2 a sostenere la politica reale anche in materia di religione: era entrato \"nei ranghi dei nemici della Chiesa\", preparando, per \"Le National\", articoli che \"contenevano degli attacchi diretti od indiretti contro la religione, la Chiesa, il clero\", sino a divenir famoso, fra l'altro, anche \"per i suoi scritti irreligiosi\".\nSi trattava di argomentazioni \"cos\u00ec contrarie al punto di vista della Chiesa e della nazione \u2026 che tanto l'editore che il giornale divennero oggetto della generale esecrazione del pubblico\", attirandosi l'ostilit\u00e0 pi\u00f9 esplicita da parte dei Belgi.\nResta qualche dubbio circa l'effettivo ruolo del Libri-Bagnano in una conduzione del giornale tanto estremista: anni pi\u00f9 tardi, nel corso del funerale del conte, l'officiante pot\u00e9 dissociarlo da \"tutto ci\u00f2 che il pubblico aveva creduto emanato da lui, fra l'altro gli articoli di giornale, e specialmente quelli de Le National, che erano redatti da un altro, ma alla cui pubblicazione egli collabor\u00f2\". Anche un fiero denigratore, scrisse che il giornale era \"creato dal re e redatto di solito nel suo gabinetto\".\nFatto si \u00e8 che il ministero fu \"compiaciuto del tono dei suoi articoli, lo prese sotto la propria protezione\": il conte prese, cos\u00ec, ad essere considerato il \"principale avvocato della causa governativa\" e \"l'agente ed il pubblicista prediletto dal re dei Paesi-Bassi\".\nUno stile polemico diretto ed aggressivo.\nL\u00ec dove il contributo del conte \u00e8 innegabile, \u00e8 nello stile polemico dei suoi articoli: \"uno scrittore brillante e caustico, ben capace di portare la sfida polemica nel campo avversario\", un \"italiano \u2026di indubbia capacit\u00e0\" che utilizzava \"un linguaggio cinico e personale\" che degener\u00f2 in uno \"scontro mortale\" con i giornali liberali uno scontro mortale:\nLa ripresa delle notizie circa la sua passata condanna in Francia.\nAllorch\u00e9 la guerra fra i giornali sal\u00ec di tono, de Potter non esit\u00f2 a far giungere da Lione l'atto della sua precedente condanna, pubblicandone gli estremi, il 14 agosto 1829.\nNon si trattava affatto, per\u00f2, di una notizia nuova. Gi\u00e0 nel mese di aprile 1825, proprio a Bruxelles Libri-Bagnano, aveva dato alle stampe, per discolparsi, una memoria intitolata \"Lettera di un esiliato a Sua Maest\u00e0 il re di Francia\", una pubblicazione che lo rese \"cos\u00ec famoso in Francia per le sue disavventure giudiziarie\". Non solo: la notizia era gi\u00e0 ben nota a Bruxelles sin dal 1822, anno in cui, proprio in quella citt\u00e0, venne pubblicata la citata \"Galerie historique des contemporaines\", ove venivano riportate in dettaglio le accuse, la condanna e, addirittura, ci si attardava a descriverne il portamento in aula con tono tali da \"sembra credere alla sua innocenza\" come ricorda il compilatore della \"Le Bibliophile belge\", stampata, proprio a Bruxelles, nel 1846. Gi\u00e0 quando venne scelto per \"Le National\", la scelta \"sconcert\u00f2 i ministri, per i precedenti di Libri-Bagnano\": dunque, ne erano informati persino all'Aia. In definitiva, \u00e8 lecito concludere come siano da considerare false le affermazioni che attribuiscono la 'scoperta' del passato da carcerato del Libri-Bagnano ai giornali di opposizione del 1829: essi si limitarono a rivangarle. Tanto \u00e8 vero che persino il Bartels, il quale esplicitamente mente scrivendo che all'epoca dell'arrivo del Libri-Bagnano a Bruxelles \"nessuno conosceva i suoi precedenti\", non pu\u00f2, nemmeno lui, evitare di aggiungere \"se non il de Potter\". Non fu affatto un caso, quindi, che le vicende del 1829 coincisero con la \"definitiva separazione del conte dal De Potter\".\nLibri-Bagnano reag\u00ec da par suo: i suoi articoli sul giornale cominciarono ad essere firmati come il carcerato, il galeotto, il falsario; tacciava gli avversari (che lo insultavano) \"di ribelle! Bugiardi! Straccione! Anarchici! Ed ingrati traditori!\". Non sembra, per\u00f2, che avesse perso il favore del governo che, d'altra parte, era perfettamente a conoscenza della situazione.\nL'appariscente fortuna economica.\nUn secondo punto di attacco ebbe a che fare con l'apparente fortuna economica del Libri-Bagnano: aveva preso alloggio in una casa distinta, in uno dei principali punti di passaggio: rue de la Madeleine; una condizione insolita per un esule, che diede spazio a spesse polemiche: \"L'Italiano \u2026 fa soldi delle proprie catene \u2026 Il dotato villano diviene ricco con il suo servizio al dispotismo\". I giornali di opposizione vennero lanciati alla ricerca di una spiegazione, quanto pi\u00f9 losca, tanto meglio. La traccia d'indagine era suggerita dalla circostanza che \"Le National\" aveva, allora, \"il monopolio delle comunicazioni ufficiali e delle comunicazioni diplomatiche\": si trattava, quindi, di indagare ogni traccia di finanziamento governativo al giornale.\nTale ricerca si colleg\u00f2 ad un vecchio oggetto di polemica: il credito, iscritto nel bilancio dello Stato per un milione di fiorini, volto all'incoraggiamento dell'industria nazionale, noto come \"million de l'industrie\" ('il milione di fiorini per l'industria'). Si trattava di un 'credito straordinario', iscritto fra le 'esigenze impreviste' e, in quanto tale, esso veniva votato ogni anno dagli Stati Generali. Conseguentemente, era costantemente oggetto di interesse giornalistico e politico: ma tale interesse si scontrava con l'assoluta reticenza del governo, che di quel, pur ingente, credito non volle mai rendere conto al parlamento (gli Stati Generali). Ne nacque un mistero, reso tanto pi\u00f9 fitto dalla circostanza che ogni anno il credito veniva iscritto nel bilancio dello Stato come uscita secca, mentre si sapeva che detti capitali venivano, a volte, rimborsati e, comunque, fruttavano interessi. E il mistero che circondava tali spese produsse il sospetto che servisse per corruzione politica e spese segrete: a farne le spese fu il Libri-Bagnano.\nVerso la fine del 1829, il \"Courrier Belge\" pubblic\u00f2 documenti che provavano l'impiego di parte dei fondi del \"million de l'industrie\" a favore del Libri-Bagnano: tre versamenti (30\u00a0000 fiorini il 20 giugno 1827, 30\u00a0000 fiorini il 2 giugno 1828, 25\u00a0000 fiorini il 23 luglio 1829), tutti portavano a margine l'annotazione \"geheim\" (segreto). Tale cifra varia largamente, a seconda delle fonti: arrotondata a \"100\u00a0000 fiorini\", ovvero fatta salire \"sino a 100\u00a0000 o 160\u00a0000 fiorini\", addirittura \"sino alla concorrenza di 300\u00a0000 fiorini\" per il Bartels; poche le fonti che la registrano correttamente. In realt\u00e0 \u00e8 ragionevole che le cifre del \"Courrier Belge\" fossero corrette: gli 85\u00a0000 fiorini facevano 180\u00a0000 franchi: da qui, forse, la confusione delle cifre, nel fuoco della polemica giornalistica. Si giunse ad affermare, mentendo, che \"in alcuni casi il denaro \u00e8 stato dato apertamente\".\nTali accusero vennero credute, poich\u00e9 suonarono \"come una conferma dei sospetti che avevano sempre interessato questo istituto\". Un esito paradossale, per un provvedimento di spesa che aveva portato grandi benefici alle manifatture e dei commerci delle province meridionali. Se fossero o meno fondate, sono pochissime le fonti che ne dubitano. Ma, a ben vedere, i memorialisti non insistono sul possibile arricchimento personale, quanto, piuttosto, sulla concorrenza sleale: \"la pi\u00f9 grande parte dei fondi \u2026 servirono ad acquistare a Parigi presse e caratteri da stampa\". Peraltro, quando, un anno pi\u00f9 tardi, al conte vennero distrutti l'abitazione e la libreria, egli consider\u00f2 l'evento \"il suo disastro\": segno che non aveva messo molto altro da parte.\nResterebbe solo da annotare come la questione del \"million de l'industrie\" e lo \"scandalo Libri-Bagnano\" rappresentassero solo due dei molti cavalli di battaglia della stampa di opposizione: l'organo del de Potter, il \"Courrier des Pays-Bas\", insisteva anche sulla condotta del Principe d'Orange, e sull\"inconcepibile influenza del Libri-Bagnano\". Non manc\u00f2 nemmeno, come nelle pi\u00f9 classiche vicende giornalistiche, un, ormai dimenticato, \"affare dei diamanti\".\nIl crescente odio popolare.\nL'oggetto di questi attacchi non era, comunque, tanto diretta contro l'individuo quanto contro il giornale. In quanto espressione della politica governativa nelle provincie irrequiete, il foglio:\nIl nome di Libri-Bagnano era divenuto \"l'emblema di tutto ci\u00f2 che vi era di vile e degradato \u2026 ed ogni accusa che gli veniva portata, non importa quanto terribile o falsa, era presa per vera senza un attimo di esitazione\", sino a costruire, nei suoi confronti, \"un terribile pregiudizio\". \u00c8 a questi frangenti che va fatta risalire la gran copia di insinuazioni che ne circondano la memoria: dal plausibile \"agente del re d'Olanda\", agli xenofobico \"schiavo italiano\" ed \"un intrigante italiano\" a \"il forzato,\" pamflettaro (\"pamphl\u00e9taire\"), \"un avventuriero\", a \"cosiddetto conte di Bagnano\" ai dettagli fisici: \"i suoi capelli rossi, i suoi bassi rossi ed irsuti, il suo viso di una bruttezza rimarchevole, intriso di astuzia, di acume e di malvagit\u00e0, gli davano l'apparenza di Asmodeo che usciva dalla boccetta ove era rimasto a lungo imprigionato\". Complimenti peraltro estesi alla famiglia di origine: \"uno dei membri della quale Machiavelli designa sotto il nome di \"Traditore\"\".\nIn definitiva, la campagna di aggressione condotta dalla stampa di opposizione ebbe successo:\nLibri-Bagnano era \"appena meno odiato del Van Maanen \u2026 considerato alla stregua di un suo portavoce\" e la reputazione de \"Le National\" rasa al suolo. Tanto che un commentatore di parte olandese pot\u00e9 giudicare, ex post, la sua nomina come \"un atto di quasi incomprensibile follia\". Per portare solo un altro esempio: durante la sessione degli Stati Generali, a fine 1829, all'Aia giunsero molte petizioni ed almeno una (firmata dal decano della cittadina fiamminga di Roulers, dal clero e dalla popolazione) domandava esplicitamente la cacciata del favorito, Libri-Bagnano.\nUn ruolo di polizia?\nA questa massiccia campagna diffamatoria, va fatta risalire un'ultima accusa. Il Bartels, la fonte che pi\u00f9 insiste nell'elevare il ruolo del Libri-Bagnano da pubblicista governativo a 'favorito' di Guglielmo I, \u00e8 il solo ad informarci che il conte avrebbe assunto, persino ufficialmente, dei compiti di polizia: \"era stato incaricato della polizia delle poste e della sorveglianza dei tribunali. Tutte le lettere sospette erano aperte, lette e copiate nel suo gabinetto\".\nEgli svaluta, per\u00f2, l'informazione, caricandola di espliciti significati polemici: il \"disonore\" del governo \"cos\u00ec avvilito da confidare le pi\u00f9 importanti funzioni a dei simili agenti\", l\"impudenza del Libri-Bagnano\" che \" non si dava pena di nascondere questo agire\". Tanto che, in assenza di altri riscontri e tenuto conto della \"verve\" polemica del memorialista, nonch\u00e9 della \"damnatio memoriae\" che aveva colpito il Libri-Bagnano, la notizia non pu\u00f2 essere ritenuta attendibile.\nIl processo al De Potter.\nLa politica di Guglielmo I.\nL'impopolarit\u00e0 del Libri-Bagnano era un ottimo indice di quella del governo. Aggravata, principalmente, dall\"Unione\" fra cattolici e liberali, che si espresse in una prima 'Petizione Nazionale', indirizzata a Guglielmo I.\nQuesti, nel corso del 1829, fece diversi tentativi di riavvicinare i cattolici al governo, ma senza alcun successo, anzi: nell'ottobre del 1829 il cattolico \"Courrier de la Meuse\" raccomandava un universale rifiuto di pagare le tasse. Poi, il sovrano scese nelle provincie meridionali per una visita di Stato, nel corso della quale, sebbene bene accolto, non volle evitare di definire le richieste espresse dalle petizioni 'comportamento infame' (\"une conduite inf\u00e2me\").\nUno degli oggetti principali delle petizioni era l'abolizione della vigente 'legge sulla censura', contraria alla Legge Fondamentale, ma in vigore dal 1815. Nel corso della sessione, all'Aia degli Stati Generali, i deputati cattolici belgi de Brouk\u00e8re e de Gerlache ne misero ai voti l'abolizione: bocciata, l'8 dicembre 1829, con il voto compatto dei deputati olandesi. Guglielmo I ne fu tanto lieto da pubblicare, tre giorni pi\u00f9 tardi, un 'reale messaggio' in cui dichiarava la Legge Fondamentale una concessione della corona e la legge sulla stampa un argine necessario alla stampa libera che \"recava confusione nello Stato\". Confermava il sistema di amministrazione sin l\u00ec seguito, unico per le provincie meridionali e settentrionali. Non solo: descriveva gli autori delle petizioni come \"fanatici\" e la stampa di opposizione come organo di \"una rivolta faziosa ed animata dalla religione\" \"contro un governo paterno\". Nel testo i contemporanei intravidero la mano del Libri-Bagnano, dal momento che gli autori delle pacifiche petizioni venivano definiti \"malcontents\": un termine caro a \"Le National\".\nLa provocazione si trasform\u00f2 in un'umiliazione, quando il ministro della giustizia Van Maanen emise una circolare che imponeva a tutti i funzionari pubblici di dichiarare la propria adesione al suddetto proclama reale: quelli che rifiutarono vennero sommariamente dimessi.\nPer tutta reazione, alla fine di dicembre i deputati belgi imposero (55 voti contro 52) il respingimento del bilancio dello Stato. Salvo, pochi giorni dopo, approvare una seconda proposta di Bilancio, che non menzionava l'odiato balzello sul macinato ed il macellato (la menzionata \"mouture and abbatage\").\nL'umiliazione si trasform\u00f2, infine, un grave errore politico, allorch\u00e9 il sovrano, volle riaffermare la propria autorit\u00e0, emettendo, l'8 gennaio 1830, un 'reale decreto' che licenziava, dai loro incarichi nella funzione pubblica, sei deputati belgi di opposizione. Un atto palesemente vendicativo, non degno di un monarca, e del tutto inutile, dal momento che i deputati belgi avevano dimostrato di essere animati da intenzioni tutt'altro che estremiste. Estremista, semmai, era la concezione 'tardo-assolutistica' di Guglielmo I.\nLa 'sottoscrizione nazionale' proposta dal De Potter.\nFu a quel punto che de Potter diede fuoco alle polveri. Cominci\u00f2 assalendo il 'reale messaggio' dell'11 dicembre: articoli sul \"Courrier des Pays-Bas\" ed un \"pamphlet\" sostennero che i diritti della dinastia non precedevano ma discendevano dalla Legge Fondamentale e che, quindi, i diritti dinastici non erano indipendenti dal consenso nazionale. Le due parti avevano probabilmente entrambe torto, in quanto tutto quanto (Stato, diritti dinastici, Legge Fondamentale e conseguenti diritti) derivavano tutti ed esclusivamente dall'accordo delle grandi potenze, sancito con il Trattato di Vienna del 1815. Tuttavia la sfida era particolarmente ardita, in quanto investiva non pi\u00f9 il governo (come era stato sino a quel momento), bens\u00ec direttamente il sovrano: Guglielmo I non voleva tollerare oltre.\nNon fu necessario attendere molto: de Potter assal\u00ec anche il 'reale decreto' dell'8 gennaio, pubblicando, il 31 gennaio 1830, l'appello per una sottoscrizione nazionale volta ad indennizare i sei deputati licenziati dai loro posti pubblici. Condito da un generico appello ad un 'atto nazionale di unione', i cui membri si obbligassero a resistere al governo in ogni maniera non opposta alla legge. de Potter venne fermato, ma, il 3 febbraio il \"Courrier Belge\" (insieme ad altri quattro o cinque giornali) pubblic\u00f2 un'analoga lettera firmata dal De Potter.\nL'indomani 4 febbraio le sue carte vennero sequestrate. L'8 febbraio, giungeva dall'Aia l'ordine del Van Maanen di arrestare anche il Tielmans (la cui corrispondenza con De Potter era stata letta dopo il sequestro), Coch\u00e9-Mommens, editore del \"Courrier des Pays-Bas\", Vanderstraeten, editore de \"Courrier Belge\", de Neve, stampatore de \"Le Catholique\", Barthels, editore de \"Le Catholique\". E venne immediatamente istruito il processo.\nIl pesante intervento del Libri-Bagnano.\nGi\u00e0 il 4 febbraio, Libri-Bagnano scriveva su \"Le National\" che \"questo affare gli sembrava non poter sfuggire all'azione dei tribunali\". Sulla base di questa frase si diffuse la diceria che Libri-Bagnano non fosse solo a conoscenza degli arresti, ma che avesse addirittura redatto, lui stesso, i capi d'accusa.\nUn'asserzione non provata, pi\u00f9 probabilmente una calunnia, che si sosteneva, per\u00f2, presso l'opinione pubblica, in ragione della circostanza che il conte fosse \"l'unico avvocato del Van Maanen\". E che, comunque, non intimor\u00ec il toscano. Anzi, nei giorni successivi perse ogni prudenza e diede libero sfogo alla sua \"penna sarcastica ed avvelenata\". Incitava gli inquirenti: \"colpite e colpita senza requie \u2026 colpite nel vivo, poich\u00e9 la cancrena, lo sfacelo corrodono il corpo sociale\". Eppoi, ancora: \"Non \u00e8 lontano il giorno in cui il 'Courrier des Pays-Bas' e 'Le Catholique' predicheranno nel deserto \u2026 Bisogna farla finita con questa banda di serpenti \u2026 Mettiamo ai Belgi la camicia di forza, mettiamo loro la museruola come ai cani\" ed impartire \"la disciplina della frusta\".\n\u00c8 questo episodio (ben pi\u00f9 delle molte calunnie sul suo travisato passato o la supposta corruzione), che permette di concordare con il giudizio del White: \"il metodo\" della stampa governativa \"accrebbe, anzich\u00e9 ridurre, l'obiettivo che cercava di abbattere\" \u2026 \"anzich\u00e9 offrire supporto al governo, questo giornale \u2026 contribuirono gravemente alla sua caduta\". Bartels considerava che \"Le National\" \"valse un'armata all'opposizione rivoluzionaria\".\nLa condanna inflitta al de Potter.\nNel frattempo proseguiva il processo: inizialmente gli accusatori aveva pensato al delitto di \"attentato contro la vita o la persona dei membri della famiglia reale\", che comportava la pena di morte. Poi, pi\u00f9 saggiamente, si ripieg\u00f2 sul caso in cui \"le dette provocazioni non siano state da alcun effetto\", che comportava l'esilio. Infatti, nel maggio 1830, de Potter venne condannato ad otto anni di esilio, Tielemans e Barthels a sette, De N\u00e8ve a cinque.\nLa condanna venne attribuita alla volont\u00e0, certamente ostile, del Van Maanen, gi\u00e0 oggetto di generale riprovazione (il ministro, \"veniva attaccato con furia fanatica, dai principali giornali del partito cattolico e liberale\") e, insieme ad un 'reale decreto' del 21 giugno 1830 che faceva dell'L'Aia la sede della corte suprema di giustizia, cre\u00f2 le condizioni politiche per l'imminente rivoluzione.\nL'insurrezione di Bruxelles.\nNei giorni precedenti la rivoluzione, venne rinvenuta per Bruxelles la scritta: \"Abbasso Van Maanen, morte agli Olandesi, abbasso Libri-Bagnano e Le National\". La rivolta ebbe inizio proprio con l'assalto alle sue propriet\u00e0: nella notte fra il 25 ed il 26 agosto 1830, all'uscita dal Teatro de la Monnaie, degli spettatori gridarono: 'Chez Libri'. \"Sono alcune decine, dall'aspetto borghese\". La piccola folla si diresse, anzitutto, agli uffici de \"Le National\", con l'attigua libreria. Questi erano chiusi quando la folla li assal\u00ec. Le finestre e le porte del giornale furono scassate, i torchi di stampa fracassati, il materiale della stamperia distrutto. Tanto che l'ultimo numero de \"Le National\" porta la data del 26 agosto ed il numero 236-237.\nDopodich\u00e9 venne proposto di attaccare l'abitazione stessa del Libri-Bagnano, poco oltre sulla Rue de la Madeleine, nei pressi dell'attuale \"Galerie Bortier\",: avendo forzato l'ingresso, la casa venne saccheggiata a fondo, i mobili gettati per strada e distrutti dalla folla e con le tende venne fatto un tricolore francese. L'opera fu talmente metodica che, dell'intero edificio, restarono solo i muri esterni.\nIl terzo esilio: i Paesi Bassi.\nAccolto da re Guglielmo I.\nLibri-Bagnano, avvisato per tempo, si era messo in salvo. Ma, \"ovunque minacciato, braccato come il simbolo dell'odiato potere\" si rifugi\u00f2 nei Paesi Bassi. E fece bene: nel mese successivo alla sua fuga da Bruxelles, l\u00ec le sue caricature si trovano un po' ovunque.\nSi rifugi\u00f2, come logico, nei Paesi Bassi: cominciava cos\u00ec il terzo esilio del conte, quello definitivo, che si sarebbe protratto sino alla morte. Qui re Guglielmo si mostr\u00f2 generoso con lui, assegnandogli una pensione. Che ne avesse un gran bisogno, lo testimonia la lettura del testamento lasciato dal conte: egli definisce la fuga da Bruxelles \"il suo disastro\".\nL'ultima grande polemica.\nIl favore del monarca non deve, tuttavia, essere sopravvalutato: il ruolo del Libri-Bagnano rimaneva quello del pubblicista d'assalto, al servizio della corte. E, infatti, \"continu\u00f2 a scrivere\" brochure e dei giornali, tanto ostili all'indipendenza e alla stessa nazione belga che, ormai, le fonti lo classificavano come \"pubblicista olandese\".\nParticolare importanza ebbe un \"pamphlet\" uscito sotto lo pseudonimo di 'Mysochlocrate': \"La Ville Rebelle, ou les Belges au Tribunal de l'Europe\" del 1831 o 1830. Scritto di getto, esso costitu\u00ec, indubbiamente, la sua 'vedetta'.\nIl \"pamphlet\", anzitutto, descriveva l'infedelt\u00e0 dei Belgi in termini ontologici: \"il fatto \u00e8 che il governo del re incontr\u00f2 forte opposizione ai suoi provvedimenti e resistenza ai suoi atti, dalla prima fondazione del regno\". Si trattava, dunque, di \"un popolo indegno di vivere sotto le leggi\". Dalch\u00e9 discendeva l'improrogabilit\u00e0 di una risolutiva prova di forza:\nUna proposta, questa, che non si discostava dall'azione che il governo dell'Aia avrebbe messo in pratica di l\u00ec a poco (il 2 agosto 1831), dando inizio a una campagna militare, passata alla storia come 'campagna dei dieci giorni'.\nLibri-Bagnano, semmai, esager\u00f2, come suo solito, nel caricare i toni:\nUna relativa oscurit\u00e0.\nCon la sua vita avventurosa, Libri-Bagnano si era conquistato un posto nella storia del giornalismo politico europeo: \"cos\u00ec famoso in Francia per le sue disavventure giudiziarie e in Belgio per i suoi scritti irreligiosi e per la sua fedelt\u00e0 a re Guglielmo\". Per fare un solo esempio: alla sua morte l'Arcivescovado di Parigi ritenne la notizia cos\u00ec importante, da dedicarle ben due articoli: il 26 gennaio e il 23 febbraio 1836.\nPurtuttavia, gli ultimi anni della sua esistenza dovettero trascorrere abbastanza oscuri, tanto che:\nDopo il 1832, la \"verve\" polemica e la stessa figura del Libri-Bagnano, dovettero cominciare a creare imbarazzo all'Aia, che si vedeva ormai costretta a scendere a patti con l'appena intronizzato Leopoldo I del Belgio, dopo il fallimento dell'invasione militare del Belgio (tentata nel 1831 e bloccata dall'intervento armato francese) e la successiva iniziativa franco-britannica, che port\u00f2 al blocco dei porti olandesi e all'ingresso in Belgio, il 15 novembre 1832, di un'armata francese comandata dal maresciallo G\u00e9rard che pose l'assedio alla grande cittadella di Anversa, l'ultima ancora controllata dagli olandesi nelle provincie meridionali, costringendola a capitolare il 25 dicembre 1832, dopo venti giorni di durissimo bombardamento.\nLo stesso Libri-Bagnano, nel ristampare \"La Ville Rebelle\" a Parigi, ebbe la cautela di mutarne il titolo nell'assai pi\u00f9 neutro \"La Belgique en 1830-Documents pour servir \u00e0 l'histoire de son insurrection\" e a rivederne il testo. Contemporaneamente, egli si preoccupava di inviare una petizione, indirizzata al nuovo sovrano di Francia, Luigi Filippo, ad invocare una revisione dei vecchi processi e dell'esilio comminatogli nel 1825.\nLa riconciliazione con la Chiesa cattolica.\nFu, quindi, un esule divenuto ormai scomodo a ricevere, verso la Pasqua del 1835, una lettera dal ministro olandese Goubau d'Hovorst, che gli testimoniava il proprio pentimento per aver condotto una politica ostile alla Chiesa cattolica. Un invito, sembrerebbe, che il Libri-Bagnano decise di accogliere, dandone notizia ai propri conoscenti.\nIl 21 novembre seguente fece testamento, il 1\u00ba gennaio 1836 mor\u00ec nella sua casa di Amsterdam. Pochi giorni dopo si tenne il funerale, in una delle poche cappelle cattoliche allora tollerate in quella citt\u00e0: alla presenza di \"persone di distinzione\" l'officiante diede lettura del testamento: premessa la riconoscenza a Guglielmo, il conte ritrattava \"tutto ci\u00f2 in cui aveva potuto ferire la religione, la Chiesa, il clero, sia con i suoi scritti, sia con i suoi atti\" e concludeva pedonando \"tutti i suoi nemici, come sperava che essi lo perdonassero\".\nQuest'ultima preghiera, tuttavia, non venne affatto esaudita: anni pi\u00f9 tardi \"Le Bibliophile belge\" irrideva tale tarda conversione: \"mor\u00ec come un cappuccino ... la paura \u00e8, di tutte le cose che convertono, la pi\u00f9 efficace\". Ben pi\u00f9 equanime, il giornale dell'arcidiocesi di Parigi benediceva \"il Dio della grazia che egli aveva fatto a un uomo distinto per nascita e spirito, ma che si era smarrito a causa delle idee del suo secolo e dell'esercizio delle circostanze\".\nIl Figlio.\nOltre che nella biografia del conte, \"La Ville Rebelle\" rappresenta uno snodo anche della memoria che di lui si \u00e8 conservata: a partire, grossomodo, dal 1835, le fonti lo ricordano come \"padre dell'illustre geometra\": il giovane figlio Guglielmo era, effettivamente, divenuto celebre a Parigi, ove si era conquistato un posto di rilievo nell\"intellighenzia\" della Monarchia di Luglio. Alla sua ormai consolidata fama si deve, probabilmente, che persino il Bartels, accanito denigratore del padre, non potesse esimersi dal registrare che appartenesse \"ad una distinta famiglia di Firenze\": forse l'unica considerazione non insultante in pagine e pagine scritte al curaro.\nMemoria.\nSino alla met\u00e0 del XX secolo la storiografia nazionale belga lo ha ricordato come \"condannato per mano del tribunale\", il \"cosiddetto conte di Bagnano \u2026 gi\u00e0 ufficiale francese condannato per mano del tribunale\" al fine di perseguire ragioni polemiche assai pressanti: ad esempio il pi\u00f9 volte citato Bartels si preoccupava di sottolineare (ed accrescere grandemente) le malefatte del Libri-Bagnano per \"insegnare agli stranieri, ancora troppo prevenuti in favore del governo olandese, come ci trattava il re d'Olanda, i suoi amici e valletti\".\nUna campagna denigratoria tanto massiccia da annullare, sostanzialmente i pochi giudizi equilibrati: \"un Italiano di indubbia capacit\u00e0 ma di dubbi antecedenti\"; \"uno scrittore brillante e caustico, ben capace di portare la sfida polemica nel campo avversario. Ma i suoi precedenti giocavano contro di lui e egli divenne secondo, nell'odio popolare, al solo Van Maanen\".\nCon l'andare dei decenni, tale tradizione denigratoria si \u00e8 conservata intatta, seppur volta a finalit\u00e0 nuove: meglio celebrare l'attitudine dei redattori \"eroi della libert\u00e0\" e, specialmente, quella del De Potter. E, come tale, si \u00e8 congelata sino ai giorni presenti.\nMemoria: l'interpretazione del Risorgimento italiano.\nCoperta d'infamia, tuttavia, la pubblicistica del Libri-Bagnano non venne del tutto dimenticata, in Belgio. E, anni pi\u00f9 tardi, si leggevano ancora alcuni passaggi, meno urticanti per la cultura belga. Un caso rilevante riguarda l'assoluto pessimismo maturato dal conte riguardo al popolo italiano:\nUna tesi, questa, che costituisce un trascurato prototipo del pregiudizio anti-italiano nella cultura europea e che poteva essere assai ben accolta in un Belgio che, in quegli anni, forniva centinaia di zuavi a Pio IX: il nerbo di quell'esercito che vinse a Mentana, per, poi, farsi battere a Castelfidardo ed a Porta Pia.\nOpere.\nIl Nothomb (unica fra le fonti) gli attribuiva anche opere seguenti:\nHa lasciato manoscritti \"Trait\u00e9 des Prisons, ou Pens\u00e9e d'un mort\"."}
{"id": "1625764", "revid": "287204", "url": "https://it.wikipedia.org/wiki?curid=1625764", "title": "Bellecote", "text": ""}
{"id": "1625770", "revid": "767487", "url": "https://it.wikipedia.org/wiki?curid=1625770", "title": "Moldova-Suli\u021ba", "text": "Moldova-Suli\u021ba \u00e8 un comune della Romania di 2.072 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 2 villaggi: Benia e Moldova-Suli\u021ba."}
{"id": "1625773", "revid": "287204", "url": "https://it.wikipedia.org/wiki?curid=1625773", "title": "Moldova-Sulita", "text": ""}
{"id": "1625776", "revid": "647919", "url": "https://it.wikipedia.org/wiki?curid=1625776", "title": "Moldova Sulita", "text": ""}
{"id": "1625779", "revid": "1305772", "url": "https://it.wikipedia.org/wiki?curid=1625779", "title": "Disa", "text": ""}
{"id": "1625782", "revid": "125000066", "url": "https://it.wikipedia.org/wiki?curid=1625782", "title": "Gran Premio degli Stati Uniti d'America-Est 1982", "text": "Il Gran Premio degli Stati Uniti d'America-Est 1982 \u00e8 stata la settima prova della stagione 1982 del Campionato mondiale di Formula 1. Si \u00e8 corsa domenica 6 giugno 1982 sul Circuito di Detroit. La gara \u00e8 stata vinta dal britannico John Watson su McLaren-Ford Cosworth; per il vincitore si tratt\u00f2 del quarto successo nel mondiale. Ha preceduto sul traguardo lo statunitense Eddie Cheever su Ligier-Matra e il francese Didier Pironi su Ferrari.\nLa gara venne interrotta dopo 6 giri per un incidente, e la classifica venne stilata per somma di tempi. Prevista su 70 giri, venne interrotta, definitivamente, dopo 62 tornate per il raggiungimento delle due ore di corsa.\nVigilia.\nSviluppi futuri.\nLa Brabham chiese alla BMW la firma di un contratto di fornitura dei motori in esclusiva, per la stagione ; in caso contrario, la scuderia di Bernie Ecclestone minacci\u00f2 di non utilizzare pi\u00f9 i propulsori tedeschi nel corso della stagione 1982.Niki Lauda conferm\u00f2 le voci di un suo possibile ritorno alla Scuderia Ferrari per il 1983.\nI costruttori di motori turbo e le scuderie legate alla FOCA trovarono un accordo per ribassare il peso minimo delle vetture a 555\u00a0kg e di limitare a 230 litri, la quantit\u00e0 di carburante da caricare in vettura. L'accordo doveva essere sanzionato dalla FISA.\nAspetti tecnici.\nPer la prima volta la Formula 1 utilizz\u00f2 il tracciato cittadino disegnato lungo le strade di Detroit, la capitale statunitense dell'automobile. La pista, lunga 4.012 metri, si sviluppava lungo le sponde del \"Detroit River\" e attorno al \"Reinassance Center\", ed era una tipica pista cittadina, con brevi rettilinei spezzati da \"chicane\" e curva lente. Vi era anche un tratto in tunnel, come accadeva sul Circuito di Montecarlo. Fu il settimo tracciato statunitense a ospitare una gara valida quale prova del campionato mondiale di Formula 1.\nI piloti furono molto critici in merito alla sicurezza della pista. Michele Alboreto, della Tyrrell, giudic\u00f2 insufficienti le vie di fuga, minacciando anche di non correre qualora non fossero stati presi dei provvedimenti; Niki Lauda critic\u00f2 particolarmente la curva al termine della \"Jefferson Drive\", definendola pericolosissima.\nLe prove libere del gioved\u00ec vennero cancellate in quanto gli organizzatori, per terminare i lavori di messa in sicurezza del tracciato, avevano proposto di posticiparne l'inizio alle 16:30, orario considerato troppo avanzato dalle scuderie.\nDa questo gran premio l'Ensign pass\u00f2 a utilizzare gomme della Pirelli, in luogo delle precedenti Avon.\nAspetti sportivi.\nLa Scuderia Ferrari iscrisse, nuovamente, una sola vettura, per Didier Pironi, anche se, il 1\u00ba giugno venne annunciato l'ingaggio di Patrick Tambay, per sostituire Gilles Villeneuve, perito nel corso delle prove del Gran Premio del Belgio. Il francese sarebbe stato impiegato dal Gran Premio d'Olanda.\nLa Toleman decise di non affrontare la trasferta nordamericana per migliorare la TG181B.\nIl gran premio venne definito \"degli Usa Est\", per distinguerlo dalle altre due gare in programma negli Stati Uniti d'America nello stesso anno: una a Long Beach e una a Las Vegas. Ufficialmente considerato come prima edizione di questo gran premio, in realt\u00e0 tale denominazione era gi\u00e0 stata utilizzata nel mondiale di Formula 1, dal 1976 al 1980, per indicare la gara ospitata dal Watkins Glen International, pista stradale sita nello stato di New York (ufficialmente \"Gran Premio degli Stati Uniti\"). La gara venne anche denominata \"Gran Premio di Detroit\". Per l'allestimento del tracciato furono spesi 3.000.000 di dollari.\nQualifiche.\nResoconto.\nLa situazione della pista al venerd\u00ec non miglior\u00f2, tanto che venne annullata la sessione di prove ufficiali. Si diecise di effettuare due sessione, concentrate al sabato. Il tracciato venne ispezionato da Niki Lauda e Didier Pironi (quest'ultimo critic\u00f2 pesantemente il tracciato definendolo \"fuori legge\"), mentre la FISA non aveva ancora concesso l'autorizzazione ad effettuare la gara. I piloti cos\u00ec, anche per motivi legati all'assicurazione, decisero di non effettuare, almeno inizialmente, nessun allenamento sul tracciato. I piloti della Formula SuperVee, che invece affrontarono la pista, misero in evidenza la sua scarsa ampiezza e la presenza di salti sull'asfalto. Successivamente anche i piloti della F1 effettuarono una sessione di prove libere. Nel corso delle prove libere del venerd\u00ec Jan Lammers, con la Theodore, and\u00f2 a muro, infortunandosi il polso, e cos\u00ec non prendendo parte alle qualifiche del sabato.\nAl sabato gli organizzatori esaudirono le richieste dei piloti in tema di sicurezza, cos\u00ec la qualifiche poterono svolgersi regolarmente, anche se molti piloti continuarono a criticare sia la scarsa sicurezza della pista sia la sua pochezza sul piano tecnico. Niki Lauda evidenzi\u00f2 le troppe ondulazioni della pista, anche se non la giudic\u00f2 troppo pericolosa, in quanto lenta; Andrea De Cesaris critic\u00f2 l'assenza di via di fuga, mentre qualche elogio venne da Elio De Angelis, che prospett\u00f2 una gara comunque interessante.\nDurante la prima sessione di qualifiche (dalle 9 alle 10 del mattino) Alain Prost ottenne la migliore prestazione, davanti a Andrea De Cesaris, Keke Rosberg e Didier Pironi: chiuse quinto, a sorpresa 5\u00b0 Manfred Winkelhock su ATS. La sessione venne interrotta a dieci minuti dal termine per un incidente che vide coinvolti John Watson e Chico Serra.\nLa seconda sessione del sabato (prevista dalle 14 alle 15), di fatto, non modific\u00f2 la classifica in quanto un forte temporale che si abbatt\u00e9 su Detroit rese impossibile ai piloti migliorare i tempi del mattino. Prost conquist\u00f2 cos\u00ec la quinta \"pole position\" nel mondiale. Winkelhock, col quinto posto, ottenne il suo miglior risultato in qualifica. Non si qualific\u00f2 invece il campione del mondo Nelson Piquet, che dopo aver scontato dei problemi al motore BMW al mattino, non fu in grado di entrare tra i primi 26 tempi al pomeriggio. Era dal Gran Premio di Monaco 1981, con H\u00e9ctor Rebaque che una Brabham non riusciva a qualificarsi per una gara iridata, e dal Gran Premio del Canada 1980 che un campione del mondo in carica falliva la qualificazione, all'epoca Jody Scheckter.\nRisultati.\nI risultati delle qualifiche furono i seguenti:\nWarm-up.\nDurante il Warm-up della domenica mattina, Riccardo Paletti, dell'Osella, perse la ruota posteriore destra e fin\u00ec contro le barriere. Il milanese ne usc\u00ec indenne ma la vettura non pot\u00e9 essere riparata in tempo per la gara, e il muletto era gi\u00e0 utilizzato dal compagno di scuderia Jean-Pierre Jarier. Per la prima volta Paletti era riuscito a qualificarsi per una gara a ranghi completi ma fu costretto a dare forfait. Non venne sostituito in griglia da nessun altro concorrente.\nGara.\nResoconto.\nJean-Pierre Jarier for\u00f2 nel corso del giro di formazione: costretto ai box, vi prese il via con un certo ritardo.\nAl via Alain Prost mantenne il comando seguito da Andrea De Cesaris, Keke Rosberg (questi due duellarono a lungo nel corso del primo giro) e Didier Pironi. Gi\u00e0 nel corso del primo giro, nelle retrovie, vi fu un incidente tra Mauro Baldi e Raul Boesel. Anche Michele Alboreto ed Eliseo Salazar subirono delle toccate nel primo giro, tanto da essere costretti ai box. Entrambi per\u00f2 furono capaci di ripartire. Nel secondo passaggio Manfred Winkelhock urt\u00f2 un guard rail e si ferm\u00f2 poco dopo.\nAl terzo giro De Cesaris fu costretto a rientrare ai box con un semiasse rotto: per lui la gara termin\u00f2 cos\u00ec. Al settimo giro la vettura di Elio De Angelis, mentre tentava di superare quella di Roberto Guerrero, alla fine del rettilineo d'arrivo, entr\u00f2 in contatto con quest'ultima: la Ensign del colombiano si alz\u00f2 da terra e and\u00f2 a sbattere contro le barriere; Riccardo Patrese non si accorse della macchina di Guerrero, fren\u00f2 di colpo ma non pot\u00e9 evitare il contatto contro le barriere. Entrambi i piloti erano indenni ma dalla macchina di Patrese si svilupp\u00f2 un principio di incendio da un freno posteriore: la posizione pericolosa delle vetture indusse il direttore di gara a sospendere la corsa. La classifica sarebbe stata stilata per somma dei tempi. Al momento dell'interruzione la classifica vedeva al comando Alain Prost, seguito da Keke Rosberg, Didier Pironi, Nigel Mansell, Bruno Giacomelli, Eddie Cheever e Niki Lauda.\nWinkelhock, Patrese e Guerrero si risposizionarono sulla griglia di partenza coi rispettivi muletti, ma la direzione di corsa non permise a loro di riprendere la gara. Il gran premio venne fatto ripartire dopo un'ora, vista anche la difficolt\u00e0 che gli organizzatori trovarono nello spostare le vetture incidentate.\nAlla ripartenza Nigel Mansell perse rapidamente diverse posizioni, tanto da crollare in ottava posizione. Chi ne approfitt\u00f2 fu soprattutto Ren\u00e9 Arnoux che prese una posizione a Lauda, ponendosi sesto, dietro a Cheever. L'austriaco si rifece al giro 12, quando pass\u00f2 nuovamente Arnoux. La sua Renault soffriva di un guaio all'iniezione, che lo fece scendere in classifica di un paio di posizioni.\nLo stesso problema si verific\u00f2 sull'altra vettura, quella del battistrada Prost, che presto venne raggiunto da Rosberg. Al ventitreesimo passaggio Rosberg fu capace di sorpassare Prost, che per\u00f2 restava primo nella classifica per addizione dei tempi. Gi\u00e0 per\u00f2 un giro dopo il vantaggio del finlandese sal\u00ec, tanto da cancellare il vantaggio di Prost al momento dell'interruzione della gara.\nAl giro 26 Giacomelli and\u00f2 in testacoda alla curva \"Atwater\", rimase in gara, ma venne passato sia da Cheever che da Lauda. Intanto proseguivano le difficolt\u00e0 per Prost, che nel giro di pochi passaggi, venne superato sia da Didier Pironi che da Eddie Cheever e Niki Lauda. Il francese per\u00f2, grazie al vantaggio accumulato nella prima parte di gara, restava comunque terzo. Il francese venne passato poi anche da Giacomelli e Watson.\nAl trentesimo passaggio John Watson pass\u00f2 Giacomelli. Il nordirlandese prosegu\u00ec la sua rimonta, avvicinandosi a Lauda. Ci\u00f2 fece avvicinare anche Giacomelli, che tent\u00f2 di riprendersi la posizione: le due monoposto per\u00f2 collisero, l'Alfa Romeo ruppe una sospensione e fin\u00ec contro le barriere.\nTre giri dopo Watson ebbe la meglio su Lauda e si avvicin\u00f2 anche a Cheever, rallentato da Pironi. Watson prima pass\u00f2 Cheever sul rettilineo \"Larned\", poi, su quello della \"Jefferson Drive\", anche Pironi. Due giri dopo Cheever, sempre impossibilitato a passare Pironi, cedette una posizione anche a Lauda. L'austriaco pass\u00f2 in seguito il francese della Scuderia Ferrari il giro seguente.\nWatson complet\u00f2 la sua rimonta al giro 38, passando anche Rosberg. Il finlandese, grazie alla classifica per somma di tempi, rimase per\u00f2 primo, davanti a Niki Lauda e John Watson. Al quarantunesimo giro Lauda sbagli\u00f2 la manovra di sorpasso su Rosberg, finendo a muro. Ne approfitt\u00f2 Cheever che riusc\u00ec invece a superare il finnico. Pi\u00f9 dietro Pironi fu autore di un testacoda, in cui perse una posizione in favore di Laffite.\nAl giro 43 Watson scav\u00f2 un margine sufficiente su Rosberg per essere considerato effettivamente primo in classifica. Terzo era Eddie Cheever, poi Jacques Laffite, Didier Pironi e Derek Daly. Al giro 48 un leggero contatto tra Laffite e Rosberg non costrinse il francese al ritiro che, anzi, fu anche capace di passare il pilota della Williams. Un giro dopo Pironi pass\u00f2 anch'egli Rosberg e, al giro 52, anche Laffite. Rosberg venne passato anche da Daly: il finlandese, sesto in pista, era quarto in classifica.\nLa Ligier di Laffite era comunque danneggiata: venne cos\u00ec ripassata da entrambe le Williams. Al sessantaduesimo passaggio venne dichiarata la fine del gran premio, per il raggiungimento delle due ore di gara (la gara prevedeva inizialmente 70 giri).\nJohn Watson vinse per la quarta volta in carriera (secondo successo stagionale), davanti a Eddie Cheever, Didier Pironi e le due Williams.\nRisultati.\nI risultati del gran premio furono i seguenti:"}
{"id": "1625784", "revid": "101411", "url": "https://it.wikipedia.org/wiki?curid=1625784", "title": "Andr\u00e8 Da Silvia Luciano Pinga", "text": ""}
{"id": "1625792", "revid": "1573940", "url": "https://it.wikipedia.org/wiki?curid=1625792", "title": "Mikansei no 'Jekyll' to 'Hyde'", "text": " \u00e8 il primo album della band visual kei giapponese Du\u00e9 le quartz.\nTracce.\nTutti i brani sono testo e musica di Miyabi, tranne dove indicato.\nDopo il titolo \u00e8 indicata fra parentesi \"()\" la grafia originale del titolo, eventuali note sono riportate dopo il punto e virgola \";\"."}
{"id": "1625794", "revid": "320578", "url": "https://it.wikipedia.org/wiki?curid=1625794", "title": "Mikansei No Jekyll To Hyde", "text": ""}
{"id": "1625796", "revid": "89577", "url": "https://it.wikipedia.org/wiki?curid=1625796", "title": "Crash contatto fisico", "text": ""}
{"id": "1625801", "revid": "1431409", "url": "https://it.wikipedia.org/wiki?curid=1625801", "title": "Akeem Omolade", "text": "Biografia.\nNell'ottobre 2012 le agenzie di stampa diffondono la notizia di un arresto di Omolade, a Palermo, dopo una rissa che ha coinvolto circa 200 persone durante una cena nuziale nigeriana. L'A.S.D.P. Ribera 1954 smentisce l'arresto del proprio tesserato, Omolade e un altro calciatore nigeriano militante in Sicilia sono stati sottoposti dal gip all'obbligo di firma. Nel gennaio 2013 Omolade viene assolto perch\u00e9 il fatto non sussiste.\nCarriera.\nDopo essersi cresciuto in una scuola calcio di Lagos, arrivato in Italia a Treviso all'et\u00e0 di 17 anni, il 27 maggio 2001 a Terni, l'allenatore del Treviso Mauro Sandreani lo fa esordire in Serie B.\nA Terni, all'ingresso in campo di Omolade, per l'esordio in Serie B con la maglia del Treviso, circa trenta ultras al seguito della squadra, e non nuovi ad episodi di razzismo, ritirano per protesta gli striscioni e abbandonano lo stadio. I tifosi della , notoriamente di sinistra, sommergono di fischi i trevigiani. Lo sponsor del Treviso annuncia di voler ritirare il proprio nome dalle maglie della squadre, per non vederlo accostare ad episodi di razzismo. Nella giornata successiva, in occasione di Treviso-Genoa per opporsi al razzismo e solidarizzare con il compagno di squadra Omolade, tutti i giocatori del Treviso, compresi l'allenatore e la panchina, fecero il proprio ingresso in campo con il volto dipinto di nero. L'iniziativa ha un enorme eco mediatico e le immagini fanno il giro del mondo. Nel corso di quella partita Omolade segna pure l'unico suo gol con la maglia del Treviso. A seguito della vicenda, nel novembre 2001 l'UEFA assegna ad Omolade e al Treviso il Premio Fair Play.\nNel luglio 2001 viene acquistato dal Torino, dove dopo un anno in Primavera esordisce in Serie A in Torino-Inter del 2003.\nVa in prestito al Novara e dopo aver subito un grave infortunio, il Torino lo manda in prestito a Biella.\nNell'estate 2005, dopo un periodo di prova in un club del Belgio, passa alla , che un anno dopo lo cede in prestito al Gela. Con i siciliani gioca due stagioni (nella seconda \u00e8 acquistato a titolo definitivo). Il 21 febbraio 2008 va a giocare a Celano, e a fine partita \u00e8 coinvolto in una rissa che gli procura quattro giornate di squalifica. Omolade accusa di essere stato vittima di insulti razzisti e di aver reagito in quel modo per via del nervosismo procuratogli. Il giorno successivo, in un'intervista a \"la Repubblica\", lancia un grido di accusa nei confronti del razzismo nelle serie inferiori di calcio e nei confronti degli arbitri, che a detta del nigeriano, troppo spesso fanno finta di non sentire gli insulti di stampo razzista. In seguito il Procuratore federale della FIGC Stefano Palazzi apre un'inchiesta sulla vicenda.\nAlla fine della stagione 2007-2008 resta svincolato fino al gennaio 2009, allorquando si accorda con il fino al termine della stagione.\nNel campionato 2009-2010 ha militato nella Vibonese in Seconda Divisione. Nel settembre 2011 viene tesserato dal Mazara, formazione militante nel campionato di Eccellenza.\nNell'estate 2012 viene acquistato dal Ribera 1954 in Serie D. Dopo aver saltato le prime tre giornate di Campionato per ritardi legati al transfert da extracomunitario, il 23 settembre 2012 esordisce in Ribera- (3-0), mettendo a segno una rete. Chiude la stagione con 20 presenze e 6 reti.\nIl 19 luglio 2013 viene ufficializzato il suo ritorno al Mazara, nel campionato di Eccellenza. Esordisce nuovamente con la maglia del Mazara nella gara di Coppa Italia Eccellenza nella quale segna una rete.\nNel settembre 2014 l'attaccante si accorda con il Borgata Terrenove, militante nella Promozione Siciliana.\nStatistiche.\nPresenze e reti nei club.\n\"Statistiche aggiornate al 10 novembre 2013.\""}
{"id": "1625803", "revid": "648716", "url": "https://it.wikipedia.org/wiki?curid=1625803", "title": "Moldovi\u021ba", "text": "Moldovi\u021ba \u00e8 un comune della Romania di 5.201 abitanti, ubicato nel distretto di Suceava, nella regione storica della Bucovina.\nIl comune \u00e8 formato dall'unione di 4 villaggi: Argel, Demacu\u0219a, Moldovi\u021ba, Ra\u0219ca.\nNel territorio del comune si trova l\u2019omonimo monastero.\nIl monastero di Moldovita \u00e8 stato costruito fra 1402 e il 1410 da Alexander il Buono. All\u2019inizio del sedicesimo secolo il monastero \u00e8 caduto a causa di uno smottamento. Nel 1532 il reggente Petru Rares ha costruito un nuovo monastero a a sud di quello vecchio. Il Reggente lo ha fatto circondare con torrette e forti mura di protezione. La pittura esterna \u00e8 stata realizzata nel 1537 da Toma da Suceava. Sulla parete sud possiamo ammirare L\u2019Assedio di Costantinopoli,l\u2019Albero di Ges\u00f9, un gruppo di alcuni famosi filosofi antichi. Il monastero di Moldovita ospita un museo importante in cui fa bella mostra Il Golden Apple,un premio consegnato dall\u2019Associazione Internazionale dei Giornalisti a tutti e cinque i monasteri moldavi come riconoscimento per il valore artistico e culturale degli affreschi sulle pareti esterne. La chiesa \u00e8 stata dichiarata Patrimonio dell'umanit\u00e0 dell'UNESCO come parte del complesso delle Chiese della Moldavia."}
{"id": "1625805", "revid": "287204", "url": "https://it.wikipedia.org/wiki?curid=1625805", "title": "Moldovita", "text": ""}
{"id": "1625808", "revid": "119692040", "url": "https://it.wikipedia.org/wiki?curid=1625808", "title": "Provincia di Puerto Inca", "text": "La provincia di Puerto Inca \u00e8 una delle 11 province della regione di Hu\u00e1nuco nel Per\u00f9.\nGeografia.\nNel territorio della provincia scorre il Shanay-timpishka o fiume che bolle.\nCapoluogo e data di fondazione.\nIl capoluogo \u00e8 Puerto Inca.\nLa provincia \u00e8 stata istituita il 22 febbraio 1956.\nSindaco (alcalde) : Melanio Leonidas Nu\u00f1ez Vera\nProvincie confinanti.\nConfina a nord e a est con la regione di Ucayali; a sud con la regione di Pasco; e a ovest con la provincia di Pachitea e con la provincia di Leoncio Prado.\nGeografia antropica.\nSuddivisioni amministrative.\n\u00c8 divisa in cinque distretti:"}
{"id": "1625813", "revid": "62004", "url": "https://it.wikipedia.org/wiki?curid=1625813", "title": "Giorgio Zattoni", "text": "Biografia.\nNel 1996, trasferitosi negli Stati Uniti, partecipa alle gare Hard Rock Caf\u00e8 e X-games.\nCresciuto a Savarna, una frazione di Ravenna, inizia ad andare in skateboard all'et\u00e0 di dodici anni. Inizia a skateare per Powell Peralta nel 1990 partecipando al tour Powell italiano con Nicky Guerrero, Tony Hawk, Toiminen e Bucy Lasek. Nel corso dell'anno partecipa anche ad un paio di raduni EuroBones Brigade alla sede europea di Amsterdam della Powell-Peralta. Nel 1991 spende un paio di mesi in California a Santa Barbara skateando all'interno della Powell Warehouse con altri Powell skater come Frankie Hill, Wade Speyer, Bucky Lasek... e dove arriva secondo in un contest Amateur Factory sponsor. Nel 1992 torna a Santa Barbara aiutato dall'amico e personaggio storico dello skateboard Bill Dorr, esce Powell Chaos video con la sua video part e pochi mesi dopo esce il primo promodel Powell. Dal 1996 al 1999 vive la maggior parte del tempo in California ad Encinitas (San Diego) e skatea nella Bones Brigade voluto da Mike Vallely e aiutato nell'avventura dallo storico skater di Powell Peralta Chris Borst dall'amico Mathias Ringstrom e da Steve Van Doren. Nel 1997 esce un'altra serie di promodel marchiati Powell. Nel 1998 arriva secondo agli X-Games Vert dove vince Andy MacDonald e al terzo posto Tony Hawk. Sempre nel 1998 skatea al contest invitational pi\u00f9 memorabile dell'anno di Dany Way the Amageddon contest alla DC ramp. Il 27 aprile 2004 al Marianna Hard Core di Mezzano riesce a chiudere il famoso 900\u00b0, diventando la seconda persona al mondo (dopo il leggendario Tony Hawk) e la prima ad averlo chiuso non durante una competizione."}
{"id": "1625814", "revid": "118896182", "url": "https://it.wikipedia.org/wiki?curid=1625814", "title": "Ordine imperiale di Leopoldo", "text": "L'Ordine austriaco imperiale di Leopoldo fu un ordine cavalleresco fondato nell'ambito dell'Impero austriaco.\nStoria.\nL'Ordine venne istituito dall'imperatore Francesco I d'Austria il 14 luglio 1808 in memoria del suo predecessore, Leopoldo II. Esso venne fondato dall'imperatore il giorno del suo fidanzamento con Maria Ludovica d'Asburgo-Este, che sarebbe divenuta di l\u00ec a poco la sua terza moglie. Prima della definitiva scelta del nome, si narra che vi fosse nella mente di Francesco I di dedicare l'ordine all'antenato Rodolfo I, primo membro della famiglia degli Asburgo a essere eletto Imperatore del Sacro Romano Impero nel 1273; altra idea era quella di dedicarla a s\u00e9 stesso col nome di \"Franzensorden\". Alla fine la scelta ricadde sulla memoria del padre Leopoldo II.\nGradi.\nL'Ordine era suddiviso in tre classi di benemerenza:\nIl 23 febbraio 1860 venne perfezionato il decreto di fondazione, con l'istituzione del distintivo di guerra, ovvero una corona di rami d'alloro intrecciati che veniva aggiunta alla medaglia per particolari meriti di guerra, onorificenza che nell'ambito della prima guerra mondiale venne sostituita da due spade incrociate dietro la croce patente. Date queste modifiche, un decreto del 1\u00ba febbraio 1901 prescrisse che la prima classe venisse scissa in due sottocategorie distinte.\nInoltre, sino al 18 gennaio 1884 gli insigniti della croce di Cavaliere avevano il diritto di portare il titolo di Cavaliere dell'Impero, i commendatori quello di Barone e le Gran Croci avevano la possibilit\u00e0 di essere ammessi quali Consiglieri intimi di Sua Maest\u00e0 Imperiale e Reale austriaca."}
{"id": "1625818", "revid": "1573940", "url": "https://it.wikipedia.org/wiki?curid=1625818", "title": "Jisatsu ganb\u014d", "text": " \u00e8 il secondo album della band visual kei giapponese Du\u00e9 le quartz.\nTracce.\nTutti i brani sono testo e musica di Miyabi, tranne dove indicato.&lt;br&gt;\nDopo il titolo \u00e8 indicata fra parentesi \"()\" la grafia originale del titolo, eventuali note sono riportate dopo il punto e virgola \";\"."}
{"id": "1625824", "revid": "767487", "url": "https://it.wikipedia.org/wiki?curid=1625824", "title": "Mu\u0219eni\u021ba", "text": "Mu\u0219eni\u021ba \u00e8 un comune della Romania di 2.142 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 6 villaggi: Baine\u021b, B\u0103nce\u0219ti, Clim\u0103u\u021bi, Mu\u0219eni\u021ba, V\u0103\u0219c\u0103u\u021bi, Vic\u0219ani."}
{"id": "1625826", "revid": "287204", "url": "https://it.wikipedia.org/wiki?curid=1625826", "title": "Musenita", "text": ""}
{"id": "1625829", "revid": "1714743", "url": "https://it.wikipedia.org/wiki?curid=1625829", "title": "Filippo d'Orl\u00e9ans (1336-1375)", "text": "Era figlio di Filippo VI, re di Francia, e di Giovanna di Borgogna.\nIl padre gli diede in appannaggio l'Orleanese, erigendolo a ducato.\nSpos\u00f2 il 18 gennaio 1345 Bianca di Francia (1328 \u2013 1393), figlia postuma di Carlo IV di Francia e di Giovanna d'\u00c9vreux, ma la coppia non ebbe figli. Filippo ebbe invece un figlio illegittimo, Luigi (morto nel 1397 a Gerusalemme), che fu vescovo di Poitiers e di Beauvais.\nAlla sua morte i suoi domini ritornarono fra i possedimenti reali."}
{"id": "1625830", "revid": "767487", "url": "https://it.wikipedia.org/wiki?curid=1625830", "title": "Weird Scenes Inside the Gold Mine", "text": "Weird Scenes Inside the Gold Mine \u00e8 un doppio album compilation dei Doors, il secondo dopo \"13\" del 1970. Il nome della raccolta \u00e8 una citazione del testo di \"The End\", del primo album, \"The Doors\". La raccolta contiene due delle canzoni, \"Who Scared You\" e \"(You Need Meat) Don't Go No Further\", che sono lati B inediti di 45 giri e non appaiono in nessun altro album in studio, mentre successivamente \"Who Scared You\" apparir\u00e0 come prima volta in un cd ufficiale nel primo cofanetto dei Doors \"The Doors Box Set\" datato 1997 mentre \"(You Need Meat) Don't Go No Further\" verr\u00e0 inclusa in un cd ufficiale per la prima volta nel cofanetto \"Perception\" datato 2006 come traccia bonus dell'album \"L.A. Woman\".\nIl disco.\nLa raccolta \"Weird Scenes Inside the Gold Mine\" conquist\u00f2 il disco d'oro."}
{"id": "1625832", "revid": "144796", "url": "https://it.wikipedia.org/wiki?curid=1625832", "title": "Ordine imperiale di Francesco Giuseppe", "text": "L'Ordine imperiale austriaco di Francesco Giuseppe (in tedesco: \"Kaiserlich-\u00d6sterreichische Franz-Joseph-Orden\") fu un ordine cavalleresco creato nell'ambito dell'Impero austro-ungarico.\nStoria.\nL'Ordine imperiale austriaco di Francesco Giuseppe venne creato dall'imperatore Francesco Giuseppe I per commemorare il primo anniversario della propria incoronazione ed ascesa al trono, con un decreto del 2 dicembre 1849.\nL'onorificenza poteva essere concessa indipendentemente dal rango di nascita, dalla religione o dalla nazionalit\u00e0 e tutti gli insigniti dell'ordine avevano diritto ad entrare ai festeggiamenti a corte. Tuttavia, a differenza delle altre onorificenze imperiali austriache, quello di Francesco Giuseppe era l'unica onorificenza a non dare diritto di elevazione alla nobilt\u00e0, il che rappresentava un'innovazione nelle tradizioni asburgiche, ed era quindi concesso unicamente come riconoscimento ai meriti personali dell'insignito.\nAltro fatto innovativo era che quest'onorificenza era concessa in numero illimitato e divenne pertanto l'\"ordine di massa\" per eccellenza nell'Impero austro-ungarico. Esso era destinato in particolare a premiare i membri della borghesia che potevano quindi esserne insigniti con facilit\u00e0 senza pretesa di elevazione alla nobilt\u00e0. Molto spesso veniva richiesta per la concessione di questa onorificenza che l'insignito fosse gi\u00e0 insignito almeno della III classe dell'Ordine della Corona ferrea. Soprattutto nella seconda met\u00e0 dell'Ottocento, l'ordine venne utilizzato per premiare artisti, musicisti, scienziati e personaggi della cultura.\nClassi.\nL'Ordine disponeva di cinque classi di benemerenza:\nI gradi di Commendatore con placca (1869) e Ufficiale (1901) vennero aggiunti in tempi successivi.\nInsegne.\nLe insegne dell'Ordine imperiale austriaco di Francesco Giuseppe consistevano in una croce patente d'oro smaltata di rosso carminio e bordata d'oro. Al centro della croce si trova un medaglione bianco con le iniziali in tedesco di Francesco Giuseppe (Franz Joseph, \"FJ\"). La croce \u00e8 caricata su un'aquila bicefala d'oro che tiene tra le zampe e tra i becchi una catena d'oro che attraversa tutta quanta la medaglia, che riporta il motto austriaco \"VIRIBUS UNITIS\". L'aquila \u00e8 coronata dalla corona imperiale austriaca.\nNel corso dei primi anni d'esistenza dell'Ordine, la gran croce e la medaglia di commendatore erano legate ad un nastro rosso, ma successivi decreti disposero che gli insigniti non combattenti (ufficiali della Giustizia militare, ufficiali medici, veterinari ecc.) utilizzassero un nastro a striature bianche e rosse previsto per la croce al merito militare.\nCon decreti successivi, vennero aggiunti un distintivo per i meritevoli di guerra (una corona d'alloro uscente dalla corona) ed una speciale distinzione delle spade per coloro che avessero compiuto atti di galanteria nei confronti del nemico."}
{"id": "1625834", "revid": "767487", "url": "https://it.wikipedia.org/wiki?curid=1625834", "title": "Ostra (Suceava)", "text": "Ostra \u00e8 un comune della Romania di 3.259 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 2 villaggi: Ostra e T\u0103rnicioara."}
{"id": "1625836", "revid": "767487", "url": "https://it.wikipedia.org/wiki?curid=1625836", "title": "One on One (Cheap Trick)", "text": "One On One \u00e8 il sesto album in studio della rock band Cheap Trick, pubblicato nel 1982. \u00c8 il primo con Jon Brant al basso al posto di Tom Petersson."}
{"id": "1625838", "revid": "104252", "url": "https://it.wikipedia.org/wiki?curid=1625838", "title": "Ges\u00f9 (Guignebert)", "text": ""}
{"id": "1625842", "revid": "2020096", "url": "https://it.wikipedia.org/wiki?curid=1625842", "title": "Circuito urbano di Valencia", "text": "Il circuito urbano di Valencia \u00e8 un circuito cittadino progettato dall'architetto tedesco Hermann Tilke. Realizzato nell'area del porto della citt\u00e0 spagnola impiegata per la America's Cup 2007, dal 2008 al 2012 ha ospitato il Gran Premio d'Europa di Formula 1. Dopo quest'ultima edizione il circuito \u00e8 caduto in uno stato di progressivo abbandono.\nStoria.\nGli amministratori cittadini hanno in origine siglato un contratto con Bernie Ecclestone che permette lo svolgimento del Gran Premio per sette anni. Per l'occasione \u00e8 stato previsto l'allestimento di tribune in grado di accogliere spettatori. La mappa del tracciato \u00e8 stata resa nota dal Consigliere per le Infrastrutture e i Trasporti della Comunit\u00e0 Valenzana, Mario Flores, il 19 luglio 2007. Lungo 5,419 chilometri, si compone di 25 curve, di cui 11 a destra e 14 a sinistra. Il circuito si caratterizza inoltre per l'impiego di un ponte mobile architettato da Santiago Calatrava.\nPer il Gran Premio d'Europa 2009, in seguito alle richiesta fatte dai piloti nel corso dell'anno precedente, il circuito \u00e8 stato modificato in taluni punti per renderlo pi\u00f9 sicuro. Si \u00e8 agito soprattutto sull'uscita dalla corsia dei \"box\" eliminando il muro che la separava con la pista. Sono stati modificati i cordoli nelle curve 3, 5 e 10; in pi\u00f9 sono stati messi due tappeti di erba sintetica alle uscite delle curve 10 e 14.\nIl 23 novembre 2010, il quotidiano spagnolo El Peri\u00f3dico aveva annunciato che la citt\u00e0 di Valencia non era pi\u00f9 disposta a pagare le spese annuali per l'organizzazione del Gran Premio. Il contratto con la FOM prevede che il Gran Premio sia assicurato fino al 2014, ma Francisco Camps, il presidente della Comunit\u00e0 Valenzana aveva sottolineato come le spese annuali per il Gran Premio ammontassero a 48 milioni di euro, mentre gli incassi fossero pari solo a 10 milioni, e di come gli spettatori fossero passati dai del 2008 ai nel 2010. Le possibilit\u00e0 di chiudere anzitempo il contratto vennero per\u00f2 escluse da Ecclestone; Valencia avrebbe potuto liberarsi del Gran Premio solo proponendo un'alternativa, tanto che vennero intavolate delle discussioni sia con il circuito di Portim\u00e3o, in Portogallo, che col circuito d'Alca\u00f1iz in Aragona. Pochi giorni dopo le dichiarazioni Francisco Camps, Paula S\u00e1nchez de Le\u00f3n, portavoce del governo valenciano, afferm\u00f2 che non vi fossero in vista delle modifiche in merito alla tenuta della gara e di come il contratto sarebbe stato rispettato almeno fino alla scadenza naturale. La presenza del Gran Premio a Valencia \u00e8 stata successivamente messa in dubbio dallo stesso Ecclestone sia per la poca spettacolarit\u00e0 del tracciato che per la presenza in Spagna di un altro Gran Premio. Ecclestone ha spesso affermato che lo stesso Paese non pu\u00f2 ospitare due Gran Premi nella stessa stagione. Jorge Mart\u00ednez Aspar, organizzatore del Gran Premio a Valencia, ha affermato di essere fiducioso sul mantenimento della gara: \u00c8 appoggiato in questo dal presidente della Federazione Spagnola Carlos Gracia, che ha assicurato la permanenza di due gare nel suo Paese: \nNel marzo 2012, Ecclestone aveva annunciato un accordo con gli organizzatori del Gran Premio di Spagna affinch\u00e9 dal 2013 la gara venisse disputata, in anni alterni, sul circuito di Catalogna e su quello di Valencia, in precedenza sede del Gran Premio d'Europa dal 2008 al 2012, alternanza smentita per\u00f2 successivamente dai dirigenti del circuito di Catalogna. Dopo che il tracciato di Barcellona ha ospitato la gara nel 2013, quella del 2014 avrebbe dovuto disputarsi a Valencia. Tuttavia, a causa delle difficolt\u00e0 finanziarie degli organizzatori valenciani, la gara iberica rimarr\u00e0 sul tracciato catalano. L'ultima edizione corsa rimane cos\u00ec quella del 2012, che vide, tra le altre cose, l'ultimo podio in carriera per Michael Schumacher.\nIl circuito, complice anche la crisi economica, si trova oggi in stato di abbandono ed \u00e8 stato parzialmente saccheggiato delle sue componenti elettriche."}
{"id": "1625843", "revid": "89688", "url": "https://it.wikipedia.org/wiki?curid=1625843", "title": "Rodeo (Du\u00e9 le quartz)", "text": " \u00e8 il terzo album della band visual kei giapponese Du\u00e9 le quartz.\nTracce.\nPer un errore in fase di post-produzione, la coda del brano \"LILY FOR YOU\" \u00e8 stata divisa in un'altra traccia a s\u00e9, mentre i due brani conclusivi \"Rumor\" e \"Rodeo\" sono accorpati in un'unica traccia; i titoli e gli autori riportati di seguito sono quelli delle rispettive canzoni come riportati nei crediti, ma le durate dei brani sono quelli reali del CD.\nTutti i brani sono testo di Sakito e musica di Miyabi, tranne dove indicato.&lt;br&gt;\nDopo il titolo \u00e8 indicata fra parentesi \"()\" la grafia originale del titolo, eventuali note sono riportate dopo il punto e virgola \";\"."}
{"id": "1625846", "revid": "767487", "url": "https://it.wikipedia.org/wiki?curid=1625846", "title": "Panaci", "text": "Panaci \u00e8 un comune della Romania di 2.290 abitanti, ubicato nel distretto di Suceava, nella regione storica della Moldavia. \nIl comune \u00e8 formato dall'unione di 6 villaggi: Catrinari, Coverca, Dr\u0103goiasa, Glodu, Panaci, P\u0103ltini\u0219."}
{"id": "1625847", "revid": "1309846", "url": "https://it.wikipedia.org/wiki?curid=1625847", "title": "Codissago", "text": "Codissago \u00e8 una frazione del comune di Longarone in provincia di Belluno.\nIl paese si trova sulla riva sinistra del fiume Piave al confine con il Cadore.\nL'abitato sorge su un fertile altipiano e su alcuni colli alla base dei monti Pul e Salta, come viene descritto nel libro \"Il disertore di Codissago\" da don Pietro Follador (1827-1871) dove si narrano le reali avventure di un coraggioso e ingegnoso ragazzo di Codissago disertore dell'esercito austriaco.\nIl paese \u00e8 gemellato con La Pobla de Segur con il quale condivide la tradizione degli zattieri. \nCodissago ospita il centro studi internazionale sulle zattere con relativo museo.\nStoria.\nIl paese di Codissago, toponimo di origine gallica (\"terre di Cotisus\"), \u00e8 disposto lungo un'arteria stradale esistente gi\u00e0 in epoca romana. Si trattava di una variante dell'importante diramazione della via Claudia Augusta che si spingeva fino in Cadore. Il tracciato alternativo risaliva la valle del Piave sulla sinistra orografica a partire da Ponte nelle Alpi per ricongiungersi alla direttrice principale sulla sponda opposta presso Castellavazzo.\nAlcuni documenti tardo medioevali testimoniano come la fluitazione e il commercio del legname fossero gi\u00e0 importanti prima del passaggio di Belluno sotto il dominio della Repubblica di Venezia, avvenuto nel corso del XV secolo. Nell'ambito di queste attivit\u00e0 Codissago era un centro di grande rilevanza, dal momento che nelle vicinanze dell'abitato sorgevano una zona portuale ed edifici per il deposito e la lavorazione del legname. Legname che, quando giungeva in laguna, veniva impiegato per la costruzione di barche e per opere di stabilizzazione del suolo su cui sorge Venezia.\nLe zattere provenienti da Perarolo attraccavano presso il porto di Castello in localit\u00e0 \"La Punta\", a nord del paese, dove si trovavano gli sbarramenti (le \"roste\", oggi solo parzialmente visibili) delle segherie Malcolm, nota famiglia di mercanti di legname di origine scozzese. In questo luogo una parte del legname veniva immessa, tramite un canale di derivazione, nei grandi impianti di segagione situati in sponda destra all'altezza di Roggia, dove sorgeva anche la pregevole villa Malcolm. Con il disastro del Vajont tutte queste strutture sono andate perdute e rimangono soltanto alcuni resti delle roste in corrispondenza del ponte che collega Codissago a Castellavazzo.\nIl paese un tempo era diviso in due parti, la \"vila de sora\", pi\u00f9 legata ai boschi e alla montagna sovrastante, e la \"vila de soto\", proiettata decisamente verso il fiume, con le case disposte fin quasi sull'acqua e la popolazione maschile dedita all'arte della \"zatar\u00eca\". I \"menad\u00e0s\" (gli zattieri) di Codissago erano molto conosciuti ed apprezzati non solo perch\u00e9 erano in grado di condurre i tronchi nel tratto pi\u00f9 insidioso del Piave (da Perarolo fino alla \u201cstretta\u201d di Castellavazzo), ma anche per la loro caratteristica di essere gli unici zattieri ligadori, cio\u00e8 coloro che erano capaci di costruire le zattere, oltre che di farle navigare.\nAll'interno del centro abitato attuale \u00e8 sicuramente significativo il borgo situato nella parte alta di Codissago, dove si trovano abitazioni storiche di pregevole fattura che si affacciano su piccole scalinate e cortili interni.\nIl paese viene ricordato tra le frazioni colpite dal disastro del Vajont nella notte del 9 ottobre 1963: la localit\u00e0 Vajont e la zona a sud del paese vennero distrutte.\nA Codissago riveste particolare importanza il museo degli Zattieri del Piave. Inaugurato nell'agosto del 2004, esso riassume un lavoro decennale di ricerca storica ed archivistica inerente alla fluitazione e l'attivit\u00e0 dei \"menad\u00e0s\". All'interno degli spazi espositivi sono illustrate le diverse fasi di trasformazione del legname, dall'esbosco alla costruzione delle zattere, grazie all'ausilio di modellini e fotografie storiche."}
{"id": "1625848", "revid": "599013", "url": "https://it.wikipedia.org/wiki?curid=1625848", "title": "Tennistavolo ai Giochi della XXIX Olimpiade", "text": "Il torneo olimpico di Tennis tavolo 2008 si \u00e8 tenuto a Pechino dal 13 al 23 agosto, al Peking University Gymnasium.\nMedaglie.\nSono stati assegnati quattro set di medaglie:\nQualificazioni.\nOgni Comitato Olimpico Nazionale pu\u00f2 iscrivere un massimo di 3 atleti uomini e 3 atlete donne per quanto riguarda i tornei singoli, un massimo di una squadra maschile e una femminile per quanto riguarda il torneo a squadre.\nSquadre.\nUn totale di 16 squadre per ciascuno dei due tornei (maschile e femminile) \u00e8 ammesso ai Giochi:\nOgni squadra \u00e8 composta da 3 atleti che non siano gi\u00e0 iscritti agli eventi singoli.\nSingoli.\nUn totale di 64 atleti per ciascuno dei due tornei (maschile e femminile) \u00e8 ammesso ai Giochi:"}
{"id": "1625849", "revid": "599013", "url": "https://it.wikipedia.org/wiki?curid=1625849", "title": "John Elway", "text": " Ex quarterback dei Denver Broncos, con loro ha giocato per tutta la sua carriera professionistica e con essi ha vinto due Super Bowl nel 1997 (31-24 contro i Green Bay Packers) e nel 1998 (34-19 sugli Atlanta Falcons). Fu scelto come primo assoluto nel Draft NFL 1983 dai Baltimore Colts e subito girato ai Broncos\n\u00c8 stato il primo quarterback ad aver giocato come titolare in cinque Super Bowl (prima delle 2 vittorie, aveva perso le finali del 1986, 1987 e 1989). Nel 1987 ha vinto il premio di MVP della NFL e nel 1998 \u00e8 stato eletto MVP del Super Bowl nella vittoria contro i Falcons, nel corso della quale ha completato 18 passaggi su 29, per 336 yard e un touchdown, oltre ad avere segnato un touchdown su corsa, stabilendo il primato di giocatore della NFL pi\u00f9 vecchio a correre un touchdown durante il Super Bowl. Dopo la conquista del secondo anello, Elway decise per il ritiro dall'attivit\u00e0 agonistica.\nIl 31 gennaio 2004 \u00e8 stato inserito nella Pro Football Hall of Fame. Dal 2011 al 2020 ha ricoperto per i Broncos il ruolo di Vicepresidente Esecutivo per le operazioni di football e general manager, incarico con cui ha costruito la squadra che \u00e8 andata a conquistare il Super Bowl 50.\nElway \u00e8 stato anche un eccellente giocatore di baseball. Selezionato dai Kansas City Royals nel 1979 durante il draft della Major League Baseball, Elway prefer\u00ec iscriversi alla Stanford University dove pratic\u00f2 entrambi gli sport (curiosamente i Royals selezionarono inutilmente anche un altro futuro grande quarteback: Dan Marino). Nel 1981 furono i New York Yankees a chiamarlo senza successo nella MLB.\nMassone, \u00e8 membro della \"South Denver- Lodge\" No. 93, di Denver, Colorado.\nCarriera professionistica.\nDraft NFL 1983.\nNel Draft NFL 1983, Elway fu scelto come primo assoluto dai Baltimore Colts, uno dei tre soli quarterback della storia ad essere stati scelti come primi assoluti ad essere stati indotti nella Pro Football Hall of Fame: gli altri due sono Terry Bradshaw e Troy Aikman. Elway non era convinto di giocare per i Colts, allora tra le peggiori squadre della lega e suo padre lo mise in guardia dal giocare per l'allenatore Frank Kush, che aveva la reputazione di avere un carattere autoritario. Mentre Elway avrebbe preferito giocare a football, il suo agente Marvin Demoff afferm\u00f2 in seguito che il baseball era per lui \"una vera opzione\" all'epoca. Cosa pi\u00f9 importante, questa ventilata possibilit\u00e0 diede ad Elway maggior potere nei negoziati coi Colts.\nDopo avere tentato senza successo di negoziare un accordo privato coi Colts in cui Elway espresse il suo desiderio di rimanere nella West coast come spiegazione della sua richiesta di essere ceduto, Elway minacci\u00f2 pubblicamente di unirsi a tempo pieno ai New York Yankees se i Colts non l'avessero scambiato; Demoff scrisse nel suo diario, pubblicato tre decenni dopo, che \"sarebbe diventato uno spazzino piuttosto di giocare per Baltimore\". Il rifiuto di Elway di unirsi ai Colts gener\u00f2 delle controversie: Bradshaw lo denunci\u00f2, affermando \"dovresti giocare a baseball ... non \u00e8 il tipo di ragazzo con cui puoi vincere dei titoli \". Molte altre squadre della NFL per\u00f2 iniziarono i negoziati coi Colts per il quarterback. Una possibilit\u00e0 fu di scambiare Elway per Joe Montana dei San Francisco 49ers, la cui squadra aveva giocato una stagione negativa. Un'altra opzione fu uno scambio coi San Diego Chargers, che stavano negoziando un nuovo contratto con la loro stella, il quarterback Dan Fouts. Anche i New England Patriots si dimostrarono interessati, ma i Colts non intendevano scambiare Elway con una squadra della propria division.\nIl general manager Ernie Accorsi voleva trattenere Elway a tutti i costi dal momento che, come egli stesso disse in seguito, non prevedeva (correttamente) che nel Draft NFL 1984 ci sarebbe stato un quarterback degno di essere scelto nel primo giro. Accorsi annunci\u00f2 il nome di Elway immediatamente nei 15 minuti a disposizione per dichiarare la propria scelta il giorno del draft, sorprendendo gli osservatori. Elway quello stesso giorno ribad\u00ec la sua decisione di non giocare per i Colts in una conferenza stampa, affermando \"In questo momento, sono un giocatore di baseball\". Quando un cronista gli fece notare che gli Yankees non hanno sede nella West coast, Elway replic\u00f2 \"Giocano a baseball in estate\". I Colts, ad ogni modo, erano interessati all'offensive lineman Chris Hinton, che i Denver Broncos avevano scelto come quarto assoluto. Il 2 maggio, il proprietario dei Colts Robert Irsay e Accorsi acconsentirono a scambiare Elway per Hinton, il quarterback di riserva Mark Herrmann e una scelta del primo giro del Draft 1984.\nDenver Broncos.\nElway si un\u00ec a Denver diventando uno degli atleti pi\u00f9 attesi della storia della NFL. I giornali locali pubblicarono una rubrica chiamata \"The Elway Watch\". Elway debutt\u00f2 coi Broncos nella prima gara della stagione contro i Pittsburgh Steelers al Three Rivers Stadium. Sub\u00ec quattro sack nella sua prima partita per mano del linebacker e futuro Hall of Famer Jack Lambert. Anche se i Broncos erano una squadra da playoff nei suoi primi anni, Elway incontr\u00f2 le tipiche difficolt\u00e0 per un giovane quarterback ad adattarsi al football professionistico.\nNella stagione , Elway guid\u00f2 i Broncos al Super Bowl XXI, dopo avere sconfitto i Cleveland Browns con la famosa serie di giocate soprannominate \"The Drive\". Nell'arco di 5 minuti e due secondi, Elway guid\u00f2 la sua squadra percorrere 98 yard di campo, pareggiando la partita a 37 secondi dal termine. Denver vinse poi la partita ai supplementari. Elway e i Broncos iniziarono bene il Super Bowl contro i New York Giants, portandosi in vantaggio 10\u20137 e poi arrivando sino a una yard dalla end zone dei Giants nel secondo quarto. Tuttavia, i Broncos persero cinque yard nelle successive tre giocate e terminarono l'azione a mani vuote quando il kicker Rich Karlis sbagli\u00f2 il tentativo di field goal. Da quel momento in avanti, le cose si misero al peggio per i Broncos. Elway sub\u00ec un sack nella end zone che diede luogo a una safety nel possesso successivo, accorciando il vantaggio a 10\u20139. Nel secondo tempo, i Giants segnarono 30 punti e vinsero la partita 39\u201320. Ad ogni modo, Elway disput\u00f2 una prova notevole, passando 304 yard e un touchdown e segnandone un altro su corsa.\nNella stagione successiva, dopo aver conquistato il miglior record della AFC, Elway, MVP della stagione della NFL, sfid\u00f2 nuovamente i Browns nella finale di conference. In vantaggio per 21-3 all'intervallo, i Broncos si fecero raggiungere sul 31-31 salvo poi salvarsi quando a 1'12\" dal termine Earnest Byner, running back di Cleveland, perse la palla a 2 yard dalla end zone, nell'azione ricordata come The Fumble. Con la vittoria per 38-33 nella finale della AFC, Denver si trov\u00f2 di fronte nel Super Bowl i Washington Redskins. La sfida part\u00ec bene, con Denver che si port\u00f2 sul 10-0 nel primo quarto. All'epoca nessuna squadra aveva mai rimontato uno svantaggio di 10-0 nel Super Bowl. Nel secondo quarto per\u00f2, i Redskins segnarono un record di 35 punti, finendo per vincere il Super Bowl XXII per 42\u201310. Da ricordare, nella prestazione di Elway, il suo passaggio da touchdown da 56 yard per Ricky Nattiel a solo un minuto e 57 secondi dall'inizio della gara, all'epoca il pi\u00f9 veloce touchdown nella storia del Super Bowl. Divenne anche il primo quarterback della storia dell'evento a ricevere un passaggio, quando fece registrare una ricezione da 23 yard su passaggio dell'halfback Steve Sewell. Con una difesa incapace di fermare l'attacco dei Redskins, Elway fu costretto a prendersi pi\u00f9 rischi sul fronte offensivo. Come risultato, la sua prestazione fu abbastanza deludente: solamente 14 passaggi completati su 38 per 257 yard e un touchdown, con tre intercetti.\nDopo la stagione incolore del 1988, Elway port\u00f2 nuovamente i Broncos ai playoff con il miglior record di conference. Dopo una sofferta vittoria contro i Pittsburgh Steelers (24-23 in rimonta, con TD vincente a 2'23\" dalla fine), John Elway realizz\u00f2 una grandissima prestazione nell'ennesima vittoria (37-21) contro i Browns nella finale AFC, con 385 yards e 3 touchdown passati senza intercetti e 39 yards corse. Tuttavia, per la terza volta, per il quarterback di Port Angeles il Super Bowl si dimostr\u00f2 stregato: 10-55 contro i San Francisco 49ers, con Elway capace di segnare in corsa l'unico TD per Denver, ma con solo 108 yards lanciate e 2 intercetti al passivo).\nQuando ormai la sua carriera pareva al termine, il trentasettenne Elway ritrov\u00f2 nella stagione 1997 lo smalto degli anni migliori. I Broncos, notevolmente rafforzati dall'innesto del giovane running back Terrell Davis, finalmente si dotarono di un gioco equilibrato ed Elway concluse la stagione con 3.635 yards lanciate. Nei playoff, dopo la facile vittoria (42-17) contro i Jacksonville Jaguars, Denver and\u00f2 a conquistare le vittorie in trasferta contro i Kansas City Chiefs (14-10 in rimonta) e contro i Pittsburgh Steelers (24-21). Nel Super Bowl, i Broncos riuscirono nell'impresa di superare 31-24 i favoritissimi campioni in carica dei Green Bay Packers. Nonostante statistiche non eccezionali sui lanci (12 completi su 22 per 123 yards e 1 intercetto), Elway mise il suo sigillo sulla partita, segnando un TD su corsa e compiendo l'Elicottero: nel III quarto, sul 17-17, in una situazione di III down e 6 yards, Elway, non trovando un ricevitore libero, si lanci\u00f2 contro la difesa di Green Bay, venne colpito ma compiendo una piroetta in aria (in un movimento simile al rotore di un elicottero), Elway atterr\u00f2 sulla linea delle 4 yards conquistando il primo down e, due giochi dopo, Denver segn\u00f2 un TD decisivo.\nIl 1998, l'ultimo della carriera di Elway, fu una stagione trionfale. I campioni in carica vinsero le prime 13 partite, chiudendo al primo posto della AFC (14-2 il record finale). Per il quarterback una stagione da 3.808 yards lanciate. Nei playoff Elway sconfisse 38-3 l'eterno rivale Dan Marino dei Miami Dolphins e, nella finale di conference, i New York Jets per 23-10 nella sua ultima partita al Mile High Stadium. Nel Super Bowl il trentottenne John Elway condusse i Broncos al trionfo per 34-19, venendo eletto MVP della partita: 18 passaggi completi su 29, 336 yards lanciate, un TD lanciato ed uno corso.\nPalmar\u00e8s.\nFranchigia.\n American Football Conference Championship: 5"}
{"id": "1625850", "revid": "125697029", "url": "https://it.wikipedia.org/wiki?curid=1625850", "title": "Man-Thing - La natura del terrore", "text": "Man-Thing - La natura del terrore (\"Man-Thing\") \u00e8 un film del 2005 diretto da Brett Leonard.\nLa sceneggiatura di Hans Rodionoff \u00e8 parzialmente ispirata all'Uomo Cosa, personaggio eroe/antieroe della Marvel Comics.\nTrama.\nDue adolescenti si addentrano in una palude per copulare. Mentre si accingono ad avanzare con i preliminari, un essere tra la vegetazione trascina via il giovane squartandolo brutalmente dinanzi alla sua ragazza.\nA causa della scomparsa del vecchio sceriffo, viene mandato Kyle Williams in sua sostituzione nella piccola cittadina di Bywater. Tra i casi rimasti irrisolti dalla polizia locale vi sono molte sparizioni accadute nei dintorni della palude.\nIl nuovo sceriffo inizia ad indagare, aiutato dalla bella maestra Teri, e scopre molto presto che un imprenditore, l'avaro Frederic Schist, ha stabilito un impianto petrolifero nel cuore della palude per trarne tutte le riserve di petrolio presenti nel sottosuolo.\n\u00c8 proprio qui che da un giorno all'altro iniziano ad essere uccisi in modo brutale alcuni operai dello stabilimento; apparentemente l'unica spiegazione \u00e8 l'attacco di un animale. Nonostante questo il ritrovamento di vari cadaveri, nei quali \u00e8 cresciuta letteralmente la vegetazione dentro, manda fuori pista lo sceriffo stesso che si trova costretto ad ascoltare delle leggende del paese.\nParlando con uno sciamano pellerossa che abita vicino alla palude, lo sceriffo Williams scopre di una leggenda che narra l'esistenza di un Uomo Cosa, un essere met\u00e0 uomo e met\u00e0 vegetale.\nLa leggenda si rivela vera: l'Uomo Cosa esiste realmente e non \u00e8 nient'altro che Teddy Sallis, un biochimico ucciso da Schist alcuni anni prima, e che ora tenta di vendicarsi sui responsabili e distruggere lo stabilimento per ripristinare l'habitat di prima.\nDistribuzione.\nIl film \u00e8 stato trasmesso per la prima volta negli Stati Uniti dalla rete televisiva Sci Fi Channel il 30 aprile 2005, mentre in Italia \u00e8 stato commercializzato direttamente nel mercato home video a partire dal 22 marzo 2006.\nAccoglienza.\nHa incassato 1 milione di dollari, contro il suo budget di 5 milioni di dollari, da una piccola uscita nelle sale internazionali e ha ricevuto recensioni generalmente negative dalla critica."}
{"id": "1625851", "revid": "767487", "url": "https://it.wikipedia.org/wiki?curid=1625851", "title": "P\u0103ltinoasa", "text": "P\u0103ltinoasa \u00e8 un comune della Romania di 5.807 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 2 villaggi: Capu Codrului e P\u0103ltinoasa."}
{"id": "1625852", "revid": "287204", "url": "https://it.wikipedia.org/wiki?curid=1625852", "title": "Paltinoasa", "text": ""}
{"id": "1625854", "revid": "90323406", "url": "https://it.wikipedia.org/wiki?curid=1625854", "title": "Settimio Garavini", "text": "Biografia.\nDirigente del clandestino PCd'I, fu tra i principali animatori del primo nucleo della Resistenza ravennate.\nIl 4 gennaio 1944 presso la sua abitazione si tenne un'importante riunione del comitato clandestino del PCI della zona delle Ville Unite, cui partecip\u00f2 Dario Dradi (che fornir\u00e0 la testimonianza dei fatti) e Mario Gordini, dirigente della Federazione provinciale e comandante del Distaccamento \"Dino Sintoni\".\nLa riunione si protrasse sino a tardi, per cui alcuni compagni decisero di dormire nella casa, per poi andarsene il giorno dopo. All'alba Gordini salut\u00f2 e se ne part\u00ec in bicicletta.Informati della riunione da un delatore, poco dopo un gruppo di circa settanta tra carabinieri e fascisti circond\u00f2 la casa, lanciando alcune bombe a mano ed ordinando di aprire la porta. Intrappolati e privi di armi (anche se un fucile fu poi trovato in un sacco di grano), Dradi e Garavini non poterono opporre resistenza e vennero arrestati assieme agli altri familiari ed altri vicini sospetti.\nImprigionati presso le carceri di Forl\u00ec unitamente a Gordini - catturato nel frattempo - furono interrogati e processati: Garavini e Gordini, in quanto trovati in possesso di armi, vennero condannati a morte e fucilati il 14 dello stesso mese.\nIn suo onore nel 1944 fu intitolato un Distaccamento della \"28\u00aa Brigata Garibaldi \"Mario Gordini\" operante nella zona di Cervia e delle Ville Unite."}
{"id": "1625856", "revid": "767487", "url": "https://it.wikipedia.org/wiki?curid=1625856", "title": "P\u00e2rte\u0219tii de Jos", "text": "P\u00e2rte\u0219tii de Jos \u00e8 un comune della Romania di 2.967 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di quattro villaggi: Deleni, P\u00e2rte\u0219tii de Jos, Varvata, V\u00e2rfu Dealului."}
{"id": "1625857", "revid": "287204", "url": "https://it.wikipedia.org/wiki?curid=1625857", "title": "Partestii de Jos", "text": ""}
{"id": "1625858", "revid": "287204", "url": "https://it.wikipedia.org/wiki?curid=1625858", "title": "S\u00e4len", "text": "S\u00e4len \u00e8 un paese della Dalecarlia, in Svezia, parte del comune di Malung e situato circa 65\u00a0km a nord-ovest dall'omonima citt\u00e0. \u00c8 una popolare localit\u00e0 turistica ed \u00e8 il luogo di partenza della maratona sciistica Vasaloppet.\nI primi insediamenti nella zona lungo le sponde del fiume V\u00e4sterdal\u00e4lven si registrano nel medioevo.\nS\u00e4len ospita 7 localit\u00e0 sciistiche di dimensioni variabili. Le pi\u00f9 grandi e famose sono Lindvallen/H\u00f6gfj\u00e4llet e Tand\u00e5dalen/Hundfj\u00e4llet che fanno parte del comprensorio Skistar. Lindvallen e Hundfj\u00e4llet hanno un profilo pi\u00f9 infantile, con personaggi e ampie aree specificatamente dedicati ai bambini, come il pupazzo di neve sulla cima della pista Gustavo (\"Gustavbacken\") nella prima ed il Bosco dei Troll (\"Trollskogen\") nella seconda. Tand\u00e5dalen, nota come \"il cuore di S\u00e4len\", mette a disposizione servizi per attivit\u00e0 sciistiche pi\u00f9 avanzate tra cui anche due snowpark, uno per principianti ed un per esperti. H\u00f6gfj\u00e4llet \u00e8 una classica meta per le settimane bianche e si estende attorno al H\u00f6gfj\u00e4llshotell. Lindvallen ospita una delle pi\u00f9 popolari scuole sciistiche d'Europa con oltre 30.000 allievi nella sola stagione 2005/06.\nIl celebre gruppo rock irlandese U2 ha prodotto il video della canzone \"New Year's Day\" a S\u00e4len."}
{"id": "1625859", "revid": "2043462", "url": "https://it.wikipedia.org/wiki?curid=1625859", "title": "Ordine di San Giorgio al merito militare", "text": "L'Ordine di San Giorgio al merito militare fu l'ordine cavalleresco ufficiale del Ducato di Lucca.\nStoria.\nL'Ordine venne fondato da Carlo Lodovico di Borbone, duca di Lucca, con lo scopo di premiare i militari che si fossero particolarmente distinti per azioni di valore, o per servigi particolari alla corona lucchese, oppure per la fedelt\u00e0 rivolta alla persona del duca stesso, venne trasferito in seguito al Ducato di Parma e Piacenza quando Carlo Lodovico succedette a Maria Luisa d'Asburgo-Lorena su questo trono. L'Ordine venne istituito con un decreto del 1\u00ba giugno 1833, n. 24 del Ducato di Lucca, il quale venne integrato con successivi regolamenti risalenti al 25 agosto 1836 ed al 7 maggio 1841, secondo i quali si stabil\u00ec che tale onorificenza potesse essere concessa anche a militari stranieri, tra i quali si annover\u00f2 anche il feldmaresciallo generale conte Josef Radetzky.\nL'onorificenza venne suddivisa in tre classi: la prima classe riservata agli ufficiali comandanti superiori, la seconda agli ufficiali di ogni grado, la terza agli ufficiali, sottufficiali e soldati, indistintamente. Capo sovrano della decorazione era il duca Carlo Lodovico di Borbone Parma, che, con atto del 7 maggio 1841, decret\u00f2 essere trasmissibile \"ai Nostri Successori insieme agli altri Nostri Diritti di Sovranit\u00e0\", confermando dunque statuariamente la natura dinastica dell'onorificenza. La decorazione viene oggi concessa privatamente dal capo della Real Casa di Borbone Parma.\nRelativamente alla Legge 178/51, l'Ordine \u00e8 riconosciuto dallo Stato Italiano come \"ordine dinastico non nazionale\" legittimamente conferibile ed il suo uso sul territorio italiano \u00e8 autorizzabile a domanda dal Ministero degli affari esteri.\nMedaglia.\nLa medaglia \u00e8 composta di una croce patente smaltata di bianco, caricata al centro di uno scudo rotondo con, da una parte, l'effigie di san Giorgio che uccide il dragone, attorniato da una fascia verde con la scritta \"Al Merito Militare\" e con le cifre \"CL\", iniziali di Carlo Lodovico, accompagnate dall'anno 1833 (data della fondazione). Il nastro abbinato era bianco con due bande rosse. La realizzazione delle medaglie si distingueva per classi: la prima era in oro smaltato, la seconda in argento smaltato, la terza solo in argento, senza smalti."}
{"id": "1625867", "revid": "1543377", "url": "https://it.wikipedia.org/wiki?curid=1625867", "title": "Hundfj\u00e4llet", "text": "Hundfj\u00e4llet (letteralmente \"il Monte del Cane\") \u00e8 una delle quattro localit\u00e0 sciistiche di S\u00e4len associate al comprensorio Skistar. Hundfj\u00e4llet ospita piste di vario tipo e sulla cima si trova il \"rifugio Lyktan\". Assieme a Tand\u00e5dalen, localit\u00e0 sciistica con la quale \u00e8 collegata tramite un impianto, Hunfj\u00e4llet mette a disposizione un totale di 54 piste e 36 impianti di risalita; di queste ultime, 2 sono seggiovie:\nLe altre localit\u00e0 sciistiche nella zona di S\u00e4len sono Kl\u00e4ppen, Lindvallen, H\u00f6gfj\u00e4llet, Tand\u00e5dalen e St\u00f6ten.\nTrollskogen.\n\"Trollskogen\" (letteralmente \"il Bosco dei Troll\") \u00e8 una popolare attrazione per bambini alle pendici di Hundfj\u00e4llet. All'interno dell'area sono presenti una miriade di troll ed altre figure in legno, tutte scolpite da Alf Skaneby; la prima figura che si incontra entrando in Trollskogen \u00e8 \"\u00c5ke Skider\" che saluta e d\u00e0 il benvenuto.\nStoria.\nHundfj\u00e4llet inizi\u00f2 le proprie attivit\u00e0 nel 1966 con due impianti di risalita, una sciovia ed una seggiovia a 2 posti."}
{"id": "1625868", "revid": "767487", "url": "https://it.wikipedia.org/wiki?curid=1625868", "title": "Tand\u00e5dalen", "text": "Tand\u00e5dalen (letteralmente \"la Valle dell'Insenatura del Fiume\") \u00e8 una delle quattro localit\u00e0 sciistiche di S\u00e4len associate al comprensorio Skistar. Tand\u00e5dalen ha in comune con St\u00f6ten piste di un livello pi\u00f9 avanzato rispetto a Kl\u00e4ppen, Lindvallen, H\u00f6gfj\u00e4llet e Hundfj\u00e4llet. Assieme a Hundfj\u00e4llet, localit\u00e0 sciistica con la quale \u00e8 collegata tramite un impianto, Tand\u00e5dalen mette a disposizione un totale di 54 piste e 36 impianti di risalita. Tand\u00e5dalen \u00e8 provvista di una seggiovia a 6 posti denominata \"Panorama Express\" che porta in cima alla \"Stora Backen\", letteralmente \"la Grande Pista\". Prima dell'inizio della stagione 2007/'08 \u00e8 stata costruita una nuova seggiovia ad \"\u00d6stra Tand\u00e5dalen\" che parte dal \"Caf\u00e9 Pulsen\" ed arriva fino in cima.\nStoria.\nNel 1963 la famiglia Gerremo inaugur\u00f2 il primo impianto a Tand\u00e5dalens. Dato che all'epoca erano presenti alcune piccole baite in affitto, venne istituita la societ\u00e0 per azioni \"Tand\u00e5dalens Linbane AB\"."}
{"id": "1625869", "revid": "729019", "url": "https://it.wikipedia.org/wiki?curid=1625869", "title": "Carlo Felice Malatesta", "text": "Biografia.\nServi l'Impero nelle guerre di Ungheria contro i turchi e poi pass\u00f2 al servizio di Venezia, da cui fu largamente stipendiato.\nPrese servizio presso la Chiesa, nel 1611 fu eletto generale delle armi pontificie di papa Paolo V nella provincia di Avignone. Fu riconfermato da Gregorio XV e da Urbano VIII, ma nel 1629 venne redarguito dai Barberini poich\u00e9 non erano contenti del suo operato.\nMor\u00ec in Roma nel 1634 senza lasciare tracce di s\u00e9."}
{"id": "1625871", "revid": "1543377", "url": "https://it.wikipedia.org/wiki?curid=1625871", "title": "H\u00f6gfj\u00e4llet", "text": "H\u00f6gff\u00e4llet (letteralmente \"il Monte Alto\") \u00e8 una delle quattro localit\u00e0 sciistiche di S\u00e4len associate al comprensorio Skistar. L'area di H\u00f6gfj\u00e4llet risulta piuttosto piccola se comparata con le altre localit\u00e0 sciistiche di S\u00e4len: Kl\u00e4ppen, Lindvallen, Tand\u00e5dalen, Hundfj\u00e4llet e St\u00f6ten. Tutte le attivit\u00e0 della zona si estendono attorno al \"S\u00e4lens H\u00f6gfj\u00e4llshotell\".\nAssieme a Lindvallen, H\u00f6gfj\u00e4llet mette a disposizione un totale di 58 piste e 47 impianti di risalita."}
{"id": "1625873", "revid": "75435", "url": "https://it.wikipedia.org/wiki?curid=1625873", "title": "Cena pasquale ebraica", "text": ""}
{"id": "1625875", "revid": "1793900", "url": "https://it.wikipedia.org/wiki?curid=1625875", "title": "N\u00e4sfj\u00e4llet", "text": "N\u00e4sfj\u00e4llet (letteralmente \"il Monte Naso\") \u00e8 una localit\u00e0 sciistica sita circa 40\u00a0km a nord di S\u00e4len e circa 10\u00a0km ad ovest di S\u00f6rsj\u00f6n. N\u00e4sfj\u00e4llet si trova tra l'omonima riserva naturale ed il Parco Nazionale di Fulufj\u00e4llet. La cima si trova a 904 metri sopra il livello del mare"}
{"id": "1625880", "revid": "1543377", "url": "https://it.wikipedia.org/wiki?curid=1625880", "title": "Lindvallen", "text": "Lindvallen (letteralmente \"la Valle della Calce\") \u00e8 una delle quattro localit\u00e0 sciistiche di S\u00e4len associate al comprensorio Skistar. L'area attorno a Lindvallen \u00e8 ricoperta per lo pi\u00f9 da boschi. Assieme a H\u00f6gfj\u00e4llet, Lindvallen mette a disposizione un totale di 58 piste e 47 impianti di risalita di cui tre sono seggiovie: \"M\u00e4rta Express\", \"Gustav Express\" ed \"Express 303\". Lindvallen \u00e8 conosciuta per avere un profilo accogliente nei confronti dei bambini ed il pupazzo di neve sulla cima della \"Gustavbackens\" (pista Gustavo) ne \u00e8 un esempio. Lindvallen ospita una delle pi\u00f9 popolari scuole sciistiche d'Europa con oltre 30.000 allievi nella sola stagione [2005]/[2006|'06].\nLe altre localit\u00e0 sciistiche della zona di S\u00e4len sono H\u00f6gfj\u00e4llet, Tand\u00e5dalen, Hundfj\u00e4llet, St\u00f6ten e Kl\u00e4ppen.\nSeggiovie.\nGustav Express.\nGustav Express \u00e8 una seggiovia a quattro posti e parte da \"Gustavtorget\" (piazza Gustavo), sita nel centro di Lindvallen, e porta ad una serie di piste facili o medie. La pista presso la quale l'impianto si sviluppa si chiama anch'essa Gustav ed \u00e8 classificata come blu, ossia facile. In cima alla seggiovia c'\u00e8 un ristorante e da lass\u00f9 si sviluppa un impianto di collegamento con la vicina localit\u00e0 sciistica di H\u00f6gfj\u00e4llet.\nExpress 303.\nAttorno all'impianto si sviluppano per lo pi\u00f9 piste nere, ossia difficili.\nM\u00e4rta Express.\nL'impianto si estende nei pressi di una pista blu (facile) che si chiama \"M\u00e4rta\"."}
{"id": "1625881", "revid": "123070939", "url": "https://it.wikipedia.org/wiki?curid=1625881", "title": "Waal (fiume)", "text": "Il fiume Waal \u00e8 la principale diramazione del fiume Reno e scorre dalla zona centrale dei Paesi Bassi per circa 80\u00a0km, prima di unirsi, presso Woudrichem, al tratto della Mosa chiamato Afgedamde Maas per formare il Boven Merwede. \u00c8 un importante fiume che costituisce la principale arteria navigabile tra il porto di Rotterdam e la Germania. Nimega, Tiel, Zaltbommel e Gorinchem sono importanti citt\u00e0 che hanno un accesso diretto al fiume. Nel fiume si riversa il 65% della portata totale del Reno.\nStoria.\nL'idronimo Waal, (in epoca romana, Vacalis, Vahalis o Valis e, successivamente, Vahal) \u00e8 di origini germaniche e deriva dai numerosi meandri del suo corso (in antico germanico: w\u00f4h = curvato). Si pensa, peraltro, che il suo nome possa aver ispirato i primi coloni olandesi della regione della valle dell'Hudson di New York nel dare il nome al Wallkill River (Waalkil = \"Waal Creek\").\nL'attuale corso mostra pochi segni di questi grandi anse, dal momento che il fiume \u00e8 stato oggetto di numerosi progetti di normalizzazione realizzati nel XVIII, XIX e XX secolo e tendenti ad aumentare il valore economico del suo corso quale importante via di trasporto. Alcune delle anse eliminate sono ancora visibili nei pressi del corso principale e vengono a volte ricollegate in caso di salita del livello delle acque.\nL'ansa del Waal nell'Olanda meridionale.\nNel Medio evo, il nome \"Waal\" si estendeva anche al tratto successivo alla confluenza con la Mosa. La parte del delta ora conosciuta come Boven Merwede, il Beneden Merwede e la parte superiore del fiume Noord era anch'esse chiamate Waal. Presso Hendrik-Ido-Ambacht, il corso principale continuava ad Ovest fino a sfociare nel fiume Oude Maas presso Heerjansdam. Quest'ultimo tratto dopo Hendrik-Ido-Ambacht, che separa le isole fluviali di IJsselmonde e Zwijndrechtse Waard, \u00e8 tutt'oggi chiamato Waal. \u00c8 stato irregimentato con argini da entrambi i lati.\nAttraversamenti fluviali.\nPonti ferroviari.\nPonti ferroviari (con indicazione delle stazioni pi\u00f9 vicine sul lato sinistro e destro):\nQualit\u00e0 delle acque.\nIl fiume Waal ha una qualit\u00e0 dell'acqua particolarmente scadente per gli scarichi fognari provenienti da Francia, Germania e Belgio. Il monitoraggio delle acque ha evidenziato il proliferare di un certo numero di microorganismi patogeni."}
{"id": "1625882", "revid": "75421", "url": "https://it.wikipedia.org/wiki?curid=1625882", "title": "Gliese 65 B", "text": ""}
{"id": "1625885", "revid": "1793900", "url": "https://it.wikipedia.org/wiki?curid=1625885", "title": "St\u00f6ten", "text": "St\u00f6ten \u00e8 una localit\u00e0 sciistica di S\u00e4len ed \u00e8 sita 38\u00a0km a nord-ovest dal paese. St\u00f6ten \u00e8 attrezzata di 18 impianti di risalita e 29 piste. Il pi\u00f9 alto dislivello \u00e8 di 370\u00a0m (che \u00e8 il pi\u00f9 alto in assoluto nell'area di S\u00e4len) e la pista pi\u00f9 lunga misura 2.600 metri.\nLe altre localit\u00e0 sciistiche di S\u00e4len sono Kl\u00e4ppen, Lindvallen, H\u00f6gfj\u00e4llet, Tand\u00e5dalen, Hundfj\u00e4llet e N\u00e4sfj\u00e4llet."}
{"id": "1625886", "revid": "125651991", "url": "https://it.wikipedia.org/wiki?curid=1625886", "title": "Polisportiva Gaeta 1931", "text": "La Polisportiva Gaeta 1931 \u00e8 una societ\u00e0 calcistica italiana avente sede nella citt\u00e0 di Gaeta.\nNella stagione 1965\u20131966 la Polisportiva Gaeta ha ottenuto il record nazionale di vittorie iniziali consecutive in un campionato di calcio, realizzandone 20 (il record attuale appartiene all'F.C. Ponsacco 1920 con 33 vittorie, 30 delle quali conseguite nel torneo di Seconda Categoria Toscana 2012-2013). Il 18 dicembre 1979 la Giunta Esecutiva del C.O.N.I. presieduta da Franco Carraro ha conferito la Stella di Bronzo al merito sportivo alla bandiera della squadra gaetana.\nStoria.\nIl gioco del calcio arriva nell'attuale Basso Lazio (gi\u00e0 Alta Campania, provincia di Terra di Lavoro fino al 1927) agli inizi del Novecento grazie a un gruppo di marinai inglesi approdati con un incrociatore della Marina britannica nel porto di Gaeta. Una delle prime squadre ad essere fondate in riva al golfo \u00e8 quella dell'allenatore-giocatore Luigi Trabucco, allestita nel 1910 e composta da un gruppo di giovani studenti provenienti dal borgo della citt\u00e0. Il \"Gaeta\" di Trabucco ha vita breve disputando solo gare amichevoli e tornei non ufficiali organizzati dagli equipaggi delle navi militari presenti in porto.\nNel 1914 si registra la costituzione della prima vera societ\u00e0 polisportiva biancorossa: l'Ardisci e Spera. Dopo aver dato lustro per circa un quindicennio allo sport gaetano, l'Ardisci e Spera (unitamente all'S.S. Gaeta 1920, all'U.S. Caieta e al Dopolavoro Gaetano) concorre per volere delle istituzioni politiche comunali al processo di riunificazione delle diverse realt\u00e0 agonistiche cittadine terminando le proprie attivit\u00e0 nel 1930. La Polisportiva Gaeta, unica e diretta discendente dello Sporting Club \"Ardisci e Spera\" e dell'S.S. Gaeta, viene fondata il 19 gennaio 1931 con il nome di Associazione Calcio Aquilotti, denominazione che pochi mesi dopo lascia il posto all'attuale Polisportiva Gaeta.\nLa neonata societ\u00e0 del golfo, presieduta prima da Luigi Martano e poi da Giuseppe Mariotti, si iscrive nella stagione calcistica 1931-32 al campionato regionale laziale U.L.I.C. di Seconda Categoria e nel 1932-33 al torneo di Terza Divisione, quinto livello del calcio italiano dietro la Serie A, la Serie B, la Prima Divisione e la Seconda Divisione. Nel corso di quest'ultimo campionato ha l'opportunit\u00e0 di disputare i primi storici derby con il Cisterna e con la Di Biagio Terracina e di affrontare per la prima volta il Frosinone (Bellator Frusino). Chiude il torneo al quarto posto sfiorando l'ammissione agli spareggi regionali previsti per l'ammissione alla Seconda Divisione. Nel 1933-34 il Gaeta del presidente Mariotti e dell'allenatore-giocatore Vincenzo Montaretto, torna ad iscriversi in Terza Divisione ma non porta a termine il torneo ritirandosi alla nona giornata per motivi economici. Nel corso del 1933 la Polisportiva ha anche modo di affrontare al \"Montesecco\" il di Attila Sallustro, che nella stagione 1931-1932 si era classificato terzo nel campionato di Serie A; tale storica gara amichevole termina due a uno a favore dei partenopeI, rinnovando i legami di amicizia con il club azzurro. Dopo la crisi del 1934 la societ\u00e0 biancorossa si associa prima ai Fasci giovanili di combattimento e poi all'Opera Nazionale Dopolavoro partecipando ai tornei provinciali dei \"Fasci\" e ai campionati di Sezione Propaganda FIGC del Basso Lazio. Nel 1937 la Polisportiva si associa invece alla Giovent\u00f9 Italiana del Littorio tornando ad allestire una squadra competitiva.\nNella stagione 1937-1938 la compagine biancorossa vince nettamente il torneo di Seconda Categoria della Sezione Propaganda FIGC laureandosi Campione della Provincia di Littoria. Nella stagione successiva il Gaeta si iscrive al campionato di Seconda Divisione laziale annoverando tra le sue file elementi di notevole levatura tecnica come il portiere Colavolpe, i difensori Riciniello, Arcella, Ranieri, Nardi e Faiola, i centrocampisti Scarpato, Di Spigno, Fiorenzano, Manieri, Montano e Pagano, gli attaccanti Cervone, Giri, Pampaloni e Perrone; tra le file biancorosse \u00e8 inoltre presente il centravanti romano Luigi Perugini, futuro protagonista di una brillante carriera agonistica con le casacche prima dell'Ala Littoria (Serie C) e poi del Palermo (Serie A, 1945-46). La squadra allenata da Gianni Mazzoleni, sostenuta economicamente dal presidente Lorenzo Vagnati e dalla G.I.L., vince il torneo del 1938-39 dopo un lungo testa a testa con la Civitavecchiese II e il Civitacastellana conquistando la promozione in Prima Divisione, \"Quarta Serie\" nazionale e massimo campionato regionale dietro la Serie A, la Serie B e la neocostituita Serie C.\nNella stagione 1939-1940 il Gaeta di Vagnati \u00e8 la migliore squadra della provincia di Littoria, l'unica a partecipare al campionato di Prima Divisione. La matricola biancorossa, spesso in campo con una divisa completamente nera, parte con propositi ambiziosi conducendo la prima parte del torneo in testa alla classifica e accreditandosi come una delle principali favorite alla promozione in Serie C. Un girone di ritorno meno brillante non le permette il passaggio alla categoria superiore relegandola al quinto posto finale.\nLa Seconda guerra mondiale e l'entrata in guerra dell'Italia al fianco della Germania interrompono la crescita del movimento calcistico gaetano pregiudicandone l'ascesa verso traguardi ancora pi\u00f9 prestigiosi; alla vigilia della stagione agonistica 1940-41 i dirigenti della Polisportiva sono infatti costretti a operare un profondo rinnovamento dei quadri tecnici allestendo una compagine meno competitiva rispetto agli anni precedenti. Il torneo di Prima Divisione del 1940-41 viene quindi affrontato tra mille difficolt\u00e0: il Gaeta soffre in particolare nel corso della stagione i richiami alle armi dei suoi giocatori e una condizione economica sempre pi\u00f9 precaria. La squadra di Vagnati e Mazzoleni disputa in totale tredici delle diciotto partite in calendario ritirandosi alla quarta giornata del girone di ritorno dopo aver conseguito quattro vittorie, un pareggio e otto sconfitte.\nDopo la lunga sospensione delle attivit\u00e0 dovuta al conflitto bellico, la Polisportiva Gaeta torna ad iscriversi a un torneo federale nel 1946, grazie a un gruppo di appassionati capeggiato dal sindaco della citt\u00e0 Giovanni Cesarale e dall'ex giocatore e fondatore della societ\u00e0 Mario Taglialatela. La ripresa dell'attivit\u00e0 agonistica riserva subito grosse soddisfazioni alla compagine biancorossa che nel 1946-47 conquista la promozione in Prima Divisione, quarto livello del calcio italiano e massimo torneo regionale, per poi sfiorare nelle due stagioni successive la scalata alla Promozione Interregionale, nuova quarta serie nazionale istituita nel 1948-49.\nNella stagione 1965-1966, la squadra gaetana vince 20 partite consecutive nel campionato di Seconda Categoria Laziale, venendo elogiata da tutti i giornali nazionali e ospitata dalla Domenica Sportiva.\nNella stagione 1971-1972, guidata dall'allenatore Ermete Patriarca affronta di nuovo il , perdendo 8-1 (gol biancorosso di Porcacchia), la di Herrera (2-2) e la Nazionale Militare. Nel corso di questa stessa stagione il portiere Ermanno Martelli stabilisce il massimo record di imbattibilit\u00e0 per un portiere biancorosso con 1221 minuti senza subire reti (record nazionale per squadre dilettanti). Nel 1973 il Gaeta gioca invece un'amichevole con il (1-3), con il di Mascetti (0-5) e ancora con il Napoli, stavolta terminando la partita con un prestigioso pareggio per 2-2.\nNelle stagioni 1973-74, 1974-1975 e 1976-77 la squadra biancorossa giunge sino ai quarti di finale nazionali della Coppa Italia Dilettanti, venendo eliminata nell'ordine dalla Bovalinese, dall'Angri e dall'Assisi. Il Gaeta si muove poi tra i campionati di Serie D e Promozione, sfiorando nelle stagioni 81/82 ed 83/84 la promozione in Serie C2.\nDopo un lungo periodo di crisi, nel 1999 la Polisportiva Gaeta viene nuovamente ammessa al massimo campionato regionale (Eccellenza), ma retrocede in Promozione dopo soli due anni.\nIl 28 maggio 2005, vince la Coppa Italia regionale di Promozione allo Stadio Flaminio di Roma battendo il Boville ai calci di rigore e viene ammessa di diritto al campionato d'Eccellenza 2005-2006, dove conquista il sesto posto, mentre nella stagione 2006-2007 si piazza terzo. Nella stagione 2007-2008 vince il campionato di Eccellenza e torna in Serie D dopo 25 anni.\nIl 3 agosto 2008, il Gaeta affronta in amichevole a Castelvolturno, il Napoli, per la quarta volta: perde per 5 a 0 (reti di Hamsik, De Zerbi, Rinaudo, Cannavaro, Maggio).\nNella stagione di Serie D 2009-2010, i biancorossi si classificano al secondo posto dietro al Fondi (miglior risultato di sempre), partecipando cos\u00ec ai play-off e dunque sfiorando ancora la promozione in Lega Pro Seconda Divisione.\nNella stagione 2011-12 retrocede in eccellenza dopo essersi classificato ultimo nel proprio girone.\nLa stagione 2012-13 vede i biancorossi partecipare al campionato regionale di Eccellenza. \nDopo alterne vicende, legate soprattutto all'ultima, disastrosa gestione societaria la Polisportiva Gaeta per la prima volta nella sua storia non si \u00e8 iscritta ai Campionati Federali nella stagione 2018-19, cessando cos\u00ec di esistere dopo ben 87 anni di storia.\nGrazie a un manipolo di tifosi e appassionati, capitanati dal nuovo Presidente Cosmo \"Mino\" Ciano la Polisportiva Gaeta 1931 \u00e8 risorta in occasione del suo 90\u00ba compleanno, il 19 gennaio 2021. Parteciper\u00e0 al prossimo Campionato di Terza Categoria Laziale 2021-22\nColori e simboli.\nI colori sociali della squadra sono il bianco e il rosso. La prima divisa \u00e8 composta da maglia rossa, con una striscia orizzontale bianca e pantaloncini rossi, mentre la seconda divisa \u00e8 composta da maglia bianca con una striscia orizzontale rossa e pantaloncini rossi.\nIn alcune occasioni la squadra indossa anche una divisa completamente nera, riproponendo la casacca utilizzata alla fine degli anni Trenta del Novecento dal Gaeta di Lorenzo Vagnati e della G.I.L..\nStrutture.\nStadio.\nLo stadio comunale di Gaeta \u00e8 intitolato alla memoria di \"Antonio Riciniello\", terzino gaetano e bandiera della Polisportiva Gaeta negli anni trenta e quaranta, sia da atleta, sia da allenatore. La capienza dell'impianto sportivo \u00e8 stimata attorno ai 3000 posti. Esso \u00e8 sito in Via Marina di Serapo.\nSociet\u00e0.\nLa sede societaria si trova in Via Lungomare Caboto 422.\nTifoseria.\nStoria.\nLa tifoseria organizzata gaetana \u00e8 orientata verso posizioni di estrema destra.\nGruppi ultras attivi: \"Legio Cajeta\", \"Pirati\", \"Vecchia Guardia\".\nDopodich\u00e9 si uniranno tutti sotto un unico vessillo chiamatosi \u201cUltras Gaeta\u201d.\nNel campionato di serie D viene costruita per il tifo organizzato una curva che prender\u00e0 il nome di \u201cTonino Cinquegrana\u201d,grande emblema della comunit\u00e0 calcistica gaetana (attualmente chiusa per mancata omologazione).\nDal 2021 seguono la squadra gaetana anche il neo-gruppo fondato nel dicembre 2019 \u201cVICO 22\u201d,gruppo che prende nome dal quartiere storico popolare gaetano,amicizie e gemellaggi non pervenuti,si distinguono per non unirsi a nessuna fede politica.Si intrattengono rapporti di rivalit\u00e0 con le tifoserie di Itri e Colleferro."}
{"id": "1625887", "revid": "1305772", "url": "https://it.wikipedia.org/wiki?curid=1625887", "title": "Waal", "text": "Waal pu\u00f2 riferirsi a:"}
{"id": "1625889", "revid": "1742924", "url": "https://it.wikipedia.org/wiki?curid=1625889", "title": "Kl\u00e4ppen", "text": "Kl\u00e4ppen \u00e8 una stazione sciistica di S\u00e4len ed \u00e8 sita 17\u00a0km a sud del paese. Kl\u00e4ppen \u00e8 attrezzata di 15 impianti di risalita e 32 piste di una lunghezza totale di 35\u00a0km. Di queste ultime, 14 sono verdi, 5 blu, 8 rosse e 6 nere. La pista pi\u00f9 lunga misura 3\u00a0km e mentre il maggior dislivello \u00e8 di 315\u00a0m.\nL'area di Kl\u00e4ppen mette a disposizione anche 4 sentieri da sci di fondo per una lunghezza totale di 36\u00a0km.\nLe altre localit\u00e0 sciistiche della zona di S\u00e4len sono Lindvallen, H\u00f6gfj\u00e4llet, Tand\u00e5dalen, Hundfj\u00e4llet e St\u00f6ten."}
{"id": "1625893", "revid": "767487", "url": "https://it.wikipedia.org/wiki?curid=1625893", "title": "Gli occhi del delitto", "text": "Gli occhi del delitto (\"Jennifer 8\") \u00e8 un film del 1992 diretto da Bruce Robinson.\nTrama.\nL'ispettore di polizia John Berlin \u00e8 sull'orlo di esaurimento dopo il crollo del suo matrimonio. Su invito di un vecchio amico e collega, Freddy Ross, Berlin si trasferisce da Los Angeles ad Eureka, in una piccola cittadina nel nord della California, per un lavoro presso la locale polizia. Qui spera di immergersi in una routine pi\u00f9 tranquilla e rilassante, ma Berlin punge i suoi nuovi colleghi, in particolare John Taylor, che \u00e8 stato trasferito per la promozione al fine di fare spazio a Berlin.\nDopo aver trovato la mano mozzata di una donna in un sacco della spazzatura nella discarica locale, Berlin riapre il caso di una ragazza assassinata non identificata, soprannominata \"Jennifer\", rimasto irrisolto nonostante uno sforzo di sei mesi a tempo pieno da parte del dipartimento. Berlin nota un numero insolitamente elevato di cicatrici sulla mano, cos\u00ec come l'usura delle punte delle dita che capisce derivano dalla lettura del Braille, determinando che la ragazza \u00e8 cieca. Comincia a credere che i casi siano correlati. Berlin fa del suo meglio per convincere Freddy e i suoi colleghi ufficiali dei suoi sospetti, ma Taylor, e il capo della polizia Citrine, rifiutano di credere che la mano trovata nella discarica sia in alcun modo collegata agli altri casi.\nDopo aver consultato i suoi ex colleghi a Los Angeles, Berlin scopre che nei quattro anni precedenti sei donne, la maggior parte delle quali cieche, sono state trovate morte o ancora disperse, il tutto nel raggio di 300 miglia da San Diego. Si convince che \"Jennifer\" \u00e8 stata la settima vittima e la ragazza la cui mano \u00e8 stata trovata nella discarica \u00e8 \"Jennifer 8\" o \"vittima #8\". Mentre indaga sui legami tra le ragazze cieche morte e disperse, incontra Helena Robertson, una studentessa di musica cieca, determinando che la sua compagna di stanza Amber Stone, scomparsa da diverse settimane, sia l'ottava vittima. Berlin diventa ossessionato dal caso, nonostante una mancanza quasi completa di prove concrete, e diventa romanticamente coinvolto con Helena, che gli ricorda la sua ex moglie. Tuttavia l'ostilit\u00e0 e l'incredulit\u00e0 dei colleghi, che non si lasciano convincere dalle sue teorie, gli renderanno difficile il compito, tanto che sar\u00e0 costretto a indagare da solo.\nDopo un attacco a Helena, Berlin intende andare a fondo della cosa aiutato da un poliziotto prossimo alla pensione, il sergente Ross, che lo accompagna in un picchettamento presso l'istituto in cui vive Helena, dopo aver lasciato Helena con Margie, la moglie di Ross. Quando vedono una torcia che brilla nel buio sullo stesso piano dell'appartamento di Helena, Berlin viene colpito dall'assassino e cade incosciente, mentre Ross resta ucciso dallo stesso usando la pistola di Berlin. Ne deriva un estenuante interrogatorio di Berlin da parte dell'agente speciale dell'FBI St.Anne. St.Anne chiarisce a Berlin che lo considera quale assassino di Ross, ma rivela anche inavvertitamente informazioni che aiutano Berlin a capire che il sergente Taylor \u00e8 il vero assassino. Berlin dice a St.Anne e Citrine chi crede che sia l'assassino, ma le sue deduzioni sono rifiutate e Berlin rischia l'arresto ma viene salvato da Margie, che crede che Berlin non sia l'assassino.\nDopo aver pagato la cauzione, Berlin torna a casa di Margie solo per notare che Margie ha riportato Helena all'istituto. Temendo che Helena e Margie siano in pericolo, Berlin si precipita verso l'istituto, ma non riesce ad arrivare prima di Taylor, che insegue la donna che crede di essere Helena attraverso il dormitorio. Alla fine la raggiunge ma resta sconcertato nello scoprire che la donna che stava inseguendo \u00e8 in realt\u00e0 Margie, che gli spara e lo uccide, vendicando suo marito e chiudendo il caso."}
{"id": "1625908", "revid": "110157", "url": "https://it.wikipedia.org/wiki?curid=1625908", "title": "Teatro Villoresi", "text": "Il Teatro Villoresi \u00e8 un teatro di Monza, tra i principali della citt\u00e0. L'ingresso \u00e8 situato in Piazza Carrobiolo, 8.\nCostruito negli anni '30 del XX secolo, \u00e8 stato ristrutturato completamente nel 1985 con particolare cura rivolta alla sua resa acustica: il personale che vi lavora \u00e8 legato alla contigua Comunit\u00e0 dei Padri Barnabiti.\nLa programmazione prevede spettacoli di prosa e produzione di compagnie amatoriali: la dotazione della sala, inoltre, ne permette l'uso come cinema-teatro."}
{"id": "1625918", "revid": "144796", "url": "https://it.wikipedia.org/wiki?curid=1625918", "title": "Ippolita Ludovisi", "text": "Biografia.\nIl 27 gennaio 1701 eredit\u00f2 ii patrimonio di famiglia dalla sorella maggiore, monaca oblata (in Tor de' Specchi, Roma), Olimpia, compresa la sovranit\u00e0 sul principato di Piombino, che l'aveva contrastata in tanti modi comprese le vertenze legali.\nIl 16 ottobre 1681 spos\u00f2 Gregorio Boncompagni, V duca di Sora e Arce, governando con lui fino al 1707. Il contratto di matrimonio prevedeva che i discendenti avrebbero assunto il cognome congiunto Boncompagni Ludovisi.\nL'8 febbraio 1706 la principessa visit\u00f2 Piombino insieme al marito: la coppia risiedeva principalmente nella villa in Roma e nei castelli di Isola del Liri e di Sora; a Piombino nella cittadella.\nIl 7 giugno 1706 la sovrana eman\u00f2 dalla cittadella piombinese (sede dei principi), congiuntamente al consorte, un decreto avente per oggetto la bonifica agraria di Vignale.\nNel 1715 Ippolita, vedova da otto anni, fece parte del prestigioso seguito che accompagn\u00f2 a Madrid Elisabetta Farnese, sposa del re di Spagna Filippo V.\nNel 1726 la principessa manifest\u00f2 la propria preoccupazione per il saccheggio sub\u00ecto da Piombino da parte dei barbareschi e corsari maltesi.\nAlla sua morte, il 29 dicembre 1733, le succedette la secondogenita quarantasettenne Maria Eleonora che aveva sposato, per motivi dinastici, lo zio paterno Antonio Boncompagni. Fu tumulata nella cappella Ludovisi nella chiesa romana di Sant'Ignazio, accanto al marito, ai genitori e al papa Gregorio XV.\nL'ultimo principe di Piombino della famiglia fu il pronipote di Ippolita, Antonio I (1777-1801): lo Staterello fu occupato dalla Francia e Napoleone I lo assegn\u00f2, con Lucca, alla sorella Elisa e a suo marito Felice Baciocchi. Dal 1815 il principato fu annesso al granducato di Toscana.\nDiscendenza.\nDal matrimonio con Gregorio I Boncompagni, Ippolita ebbe i seguenti figli:"}
{"id": "1625927", "revid": "287204", "url": "https://it.wikipedia.org/wiki?curid=1625927", "title": "Santa Monica in trono con le suore agostiniane", "text": "Santa Monica in trono con le monache agostiniane \u00e8 un dipinto a tempera su tavola di Francesco Botticini, databile a prima del 1471 e conservato nella basilica di Santo Spirito a Firenze, nella cappella Bini.\nStoria.\nFurono Crowe e Cavalcaselle (1896) a riferire la tavola per la prima volta al Botticini, attribuzione per lo pi\u00f9 accettata da tutta la critica successiva, con l'eccezione di Roberto Longhi che l'assegn\u00f2 al Maestro di Pratovecchio. \nPer la datazione Berenson propose il 1483 (data accettata anche dal Paatz), ma Busignani scopr\u00ec che nel 1471 essa era gi\u00e0 ricordata nelle memorie di padre Arrighi, quindi sicuramente anteriore a tale data. In tale manoscritto la si ricorda come sopravvissuta all'incendio della basilica, trovandosi al riparo in una vecchia cappella. \nPadoa ha poi confermato sia la datazione che l'attribuzione al Botticini. \nDescrizione.\nSanta Monica (ma per alcuni santa Scolastica), \u00e8 seduta su un trono attorniata dalle monache del suo Ordine e da due novizie. La scena ha alcuni stilemi desunti da Piero del Pollaiolo, come il trono che ricorda quelli delle \"Virt\u00f9\" per il Tribunale della Mercanzia. \nNella predella vi sono raffigurate le seguenti scene: \"Matrimonio di santa Monica\", \"Santa Monica che prega per la conversione del figlio\", \"Partenza di Agostino per Roma\", \"Monica conversando con il figlio a Ostia ha la visione del Redentore\" e \"Funerali della Santa\"."}
{"id": "1625930", "revid": "713168", "url": "https://it.wikipedia.org/wiki?curid=1625930", "title": "Niccol\u00f2 I Ludovisi", "text": "Biografia.\nEra figlio di Orazio Ludovisi, patrizio di Bologna, Duca di Fiano e Zagarolo, comandante in capo dell'esercito pontificio (in quanto fratello del Papa Gregorio XV), e di Lavinia Albergati.\nNel 1622, spos\u00f2 Isabella Gesualdo, nipote ed unica erede di Carlo Gesualdo, principe di Venosa, dalla quale ebbe in dote tutti i possedimenti della potente omonima famiglia, tra cui il feudo di Gesualdo, nell'attuale provincia di Avellino, che ne rappresentava la capitale amministrativa: assunse il titolo di XVI signore di Gesualdo.\nDopo la prematura morte di Isabella, Niccol\u00f2 si rispos\u00f2 con Polissena de Mendoza, erede di Isabella Appiano, principessa di Piombino, alla morte della quale il piccolo Stato era passato al Regno di Spagna. Queste nozze garantirono ai Ludovisi una duratura sovranit\u00e0 sullo staterello.\nNiccol\u00f2 venne riconosciuto come principe di Piombino nel 1634, dopo aver pagato la considerevole somma di un milione di franchi. Egli divenne anche marchese di Populonia. Fu vicer\u00e9 spagnolo di Aragona (1660-1662) e di Sardegna (1662-1664).\nMor\u00ec a Cagliari nel 1664, all'et\u00e0 di 54 anni: gli succedette il figlio Giovanni Battista, al quale subentreranno poi le sorelle Olimpia e Ippolita, consorte di Gregorio Boncompagni. Fu sepolto insieme alla moglie Costanza (e secondo quanto stabilito nel testamento di questa) nella chiesa romana di Sant'Ignazio, presso la cappella Ludovisi, impreziosita dalla tomba di Gregorio XV.\nSignore di Gesualdo.\nNiccol\u00f2 Ludovisi fu senza dubbio una figura determinante per la crescita urbana e sociale di Gesualdo. Si adoper\u00f2 per il completamento delle opere intraprese da Carlo Gesualdo e arricch\u00ec il patrimonio urbano di strade, fontane, piazze e numerose altre opere civili, in modo da rendere al luogo gli aspetti compiuti di una vera e propria citt\u00e0 barocca, rilanciata anche dal punto di vista sociale.\nIn particolare a lui si deve l'erezione della chiesa di Santa Maria della Piet\u00e0, l'ampliamento della chiesa madre di San Nicola e del convento dei Frati Cappuccini, l'edificazione della neviera, l'apertura della chiesa del SS. Rosario, la decorazione del castello con dipinti di pregevole fattura, la costruzione di una nuova maestosa porta di ingresso alla cittadina. Quest'ultima opera, situata nei pressi della chiesa di Maria SS. Addolorata sull'attuale via Roma, \u00e8 stata demolita agli inizi del Novecento e mai pi\u00f9 ricostruita.\nIl 22 aprile 2012, Gesualdo ha dedicato a Niccol\u00f2 Ludovisi il largo antistante alla chiesa di Maria SS. Addolorata, ricavato dalla risistemazione urbana del piccolo borgo di case che circondava l'edificio prima del distruttivo terremoto del 23 novembre 1980.\nDiscendenza.\nDal matrimonio con Costanza Pamphili, figlia di Olimpia Pamphili, principessa di San Martino al Cimino, Niccol\u00f2 ebbe la seguente prole:"}
{"id": "1625933", "revid": "1904508", "url": "https://it.wikipedia.org/wiki?curid=1625933", "title": "Andrea Kara\u0111or\u0111evi\u0107", "text": "Biografia.\nGiovinezza e primo matrimonio.\nOrfano nell'infanzia, segu\u00ec il fratello Pietro II di Jugoslavia nell'esilio, vivendo a Londra. Spos\u00f2 il 1\u00ba agosto 1956 a Kronberg im Taunus, in Germania, la principessa Cristina Margherita d'Assia (1933-2011), con cui ebbe la principessa Tatiana Maria (nata 1957), sposata a Gregory Thune-Larsen (1953) con cui ha avuto due figli, Sonja (1992) e Olga (1995), ed il principe Cristoforo (1960-1994), investito in bicicletta a Glenegedale, in Scozia.\nSecondo e terzo matrimonio.\nDopo avere divorziato nel 1962, spos\u00f2 la principessa Kira di Leiningen (1930-2005), con cui aveva avuto due figli: il principe Carlo Vladimiro (1964), sposatosi con Brigitte Muller con cui ha avuto nel 2001 un figlio, il principe Cirillo di Serbia, e il principe Dimitri (1965). Inoltre Andrea adott\u00f2 la principessa Lavinia Maria (1961), sua figlia biologica avuta per\u00f2 quand'era ancora sposato con Cristina d'Assia. Kira e Andrea divorziarono nel 1972. Due anni dopo infine spos\u00f2 Eva Maria Andjelkovi\u0107 (1926-2020), da cui non ebbe figli.\nMorte.\nIl principe Andrea di Iugoslavia si uccise con i gas di scarico della propria auto ad Irvine, in California, il 7 maggio 1990.\nNell'anno 2013 le sue spoglie sono ritornate nel paese natio, e seppellite nella Chiesa di San Giorgio a Oplenac il 26 maggio 2013."}
{"id": "1625942", "revid": "106456", "url": "https://it.wikipedia.org/wiki?curid=1625942", "title": "Semois", "text": "Il Semois (o Semoy nel tratto francese; Sesbach in tedesco; Simw\u00e8s in vallone) \u00e8 un fiume del Belgio, che tuttavia lascia nel suo tratto finale per entrare in Francia e ivi confluire nella Mosa, della quale \u00e8 quindi affluente.\nGeografia.\nIl fiume nasce ad Arlon, in Belgio. Si dirige verso la Gaume e poi verso le Ardenne, attraversando altri comuni quali Fouches, Sampont, \u00c9talle, Tintigny, Florenville, Chiny, Herbeumont, Dohan, Bouillon, Poupehan, Frahan, Rochehaut, Nohan, Vresse-sur-Semois.\nEntra in Francia all'altezza del villaggio di Les Hautes-Rivi\u00e8res per poi gettarsi nella Mosa a Montherm\u00e9, 10\u00a0km dopo aver lasciato il Belgio; la sua lunghezza \u00e8 pari a 210\u00a0km.\nLa parte vallona della valle del Semois \u00e8 famosa, dal XX secolo, per il suo tabacco da pipa e da sigaretta.\nEtimologia.\nL'etimologia dell'idronimo deriva dal germanico \u00ab\"sach\"\u00bb (punta, coltello) e \u00ab\"mari\"\u00bb (acqua), con il significato di \u00abfiume dalle pietre taglienti\u00bb.\nRegime.\nLa portata media del fiume misurata a Bohan (frontiera franco-belga) tra il 1992 e il 2001 era di 32,7\u00a0m\u00b3 al secondo. Durante lo stesso periodo si \u00e8 registrata:\nSempre a Bohan, dal 1992 al 2001, su un periodo di 10 anni, si \u00e8 calcolato:\nLa Semoy presenta variazioni di portata molto marcate, come accade spesso ai fiumi del nord-est del francese e delle regioni vallone adiacenti (Ardenne, Gaume).\nLe portate massime si verificano in inverno e si caratterizzano per delle portate oscillanti tra i 41,10 e i 64,0\u00a0m\u00b3 al secondo, da dicembre a marzo incluso (con un massimo a gennaio). .\nIl Semoy \u00e8 un fiume con una portata media alta, alimentato da precipitazioni abbondanti, nella regione del massiccio delle Ardenne prima di tutto (Croix-Scaille).\nLe precipitazioni che si verificano sul bacino del fiume sono circa di 702 millimetri annui pi\u00f9 di due volte superiore alla media Francese (pi\u00f9 o meno 320 millimetri)."}
{"id": "1625944", "revid": "124123", "url": "https://it.wikipedia.org/wiki?curid=1625944", "title": "Mario Baldelli", "text": "Biografia.\nCresciuto a Forlimpopoli, frequent\u00f2 inizialmente il seminario di Bertinoro (Forl\u00ec) ed in seguito fu trasferito in quello dei Padri Domenicani a Roma, presso la chiesa di Santa Maria sopra la Minerva. Richiamato alle armi per lo scoppio della Prima Guerra Mondiale, fu congedato al termine di questa con il grado di Sottotenente di Fanteria. Ritiratosi dal seminario a guerra conclusa, si occup\u00f2 di questioni sindacali e della fondazione della prima associazione Scout di Forl\u00ec nel 1923 organizzando il primo campo scout nei pressi delle cascate di Acquacheta (Forl\u00ec). Con l'avvento della dittatura fascista in Italia, essendo Baldelli un esponente del Partito Popolare locale, fu perseguitato e nel 1927 costretto a rifugiarsi a Roma, dove ottenne un impiego presso il giornale \"L'Osservatore Romano\" nello Stato del Vaticano. Nel 1947 la CGIL propose a Baldelli di accompagnare alcuni emigranti italiani in Argentina in veste di Delegato Osservatore per l'emigrazione. Egli accett\u00f2 questo incarico e nel luglio dello stesso anno, part\u00ec per Buenos Aires. Qui il suo impegno nei confronti di emigranti italiani si concretizzava nella ricerca di un lavoro, nell'assistenza sanitaria e nell'eventuale opzione di un ritorno in patria. Inoltre Baldelli fond\u00f2 nel consolato italiano a Buenos Aires, la \"sala degli emigranti\", una sala dove si potevano riunire questi ultimi per consultare quotidiani e giornali italiani ed avere un supporto morale e spirituale. Da uomo religioso, affront\u00f2 con molta fede la malattia, a seguito della quale mor\u00ec il 21 Maggio del 1952, nella stessa Buenos Aires. Per suo espresso desiderio, la salma fu rimpatriata e sepolta nel cimitero di Forlimpopoli, dove gli \u00e8 stata intitolata una strada in sua memoria nel 2004.\nImpegno politico.\nAder\u00ec con entusiasmo al Partito Popolare Italiano di don Luigi Sturzo e ne fu dirigente locale.\nL'\"Osservatore Romano della Domenica\".\nSebbene non fosse giornalista, Mario Baldelli ritenne giusto che il Vaticano avesse un organo di stampa di taglio popolare, accessibile al lettore pi\u00f9 semplice, e collabor\u00f2 quindi alla fondazione dell\"'Osservatore Romano della Domenica\", avvenuta il 6 maggio 1934.\nOpposizione al fascismo.\nDa documenti d'archivio del Ministero italiano degli Interni e della Pubblica Sicurezza dell'epoca fascista, risultano segnalazioni di un'attivit\u00e0 antifascista di Baldelli, nonch\u00e9 dei suoi rapporti con figure sospette quali Igino Giordani ed Alcide De Gasperi, sorvegliato negli anni del fascismo e della guerra per le sue azioni politiche e sociali a sostegno dei perseguitati politici e degli ebrei.\nInsieme a monsignor Hugh O'Flaherty, Baldelli anima una resistenza romana fatta di ospitalit\u00e0 nelle case, di documenti falsi, di travestimenti ed espedienti d'ogni tipo che salvano la vita a numerose persone: ebrei, inglesi, perseguitati politici. Ne \u00e8 un esempio l'episodio nel quale Baldelli accompagn\u00f2 all'interno dello Stato Vaticano due prigionieri americani, fuggiti da un campo di concentramento, i quali furono travestiti da normali cittadini italiani. Incrociando nel tragitto (in particolare all'interno del colonnato di San Pietro) una pattuglia tedesca, Baldelli, per sviare i sospetti della suddetta pattuglia e quindi per distogliere la loro attenzione, simul\u00f2 un discorso molto acceso con i due prigionieri americani in lingua italiana in modo che sembrassero anche loro cittadini italiani. In particolare, la sorveglianza dei fascisti sull'attivit\u00e0 di Baldelli si fece pi\u00f9 attenta negli anni Trenta, in quanto egli era considerato responsabile della corrente antifascista dei due giornali a cui collaborava: L\u2019Osservatore Romano e L\u2019Osservatore Romano della Domenica. Dal 1942 al 1944 inoltre, collabor\u00f2 al finanziamento ed all'assistenza delle bande partigiane di Roma e del Lazio.\nSindacalista.\nMario Baldelli nel secondo dopo guerra fu inizialmente impiegato presso l'associazione Azione Cattolica Italiana, fu inoltre sindacalista cattolico e delegato osservatore della CGIL, quando ancora era unitaria. Si batt\u00e9 per la difesa dei diritti dei lavoratori emigranti italiani in Argentina."}
{"id": "1625946", "revid": "254401", "url": "https://it.wikipedia.org/wiki?curid=1625946", "title": "Laghi del Gorzente", "text": "I laghi del Gorzente sono un gruppo di tre invasi artificiali dell'Appennino ligure che alimentano gli acquedotti di Genova: il lago Lungo (o Bigio) (684\u00a0m) ed il lago Badana (noto anche con la denominazione dialettale di lago de F\u00f6ggiari\u00f4nda) (700\u00a0m) a monte, il lago Lavezze o Bruno (646\u00a0m) a valle. Il lago Lavezze ed il lago Lungo, primi serbatoi artificiali per i quali la finalit\u00e0 idroelettrica si affianc\u00f2 all'approvvigionamento idrico, si trovano al confine tra la provincia di Genova e la provincia di Alessandria, mentre il lago Badana si trova completamente in territorio piemontese. Si trovano nel territorio dei comuni di Bosio (AL), Campomorone (GE) e Ceranesi (GE).\nCaratteristiche.\nLa capacit\u00e0 complessiva dei tre invasi \u00e8 di oltre 12 milioni di metri cubi.\nDal lago Lavezze ha inizio una galleria di 2300\u00a0m che, passando sotto l'Appennino, convoglia l'acqua a Gallaneto (nel comune di Campomorone, in Alta Valpolcevera) dove si trovano gli impianti di filtraggio e smistamento.\nI tre laghi fanno parte, per quel che riguarda la parte che ricade nella provincia di Alessandria, del Parco Regionale delle Capanne di Marcarolo. Il lago Lungo \u00e8 alimentato dal rio Lischeo, le cui acque discendono dai vicini monte Poggio (1081\u00a0m) e monte Orditano (950\u00a0m). Anche il lago Badana \u00e8 alimentato dai rivi che discendono dal monte Poggio, mentre il lago Bruno, oltre alle acque provenienti dai due invasi a monte, \u00e8 alimentato dai corsi d'acqua del monte delle Figne (1172\u00a0m) e del monte Taccone. Il lago Bruno inoltre \u00e8 alimentato da una galleria, realizzata negli anni 20 del Novecento, che raccoglie le acque di diversi rivi, il cui corso naturale sboccava nel Gorzente a valle della diga. Un canale, che seguitava in un'altra galleria, portava sempre al lago Bruno alcuni rivi provenienti dalla zona della Benedicta, ma per la mancanza di manutenzione quest'opera non svolge pi\u00f9 la sua funzione. Dal 2005 il lago Badana \u00e8 stato svuotato per lavori di manutenzione alla diga, gli altri due laghi invece continuano ad essere alimentati.\nSecondo quanto dichiarato da Iren, concessionario dell'invaso, a novembre 2021 i lavori per la costruzione della nuova diga di lago Badana dovrebbero iniziare nel 2022 e concludersi nel 2026, salvo imprevisti; rispetto allo stato attuale la diga sar\u00e0 innalzata in maniera da portare il livello del lago a 718 m s.l.m.\nLa fauna ittica dei laghi del Gorzente \u00e8 composta prevalentemente da trote fario, trote iridee, carpe, tinche, lucci, persici, cavedani. \u00c8 consentita la pesca durante alcuni periodi dell'anno.\nNonostante la vicinanza al mare, una dozzina di km in linea d'aria, il clima che caratterizza i laghi \u00e8 tipicamente continentale. Durante la stagione invernale spesso si registrano temperature molto basse che rendono la superficie degli invasi anche completamente ghiacciata.\nCollegamenti.\nIl lago Lungo \u00e8 raggiungibile dalla localit\u00e0 \"Prou Ren\u00e8\", lungo la strada SP 4 dei \"Piani di Praglia\", dove ha inizio il \"Sentiero Naturalistico dei Laghi del Gorzente\". Da questo altri sentieri permettono di visitare gli altri due laghi.\nIl lago Badana \u00e8 pi\u00f9 facilmente raggiungibile dalle Capanne di Marcarolo. Esiste anche una strada sterrata che staccandosi dalla SP 4 nelle vicinanze del Monte Pesucco (sormontato da una grande croce), attraverso il passo Prato Leone (779\u00a0m) conduce direttamente alla casa della Direzione, ma \u00e8 chiusa al traffico privato.\nFino agli anni 80 del Novecento una teleferica di servizio collegava i laghi con Gallaneto (Campomorone).\nStoria.\nA partire dal 1883 furono costruiti dalla Societ\u00e0 dell'Acquedotto De Ferrari il lago Lavezze, poi chiamato lago Bruno in onore del suo ideatore ed esecutore dei lavori ingegnere Nicol\u00f2 Bruno e il lago Lungo per alimentare in parte la rete idrica di Genova. Nel 1914 venne costruito dalla societ\u00e0 il lago Badana proprio sotto Costa Lavezzara.\nI laghi appartengono oggi alla Mediterranea delle Acque (Gruppo Iren), in cui nel 2006 \u00e8 confluita, insieme agli altri due gestori storici del servizio idrico genovese (Genova Acque e Acquedotto Nicolay) la societ\u00e0 \"Acquedotto De Ferrari Galliera\".\nIl sentiero naturalistico dei Laghi del Gorzente.\nIl \u201cSentiero naturalistico dei Laghi del Gorzente\u201d, realizzato da volontari della sezione del CAI di Bolzaneto, ha inizio nella localit\u00e0 Prou Ren\u00e8, sulla strada Provinciale dei Piani di Praglia e si sviluppa lungo un percorso ad anello nell'alta valle del torrente Gorzente, toccando due dei tre laghi.\nLungo il percorso (circa 5 ore di cammino) sono individuate e segnalate da apposite targhe le varie specie arboree che si incontrano, tipiche dei boschi misti della Liguria, anche se non mancano alcune specie di conifere.\nOltre agli aspetti di interesse naturalistico, lungo il percorso si trovano luoghi e manufatti di interesse storico, tra i quali:"}
{"id": "1625947", "revid": "1005847", "url": "https://it.wikipedia.org/wiki?curid=1625947", "title": "Nominativo radioamatoriale", "text": "Il nominativo di stazione radioamatoriale, anche chiamato indicativo di chiamata o call sign, \u00e8 una combinazione di lettere e numeri che identifica univocamente una stazione radioamatoriale in tutto il mondo.\nPrefisso e suffisso dei nominativi di stazione radioamatoriali.\nIl nominativo \u00e8 costituito da una parte iniziale, il prefisso, che fornisce indicazione del luogo da cui la stazione trasmette, e da una parte finale, il suffisso, che caratterizza la particolare stazione.\nAd esempio \"IZ2XYZ\" \u00e8 l'indicativo di una stazione italiana in quanto il blocco di prefissi inizianti con la \"I\" \u00e8 stato assegnato dall'Unione internazionale delle telecomunicazioni all'Italia; inoltre il \"2\" ci dice che \u00e8 una stazione della Lombardia. Il gruppo di lettere \"XYZ\" \u00e8 indicativo di quella particolare stazione.\nIl gruppo \"IZ2\" costituisce il prefisso radioamatoriale mentre il gruppo \"XYZ\" \u00e8 il suffisso. Tramite il prefisso si pu\u00f2 nella stragrande maggioranza dei casi determinare da quale \"country\" quella determinata stazione sta trasmettendo.\nSi \u00e8 soliti usare il termine inglese \"country\" anzich\u00e9 nazione perch\u00e9 nel gergo radioamatoriale tale termine non necessariamente coincide con una nazione geopolitica. Ad esempio l'Italia \u00e8 divisa in due \"country\": Italia e Sardegna. La Sardegna \u00e8 considerata \"country\" perch\u00e9 \u00e8 un'isola e perch\u00e9 \u00e8 distante pi\u00f9 di 100\u00a0km dal continente.\nOgni Stato, attraverso il suo organismo competente, organizza autonomamente i prefissi assegnatigli dall'Unione internazionale delle telecomunicazioni attribuendo prefissi diversi ai differenti \"countries\" in cui \u00e8 suddiviso. Spesso gli Stati suddividono il loro territorio in \"call-area\", cui viene assegnato un numero, e la combinazione prefisso internazionale-numero di call-area costituisce il prefisso radioamatoriale di quel territorio (provincia, contea, isola, ecc.). In alcuni casi si utilizza anche la prima lettera del suffisso.\nAlcuni paesi hanno un numero all'interno del prefisso nazionale come primo elemento (esempio il Principato di Monaco, 3A) o come secondo (esempio la Slovenia, S5). Il prefisso \u00e8 comunque sempre composto da due sezioni, una prima parte di una o pi\u00f9 lettere (prefisso nazionale) ed un numero indicante la \"call area\". Spesso la cifra della \"call area\" identifica aree geografiche all'interno del paese. Nel casi di IK1AAA la cifra 1 indica l'insieme di Piemonte, Valle d'Aosta e Liguria, mentre in Spagna le \"call area\" 6, 8 e 9 identificano rispettivamente le Isole Baleari, le Isole Canarie e i territori spagnoli nel nordafrica (Ceuta e Melilla). In altri paesi invece la \"call area\" \u00e8 stabilita con diversi criteri. In Francia ad esempio il prefisso identifica il tipo di licenza:\nIn Germania e Regno Unito, la \"call area\" \u00e8 in relazione solo alla cronologia di rilascio della licenza.\nQuando il prefisso nazionale contiene un numero, il numero della \"call area\" viene comunque sempre aggiunto e pu\u00f2 capitare di avere un prefisso completo sia la sequenza numero-lettera-numero (es. 3A2) che lettera-numero-numero, es. S51.\nEsistono eccezioni in alcuni piccoli paesi che hanno il prefisso nazionale che termina con un numero e, a causa dell'esiguit\u00e0 del territorio, hanno deciso di non aggiungere una seconda cifra di call area (esempio: un nominativo delle Bahamas \u00e8 \"C6AAA\", con prefisso nazionale \"C6\")\nIl suffisso \u00e8 un insieme di lettere (almeno un carattere) che identifica univocamente il radioamatore. In origine, infatti, quando ancora il loro numero non era cos\u00ec elevato, i radioamatori erano contraddistinti da nominativi cortissimi (come 1AU, 3EX) che non erano codificati a livello internazionale. A partire dalla fine degli anni venti la regolamentazione cambi\u00f2 e fu introdotta l'attuale assegnazione internazionale dei prefissi, che ad esempio assegna all'Italia tutti i prefissi inizianti solo con la lettera \"I\".\nI nominativi radioamatoriali italiani.\nI nominativi italiani inizialmente erano tutti \"I1\" con due o tre lettere di suffisso, quest'ultimo scelto su base arbitraria: tipicamente erano le iniziali degli assegnatari, o parti del nome o cognome.\nNel 1972 venivano introdotte le \"call area\": i numeri di call area erano designati in base alla prima cifra del codice di avviamento postale (introdotto 5 anni prima) del luogo ove era installata la stazione radio; comparvero quindi i vari I2, I3, ecc. nonch\u00e9 i prefissi assegnati alle regioni a statuto speciale (che seguivano la stessa regola del CAP per la call area, ma con due lettere di prefisso).\nVerso la fine degli anni settanta si esaurirono le combinazioni disponibili, e fu dato seguito alla serie caratterizzata dal prefisso \"IK\" al posto della semplice \"I\" e seguendo questa volta un rigoroso ordine alfabetico per l'assegnazione del suffisso da \"AAA\" a \"ZZZ\"; non fu assegnato il blocco KAA-KZZ in previsione di un futuro uso per nominativi di club. Terminate anche le combinazioni con \"IK\", si \u00e8 dato corso ai nominativi con prefisso \"IZ\", la serie in corso al dicembre 2007.\nNel marzo 2013 il Ministero dello Sviluppo Economico in una nota annunciava il termine dei prefissi IZ e l'inizio delle assegnazioni con prefisso IU.\nNel 2005, in concomitanza con l'istituzione delle licenze di club, si sono iniziati ad assegnare a queste licenze nominativi della serie \"IQ\", con due lettere di suffisso, con scelta di quest'ultimo arbitraria, il pi\u00f9 delle volte richiamante la citt\u00e0 sede del club. \"IQ2MI\" \u00e8 stato assegnato ad esempio alla sezione ARI di Milano, \"IQ2PB\" alla Sezione ARI di Peschiera Borromeo, \"IQ9PA\" alla Sezione ARI di Palermo, \"IQ5PJ\" alla Sezione ARI di Pisa, \"IQ7AF\" alla Sezione ARI di Lecce, \"IQ7TA\" alla Sezione ARI di Taranto, \"IQ8CZ\" alla Sezione ARI di Catanzaro, IQ9UM all'Associazione dei Radioamatori Uniti del Mediterraneo.\nFino al 2005 i suddetti nominativi del tipo, I, IK, IZ contraddistinguevano i \"radioamatori ordinari\" che avevano conseguito la patente di classe A (privilegi pieni di trasmissione, previo esame teorico e pratico di telegrafia), mentre il prefisso IW indicava i radioamatori che avevano ottenuto patente di classe B altrimenti detta \"speciale\" che comportava limitazioni nelle possibilit\u00e0 operative (accesso alle sole bande oltre i 30\u00a0MHz, e con potenza limitata rispetto alla licenza ordinaria. Tale differenza \u00e8 stata abrogata con un decreto 21 luglio 2005, e le patenti \"speciali\" cos\u00ec come i nominativi \"IW\" sono totalmente equiparati agli altri (abolizione della prova trasmissione e ricezione in Morse).\nI radioamatori con licenza speciale possono avere un suffisso a due lettere, ma comunque sempre con un nominativo \"IW+call area\", con l'uso di alcuni sottoblocchi per distinguere le regioni di appartenenza (ad esempio, gli IW calabresi sono raggruppati nel blocco IW8PA-IW8WZZ, quelli della Campania nel IW8AA-IW8OZZ, quelli del Molise nel IW8XA-IW8XZZ, quelli della provincia di Potenza nel IW8ZA-IW8ZZZ). Gli IW delle Regioni a Statuto Speciale non usano quindi un prefisso proprio (es. i siciliani sono tutti IW9, anche se residenti sull'isola principale od una minore).\nUn radioamatore operante temporaneamente in un luogo diverso da quello di licenza (residenza) pu\u00f2 far seguire il proprio nominativo da /P, per indicare la portabilit\u00e0 della propria stazione; se la radio \u00e8 su mezzo mobile, il nominativo \u00e8 completato da /M. Esempi: IK3TYA/P, I5KHX/P, IS0HHD/M. \u00c8 anche comune far seguire invece la cifra della \"call area\", oppure anteporre il prefisso speciale completo. Ad esempio, \"IK1AAA\" trasferito temporaneamente a Palermo pu\u00f2 presentarsi come IK1AAA/P, IK1AAA/IT9 oppure IT9/IK1AAA. IK1AAA operante da Milano si sigler\u00e0 IK1AAA/2, oppure pi\u00f9 raramente IK1AAA/I2 o I2/IK1AAA. IK1AAA operante da Pantelleria si sigler\u00e0 IH9/IK1AAA.\nLa raccomandazione dell'A.R.I., Associazione Radioamatori Italiani, \u00e8 di usare i seguenti criteri:\n-per operazioni all'interno della propria call-area (o dalla stessa isola, vedi sotto) usare /P; \n-per operazioni in altre call areas in regioni a statuto ordinario, far seguire la cifra della call area, per esempio I1XXX/8\n-per nominativi che operano da regioni a statuto speciale o da isole (vedi paragrafi seguenti), far anteporre il prefisso speciale: per esempio IT9/I1XXX, IC8/IK2YYY, IM0/IT9ZZZ, IS0KKK/IM0\nUna modifica al decreto legislativo n. 259 del Ministero delle comunicazioni del 1\u00ba agosto 2003, pubblicato dalla Gazzetta Ufficiale il 24 agosto 2005, sancisce in 3 punti l'equiparazione delle due classi in un'unica classe A, e il mantenimento dei nominativi della classe speciale, salvo esplicita richiesta.\nI prefissi principali usati in Italia sono:\nDall'elenco mancano le regioni a statuto speciale, a cui sono stati assegnati prefissi:\nPrefissi speciali sono assegnati anche ad isole e/o arcipelaghi; alcuni prefissi non sono ufficialmente stabiliti dal Ministero , ma sono usati de facto dalla comunit\u00e0 radioamatoriale in via non-ufficiale:\nPer particolari scopi vengono utilizzati i seguenti prefissi:"}
{"id": "1625951", "revid": "6923", "url": "https://it.wikipedia.org/wiki?curid=1625951", "title": "Fleetway", "text": "La Fleetway, nota anche come Fleetway Publications e Fleetway Editions, era una casa editrice britannica che produceva principalmente riviste a fumetti per il Regno Unito. Inizialmente chiamata Amalgamated Press, di propriet\u00e0 di Alfred Harmsworth, con sede a Fleetway House, entr\u00f2 nel mercato dei fumetti dal 1890 con \"Comic Cuts\" e \"Illustrated Chips\". Pubblic\u00f2 anche giornali con romanzi a puntate (per esempio nella rivista \"The Thriller\"), in cui apparvero, tra le altre, storie di Edwy Searles Brooks. Nel 1959 il nome della societ\u00e0 fu cambiato in Fleetway Publications e nel 1963 si fuse con la George Newnes Publishers e la Odhams Press per formare la IPC Media. Il nome della Fleetway venne ancora utilizzato per identificare il ramo editoriale dedicato ai fumetti della IPC, sebbene alcuni fumetti fossero pubblicati sotto il nome della stessa IPC. Nel 1987 tutti i fumetti furono raccolti nel ramo della Fleetway e venduti a Robert Maxwell. Nel 1991 questa divisione della Fleetway fu acquistata dalla Egmont che la fuse con la propria divisione editoriale dei fumetti con sede in Gran Bretagna, la London Editions, per creare la Fleetway Editions ma dopo il 2002 il nome Fleetway Editions cess\u00f2 di essere utilizzato dalla Egmont sulle sue pubblicazioni."}
{"id": "1625952", "revid": "3732", "url": "https://it.wikipedia.org/wiki?curid=1625952", "title": "Berliner", "text": ""}
{"id": "1625955", "revid": "1186766", "url": "https://it.wikipedia.org/wiki?curid=1625955", "title": "Secondo (disambigua)", "text": ""}
{"id": "1625957", "revid": "117530663", "url": "https://it.wikipedia.org/wiki?curid=1625957", "title": "Iso Grifo", "text": "La Iso Grifo \u00e8 una coup\u00e9 sportiva ad alte prestazioni costruita dalla Iso Rivolta, tra il 1965 e il 1974.\nIl contesto.\nL'intenzione della Iso Rivolta, nel varare il progetto della \"Grifo\", era di realizzare una vettura che risultasse una via di mezzo tra i mastodontici coup\u00e9 americani e le filanti berlinette sportive europee, riuscendo a concentrare, senza troppe rinunce o eccessi, il comfort e l'affidabilit\u00e0 degli uni, con l'eleganza e le prestazioni delle altre.\nLa difficile opera venne affidata, per la parte tecnica, a Giotto Bizzarrini, celebre progettista e gi\u00e0 consulente Alfa Romeo e Ferrari, affiancato dalla Bertone per la parte estetica.\nIl nuovo modello fu pronto in pochi mesi, in quanto si decise di procedere accorciando il telaio della \"GT\", sempre progettata da Bizzarrini, e venne presentato al Salone dell'automobile di Torino del 1963, con la denominazione \"A 3 L Grifo\".\nLa industrializzazione fu ben pi\u00f9 laboriosa, anche rallentata dall'insorgere di qualche divergenza di vedute tra l'azienda ed il progettista, che lasci\u00f2 la ISO Rivolta nel 1964, dopo aver realizzato la \"A 3 C\", versione della \"Grifo\" destinata alle competizioni.\nLe consegne iniziarono nei primi mesi del 1965, rivelando il gradimento della vettura presso un pubblico decisamente facoltoso, anche considerato il costo di quasi 8.000.000 di lire, all'epoca sufficienti per l'acquisto di un appartamento nel centro di Milano.\nLa Iso Grifo rimase in produzione, con poche modifiche, soprattutto inerenti alle motorizzazioni, fino alla chiusura dell'azienda di Bresso.\nLa Grifo \"A 3 C\".\nNon appena definito il modello stradale, Giotto Bizzarrini dedic\u00f2 ogni sua energia alla versione per le corse, denominata \"A 3 C\". La carrozzeria, realizzata a Modena presso la Carrozzeria Sports Cars di Piero Drogo, venne alleggerita e variata la distribuzione delle masse, mediante l'arretramento del motore.\nIl chiaro obiettivo di Bizzarrini era di riuscire, in breve tempo, a realizzare una vettura in grado di confrontarsi con la Ferrari 250 GTO, che spadroneggiava sulle piste di tutta Europa, ultimo suo progetto realizzato per la Ferrari, prima del burrascoso distacco dalla casa modenese.\nNel 1964 La Iso Grifo A3C partecip\u00f2 alla 24 Ore di Le Mans alla guida dei piloti Pierre Noblet e Edgar Berney.\nLe esigenze del progettista, per\u00f2, erano completamente diverse da quelle aziendali, che non prevedevano alcun serio programma sportivo, fatta eccezione per estemporanee partecipazioni ad alcune gare sportive, per mero interesse pubblicitario e di \"blasone\".\nDimostrandosi la divergenza insanabile, il progettista lasci\u00f2 la Iso Rivolta per fondare, a Livorno, la \"Societ\u00e0 Prototipi Bizzarrini\" e produrre in proprio la vettura.\nLa \"Grifo 90\".\nLa Iso Grifo 90 fu disegnata nel 1991 da Marcello Gandini, gi\u00e0 padre di un restyling della \"Grifo\" degli anni '70. Il progetto del telaio venne affidato a Gian Paolo Dallara che oper\u00f2 su meccanica \"Corvette\", espressamente modificata per la \"Grifo 90\" e portata alla potenza di 440 CV dalla Callaway. La vettura doveva essere prodotta in serie limitata a partire dal 1994 nell'impianto di Conversano (BA) dove venivano prodotti gli autobus Isobus, su pianale Mercedes. Tuttavia, dopo l'estate '92, una crisi nel settore degli autobus imped\u00ec la messa in produzione della supercar italiana.\nNel mese di aprile 2010 quest'auto ha trovato realizzazione ed \u00e8 stata immatricolata la prima di una serie limitata e numerata di soli 12 pezzi, approvati da Piero Rivolta e realizzati da Mako Shark.."}
{"id": "1625962", "revid": "767487", "url": "https://it.wikipedia.org/wiki?curid=1625962", "title": "Big Japan", "text": "I Big Japan sono un gruppo Indie rock, formatosi a Los Angeles nel 2005. Il gruppo, inizialmente chiamato \"Stevens' Team\", \u00e8 composto da quattro membri: Nathanial Castro, cantante e chitarrista della band; Brad Babinski, bassista; Adam Brody, batterista, e Bret Harrison, chitarrista.\nI Big Japan si esibiscono in pubblico, scrivono i loro testi e registrano nuovi pezzi sporadicamente, dal momento che i due attori che fanno parte della band, Adam Brody e Bret Harrison, sono spesso impegnati con la loro carriera cinematografica.\nIl primo e, fino ad ora, unico album della band, \"Music for Dummies\" (in seguito rinominato \"Untitled\"), \u00e8 uscito il 23 agosto 2005. Un EP sarebbe dovuto uscire, secondo i piani del gruppo, nei primi mesi del 2007.\nCollegamenti esterni.\n Myspace Ufficiale"}
{"id": "1625971", "revid": "1543377", "url": "https://it.wikipedia.org/wiki?curid=1625971", "title": "Summer Lovers", "text": "Summer lovers \u00e8 un film del 1982, diretto da Randal Kleiser.\nTrama.\nMichael e Cathy, una giovane coppia di americani, decidono di trascorrere una indimenticabile vacanza nelle isole greche. A Santorini Michael conosce Lina, una archeologa francese, e se ne innamora. Non volendo rinunciare a Cathy, Michael cercher\u00e0 di convivere con entrambe.\nProduzione.\nLe riprese del film hanno avuto luogo tra agosto ed ottobre 1981 principalmente a Santorini. Altre scene sono state girate nelle isole di Creta, Delo e Mykonos. La villa in cui soggiornano i personaggi di Michael e Cathy \u00e8 stata acquistata da una coppia nel 1987 e trasformata in un negozio di articoli da regalo chiamato \"Summer Lovers\".\nLa produzione ottenne il permesso - mai rilasciato prima - di poter girare in uno scavo reale, la presunta \"citt\u00e0 perduta di Atlantide\" ad Akrotiri. Mentre scavava in un'area del sito appositamente selezionata e sotto la supervisione di un vero archeologo, la Quennessen scopr\u00ec diversi pezzi di ceramica vecchi di 3.500 anni.\nHans Van Tongeren, un acclamato attore olandese, stava visitando la zona come turista quando Daryl Hannah lo not\u00f2 tra la folla. L'attrice organizz\u00f2 un incontro tra l'attore e il regista del film e, successivamente, Van Tongeren \u00e8 stato aggiunto al cast nel ruolo Jan.\n\"Summer Lovers\" \u00e8 l'ultimo film uscito nelle sale dell'attrice Val\u00e9rie Quennessen, nel quale interpretava un'archeologa. \nSi ritir\u00f2 dalle scene poco tempo dopo per crescere i suoi figli e mor\u00ec in un incidente d'auto nel 1989 all'et\u00e0 di 31 anni.\nAccoglienza.\n\"Summer Lovers\" \u00e8 stato accolto male dalla critica. Su Rotten Tomatoes il film ha una valutazione del 25% basata su 8 recensioni, con una valutazione media di 4,54/10."}
{"id": "1625974", "revid": "767487", "url": "https://it.wikipedia.org/wiki?curid=1625974", "title": "Odhams Press", "text": "La Odhams Press era una casa editrice britannica. Originariamente un gruppo giornalistico negli anni 1890, prese il nome di Odham's Press Ltd. nel 1920, quando si fuse con la rivista \"John Bull\". Nel 1937 aveva fondato il primo settimanale a colori, \"Woman\", per il quale cre\u00f2 e gest\u00ec una tipografia dedicata ad alta velocit\u00e0. La compagnia possedeva anche \"Ideal Home\" (fondata nel 1920) e la famosissima rivista equestre \"Horse and Hound\" (acquistata). In seguito la Odhams si espanse nell'editoria dei libri (pubblic\u00f2, ad esempio, \"Painting as a Pastime\" (\"La pittura come passatempo\") di Winston Churchill, e un'edizione delle opere complete di William Shakespeare) e dei fumetti, compresi titoli celebri come \"Wham!\" e \"Smash!\". Nei primi anni '60 fu acquistata dal Mirror Group Newspapers, insieme alla George Newnes Company e alla Amalgamated Press; le tre societ\u00e0 furono infine fuse per formare la International Publishing Corporation (IPC)."}
{"id": "1625976", "revid": "287204", "url": "https://it.wikipedia.org/wiki?curid=1625976", "title": "Balli", "text": ""}
{"id": "1625979", "revid": "185700", "url": "https://it.wikipedia.org/wiki?curid=1625979", "title": "Chiesa di Santa Chiara a Napoli", "text": ""}
{"id": "1625981", "revid": "287204", "url": "https://it.wikipedia.org/wiki?curid=1625981", "title": "Ballini", "text": ""}
{"id": "1625983", "revid": "105739840", "url": "https://it.wikipedia.org/wiki?curid=1625983", "title": "Pro rata temporis", "text": "Pro rata temporis \u00e8 una locuzione latina che significa \"in proporzione al tempo\".\nLa locuzione \u00e8 attualmente utilizzata:"}
{"id": "1625984", "revid": "308552", "url": "https://it.wikipedia.org/wiki?curid=1625984", "title": "Kendra Wilkinson", "text": "Biografia.\nDiventata famosa, a soli 18 anni, tra il grande pubblico negli Stati Uniti grazie al programma simil-reality dell'emittente E! \"The Girls Next Door\", di cui \u00e8 una delle tre protagoniste (giunto nel 2008 alla quarta stagione e distribuito anche in DVD), \u00e8 cresciuta solo con la madre dall'et\u00e0 di 4 anni, dopo che il padre ha lasciato la famiglia. \u00c8 sempre stata appassionata di sport e ha giocato nella squadra di softball della sua scuola per sei anni. Si \u00e8 diplomata nel 2003 alla Clairemont High School. Nel 2004 Kendra ha conosciuto Hugh Hefner, fondatore della rivista per adulti Playboy, alla festa del suo settantottesimo compleanno e poco dopo \u00e8 diventata una delle sue fidanzate, lasciando la sua casa di San Diego per trasferirsi alla Playboy Mansion, dove ha vissuto fino al 2008 quando le tre \"girls next door\" hanno lasciato Hefner.\nVita privata.\nIl 27 giugno 2009 Kendra ha sposato il giocatore di football americano Hank Baskett III, acquisendone il cognome. Il matrimonio \u00e8 stato celebrato nella Playboy Mansion, e fra le damigelle d'onore hanno figurato le altre due protagoniste della serie televisiva \"The Girls Next Door\", Bridget Marquardt e Holly Madison. I due hanno avuto un figlio, Hank Baskett IV, nato l'11 dicembre 2009.\nA Los Angeles, nell'aprile del 2013 \u00e8 stata coinvolta in un brutto incidente d'auto. Non avendo riportato fratture o ferite gravi \u00e8 stata rapidamente dimessa. \nIl 31 ottobre 2013 Kendra annuncia la sua seconda gravidanza tramite una foto su Twitter. Il 16 maggio 2014 sempre via Twitter la Wilkinson annuncia la nascita della sua bambina che si chiama Alijah Mary Baskett.\nDal luglio 2005 \u00e8 una delle protagoniste di \"The Girls Next Door\", un programma simil-reality incentrato sulla vita di Hefner e delle sue tre \"fidanzate\" (oltre a Kendra Wilkinson vi sono l'attrice Bridget Marquardt e la modella Holly Madison) alla Playboy Mansion e agli eventi organizzati dalla rivista. In questa veste \u00e8 comparsa diverse volte con le due colleghe sulle pagine di Playboy.\nDal dicembre 2005 collabora come articolista/blogger con il sito web dei Philadelphia Eagles (una squadra di football americano della NFL con sede a Filadelfia).\nNel 2006 ha partecipato al video di \"Smack That\" dei rapper Akon e Eminem.\nNel 2007 era stata scelta per giocare nelle Chicago Bliss nel campionato del 2007 della Lingerie Football League. Il torneo di quell'anno \u00e8 stato per\u00f2 cancellato. Sempre nello stesso anno Kendra ha partecipato alla prima edizione del reality show di MTV \"Celebrity Rap Superstar\", in cui otto personaggi famosi venivano istruiti per divenire dei rapper, arrivando in finale ma perdendo contro l'attrice Shar Jackson.\nNel 2007, \u00e8 apparsa nel video musicale \"Rockstar\" dei Nickelback, insieme alle \"girls next door\" Holly Madison e Bridget Marquardt\nNel 2008, insieme a Bridget Marquardt e Holly Madison, \u00e8 arrivata in quarta posizione nel sondaggio online del sito di Playboy sulle \"Sexiest Celebrities\".\nSia da sola che con le altre due protagoniste di \"The Girls Next Door\" \u00e8 apparsa in diversi film, telefilm e programmi, tra cui \"Scary Movie 4\", \"Las Vegas\", \"Entourage\", \"General Hospital\", \"The Howard Stern Show\", \"The Tonight Show\", \"The Tyra Banks Show\", \"Robot Chicken\", spesso interpretando se stessa. \u00c8 una fan accanita dei Chargers, squadra di football di San Diego, sua citt\u00e0 natale.\nDal 2009 \u00e8 la protagonista, insieme al marito Baskett, della serie tv \"Kendra\" trasmessa in Italia da E! Entertainment, un programma simil-reality incentrato sulla vita quotidiana della coppia e sulla preparazione del matrimonio.\nIl 2 aprile 2018 conferma, tramite Instagram, il divorzio da Baskett dopo 9 anni."}
{"id": "1625989", "revid": "34928", "url": "https://it.wikipedia.org/wiki?curid=1625989", "title": "Guy de Pr\u00e8villy", "text": ""}
{"id": "1625990", "revid": "84184", "url": "https://it.wikipedia.org/wiki?curid=1625990", "title": "Bastianelli", "text": ""}
{"id": "1625993", "revid": "106221785", "url": "https://it.wikipedia.org/wiki?curid=1625993", "title": "Casigliano", "text": "Casigliano \u00e8 una frazione del comune di Acquasparta, in provincia di Terni. Il paese si trova ad un'altezza di 255 , su un piccolo colle circondato da altre colline e monti, in direzione di Todi ed a 15\u00a0km dal capoluogo.\nSecondo i dati del censimento Istat 2001, il paese \u00e8 abitato da 67 residenti (186 secondo il sito del comune).\nStoria.\nSecondo gli scrittori latini Appiano e Dione, truppe di legionari della \"gens\" \"Casilena\" furono inviate in questa zona (assieme alle loro famiglie e ad altre truppe), vicino a \"Tuder\", da Ottaviano. L'aspetto originale era quello di una \"villa\", chiusa da mura; nel medioevo venne distrutta prima dai barbari e poi dalle lotte con i ghibellini.\nNel 1519 vi fu costruito un castello dai suoi abitanti, asservito a Ludovico degli Atti, che era tornato dalle crociate, dove comand\u00f2 l'esercito papale, e lo ebbe in dono dal pontefice.\nAl suo interno racchiude la rocca (preesistente) progettata da Antonio da Sangallo il Giovane. Nel 1543 vi soggiorn\u00f2 Paolo III, di ritorno a Roma dopo aver incontrato l'imperatore Carlo V d'Asburgo.\nNel 1553, al termine di un banchetto, venne perpetrata una strage da parte dei Cesi di Acquasparta nei confronti degli Atti, loro parenti: questo atto concluse la faida instauratasi anni prima, per la supremazia su Todi.\nIl principe Corsini di Firenze lo acquist\u00f2 per 495.000 scudi nel 1605, direttamente dalla Corte pontificia: tuttora, i suoi eredi, lo posseggono e ne curano la ristrutturazione."}
{"id": "1626004", "revid": "599013", "url": "https://it.wikipedia.org/wiki?curid=1626004", "title": "Tabella dei prefissi radioamatoriali A - C", "text": "Prosegui alle altre pagine "}
{"id": "1626005", "revid": "180559", "url": "https://it.wikipedia.org/wiki?curid=1626005", "title": "Tintarella di luna/Mai", "text": "Tintarella di luna/Mai \u00e8 il 14\u00ba singolo di Mina, pubblicato su vinile a 45 giri nel settembre 1959 dalla casa discografica Italdisc.\nIl disco.\nCon Mina suonano \"I Solitari\" in entrambi i brani.\n\u00c8 stato pubblicato con tre copertine diverse. Quella ufficiale, quella alternativa e quella visibile nell'infobox a fianco.\nCome tutte le canzoni pubblicate da Mina su singolo in quel periodo, anche queste sono contenute nell'antologia specifica \"\" del 2010.\nI due brani, con \"Splish Splash\", fanno anche parte della colonna sonora di uno dei primissimi musicarelli cui Mina partecipa insieme ad altri cantanti: \"Juke box - Urli d'amore\" del 1959. Tintarella di luna entrer\u00e0 anche altri film italiani di rock'n'roll del periodo, ad esempio \"Urlatori alla sbarra\" del 1960.\nSuccesso e classifiche.\nIl 16 gennaio 1960 Mina \u00e8 per la prima volta in carriera in testa alla classifica settimanale delle vendite dei singoli in Italia.\n11 settimane consecutive di permanenza in classifica tra le prime dieci, di cui 6 tra le prime cinque; per un mese intero sul podio delle prime tre. Alla fine risulta il 13\u00b0 singolo per vendite annuali durante il 1960.\nNumeri ancor pi\u00f9 considerevoli se paragonati alla versione de I Campioni che, negli stessi due anni, raggiunge al massimo il 15\u00ba posto settimanale e il 72\u00b0 annuale.\n\"Mai\".\nBrano non presente in un album della discografia ufficiale, ma reperibile nella raccolta \"Mina ...Di baci\" del 1993, oltre che nell'antologia \"\" del 2010.. Lo si ascolta in sottofondo nel film \"L'avventura\" di Michelangelo Antonioni del 1960, durante una scena sentimentale tra Claudia (Monica Vitti) e Sandro (Gabriele Ferzetti) nell'albergo di Noto."}
{"id": "1626010", "revid": "1320609", "url": "https://it.wikipedia.org/wiki?curid=1626010", "title": "Giulio Tampalini", "text": "Biografia.\nNato a Brescia nel 1971 ha compiuto gli studi musicali presso il Conservatorio della sua citt\u00e0 con Gianluigi Fia e di seguito con Marco De Santi, sotto la cui guida si \u00e8 diplomato con il massimo dei voti e la lode al Conservatorio \"Giorgio Federico Ghedini\" di Cuneo. Si \u00e8 perfezionato con Tilman Hoppstock ed Eliot Fisk e con Angelo Gilardino presso l'Accademia Lorenzo Perosi di Biella.\nVincitore di alcuni dei pi\u00f9 importanti Concorsi Internazionali di chitarra, ha tenuto concerti in tutta Europa, Asia e Stati Uniti, da solista e accompagnato da gruppi e orchestre sinfoniche. Nel 2001 ha partecipato al Concerto di Natale in Vaticano in onore del Papa.\nIl Convegno Nazionale di Chitarra di Alessandria e di Milano gli ha conferito il premio \u201cChitarra d'oro\u201d nel 2001 come giovane promessa, nel 2003 per il miglior CD di chitarra (\u201cFrancisco T\u00e1rrega: Opere complete per chitarra\u201d) e nel 2019 per la Promozione e la divulgazione (Direzione artistica \"Italian Guitar Campus\")\nHa registrato pi\u00f9 di 40 CD solistici, di musica da camera e DVD. \u00c8 autore con Giovanni Podera della collana \"I Maestri della Chitarra\" per le Edizioni Curci.\nNel 2014 gli \u00e8 stato conferito a Milano il Premio nazionale delle Arti e della Cultura.\nNel 2017 \u00e8 artista della major discografica Warner, per cui ha registrato il CD \"The Spanish Guitar\" .\nDal 2017 \u00e8 direttore artistico insieme a Fernando Lepri dell'Italian Guitar Campus.\nDal 2019 affianca Filippo Michelangeli nella direzione della Seicorde Academy di Milano.\nCollabora con numerosi artisti e musicisti tra i quali: Giovanni Sollima, Joanna Klisowska, Mario Marzi, Simone Zanchini, Davide Alogna, Simonide Braconi, Lucio Degani, Christian Saggese, Fabio Maida, Daniele Fabio, Andrea Bosca, Paolo Sassanelli, Paola Gassman, Stefano Maffizzoni, Salvatore Lombardi, GIno Zambelli, Warsaw Royal Strings e molti altri.\nCollana \"I Maestri della Chitarra\" libri con CD.\nEdizioni Curci\nAltre pubblicazioni.\nEdizioni Infinito"}
{"id": "1626011", "revid": "287204", "url": "https://it.wikipedia.org/wiki?curid=1626011", "title": "Stephen Frick", "text": "Cresciuto nella periferia di Pittsburgh, in Pennsylvania, Frick si \u00e8 diplomato alla \"Pine-Richland High School\" nel 1982 e laureato in ingegneria aerospaziale nell'Accademia Navale degli Stati Uniti nel 1986. Gli venne conferito successivamente il grado di ufficiale e fu addestrato come pilota di F/A-18. Assegnato alla portaerei USS \"Saratoga\", partecip\u00f2 a missioni di combattimento durante la Guerra del Golfo e nel 1994 consegu\u00ec il master in ingegneria aeronautica nella \"Naval Postgraduate School\".\nFrick venne selezionato come candidato astronauta nel 1996 e si addestr\u00f2 come pilota dello Space Shuttle. Pilot\u00f2 l\"'Atlantis\" durante la missione STS-110 nel 2002. Nel 2006 venne assegnato al comando della missione STS-122 e, nuovamente a bordo dell'\"Atlantis\" trasport\u00f2 il laboratorio Columbus sulla Stazione Spaziale Internazionale."}
{"id": "1626013", "revid": "287204", "url": "https://it.wikipedia.org/wiki?curid=1626013", "title": "Alan Poindexter", "text": "Nato da John Poindexter a Pasadena in California, Poindexter \u00e8 cresciuto a Rockville in Maryland. Si \u00e8 diplomato alla \"Coronado High School\" nel 1979 e ha ottenuto il \"bachelor\" in ingegneria aerospaziale al \"Georgia Institute of Technology\" nel 1986 e un \"master of science\" in ingegneria aeronautica nella \"Naval Postgraduate School\" nel 1995.\n\u00c8 scomparso nel 2012 all'et\u00e0 di 50 anni a seguito di un incidente con una moto d'acqua.\nCarriera.\nDopo essere stato assegnato all\"'Hypervelocity Wind Tunnel Facility\" del \"Naval Surface Weapons Center\" a White Oak in Maryland, Poindexter inizi\u00f2 l'addestramento come pilota da combattimento a Pensacola in Florida. Nel 1988 venne assegnato al Fighter Squadron 124 in California e in seguito al Fighter Squadron 211. Venne impiegato nel Golfo Persico durante l'Operazione Desert Storm e l'Operazione Southern Watch.\nVenne selezionato dalla NASA nel giugno 1998 e inizi\u00f2 l'addestramento da astronauta. Inizialmente lavor\u00f2 nell\"'Astronaut Office Shuttle Operation Branch\" come lead support astronaut al Kennedy Space Center. Nel dicembre 2002 venne assegnato alla missione STS-120 per trasportare il modulo Harmony, ma il disastro del Columbia caus\u00f2 il rinvio della missione. Nel luglio 2006 Poindexter fu assegnato come pilota della missione STS-122 dove venne trasportato ed installato il modulo Columbus sulla Stazione Spaziale Internazionale nel febbraio 2008.\nIn aprile 2010 \u00e8 tornato nello spazio al comando della missione STS-131 in cui \u00e8 stato portato sulla ISS il Multi-Purpose Logistics Module \"Leonardo\"."}
{"id": "1626015", "revid": "2060716", "url": "https://it.wikipedia.org/wiki?curid=1626015", "title": "Polimestore", "text": "Nella mitologia greca Polimestore, detto anche Poli(m)nestore (dal greco \u03a0\u03bf\u03bb\u03c5\u03bc\u03ae\u03c3\u03c4\u03c9\u03c1, latinizzato in \"Polymnestor\"), era il nome di uno dei re del Chersoneso di Tracia.\nIl mito.\nPolimestore si imparent\u00f2 con Priamo il re di Troia sposando Iliona una sua parente (figlia o cognata a seconda delle fonti). Il saggio re gli affid\u00f2 uno dei suoi figli, Polidoro per la protezione del parente acquisito durante la guerra di Troia. Agamennone, prima che la guerra iniziasse, cerc\u00f2 di corromperlo e di farlo schierare dalla propria parte, offrendogli oro e sua figlia, la bella Elettra, per moglie. Secondo la versione pi\u00f9 comune, il re riusc\u00ec a fare uccidere Polidoro. In altri autori uccise per sbaglio il suo amato figlio, Deipilo, al posto del principe troiano: quando poi questi comprese la realt\u00e0 delle cose prima rese cieco il traditore e poi lo uccise.\nIn realt\u00e0 altri miti raccontano che sia stata Iliona stessa ad uccidere Polimestore, da sola o insieme a Ecuba."}
{"id": "1626016", "revid": "1543377", "url": "https://it.wikipedia.org/wiki?curid=1626016", "title": "Leland Melvin", "text": "Nato a Lynchburg (Virginia), Melvin si diplom\u00f2 alla \"Heritage High School\" e consegu\u00ec il \"bachelor\" in Chimica alla \"University of Richmond\". Nel 1991 ricevette il \"master of science\" in Ingegneria dei materiali alla \"University of Virginia\".\nMelvin inizi\u00f2 a lavorare al centro di ricerca NASA \"Nondestructive Evaluation Sciences Branch\" a Langley nel 1989, dove conduceva esperimenti con sensori per misurare la resistenza, la temperatura e il danno chimico in strutture metalliche e composite. Nel 1994 venne promosso a capo del \"Vehicle Health Monitoring\" per il programma della Lockheed e della NASA per lo sviluppo dell'X-33 Reuseable Launch Vehicle.\nFu selezionato nel 1998 come astronauta, ed inizi\u00f2 l'addestramento. Essendo impiegato nel \"Educator Astronaut Program\", visit\u00f2 molte scuole negli Stati Uniti, discutendo e promuovendo la scienza, la tecnologia, l'ingegneria e l'esplorazione spaziale con insegnanti e studenti.\nNel febbraio 2008 partecip\u00f2 alla missione STS-122 del Programma Space Shuttle, durante la quale venne trasportato ed installato il modulo Columbus sulla Stazione Spaziale Internazionale."}
{"id": "1626019", "revid": "930062", "url": "https://it.wikipedia.org/wiki?curid=1626019", "title": "Rex Walheim", "text": "Nato a Redwood City in california, Walheim si \u00e8 diplomato alla San Carlos High School nel 1980 e ha conseguito un \"bachelor of science\" in ingegneria meccanica a Berkeley, \"University of California\" nel 1984 e un \"master of science\" in ingegneria industriale alla \"University of Houston\" nel 1989.\nNell'ottobre 1986 venne assegnato al Johnson Space Center a Houston dove lavor\u00f2 come un controllore di volo dei sistemi meccanici e il capo operazioni per il carrello di atterraggio, i freni e la barriera di emergenza dello Space Shuttle. Walheim venne trasferito nell'agosto 1989 al quartier generale dell'Air Force Space Command a Colorado Spring dove fu il manager di un programma per l'aggiornamento dei radar da avvertimento (\"warning radar\"). Venne selezionato per la scuola di pilotaggio nel 1991 e frequent\u00f2 i corsi alla base aerea Edwards in California nel 1992. In seguito fu assegnato al programma F-16 Combined Test Force e dopo comandante dell'avionica e degli armamenti. Nel gennaio 1996 Walheim divenne istruttore alla scuola di pilotaggio dell'aeronautica, dove lavor\u00f2 fino ad iniziare l'addestramento da astronauta.\nWalheim inizi\u00f2 la carriera alla NASA come controllore di volo e ingegnere delle operazioni al Johnson Space Center dall'ottobre 1986 al gennaio 1989. Fu selezionato come candidato astronauta nel 1996 e dopo due anni di addestramento e valutazione fu certificato per il volo spaziale come specialista di missione. Inizialmente venne assegnato a compiti tecnici all\"'Astronaut Office Space Station Operations Branch\". Partecip\u00f2 alla missione STS-110 nel 2002 dove effettu\u00f2 delle attivit\u00e0 extraveicolari. Dopo il primo volo, venne assegnato alle attivit\u00e0 extraveicolari, e fu selezionato per la missione STS-122 del febbraio 2008. In quest'ultima missione partecip\u00f2 a tutte le tre passeggiate spaziali per un totale di oltre 22 ore di attivit\u00e0 extraveicolare.\nNel luglio 2011 ha partecipato alla missione STS-135, la missione conclusiva del programma Space Shuttle."}
{"id": "1626021", "revid": "205250", "url": "https://it.wikipedia.org/wiki?curid=1626021", "title": "Hans Schlegel", "text": "Schlegel si laure\u00f2 in fisica alla RWTH Aachen University in Germania. In seguito condusse delle ricerche sulla fisica dei semiconduttori prima di iniziare l'addestramento da astronauta al termine degli anni '80 al \"German Aerospace Center\". Vol\u00f2 come specialista di missione nel 1993 con la missione STS-55 che trasport\u00f2 il modulo di ricerca D-2 dello Spacelab.\nDal 1995 al 1997 venne addestrato come membro dell'equipaggio di riserva della missione russo-tedesca Sojuz TM-25 e in seguito venne ulteriormente addestrato in Russia per qualificarsi come secondo ingegnere di bordo della stazione spaziale Mir. Nel 1998 divenne parte dell\"'European Astronaut Corps\".\nHans venne selezionato e partecip\u00f2 alla missione STS-122 nel febbraio 2008, durante la quale venne installato il modulo laboratorio Columbus sulla Stazione Spaziale Internazionale, come specialista di missione."}
{"id": "1626024", "revid": "124140639", "url": "https://it.wikipedia.org/wiki?curid=1626024", "title": "Aldo Ferrabino", "text": "Biografia.\nFerrabino nacque a Cuneo, primo dei tre figli di Angelica Toesca, donna sensibile e generosa e di Vincenzo Agostino, funzionario dello Stato, uomo dalla natura affettuosa e sobria e di idee agnostiche, che per questo motivo non volle far battezzare i figli. L'infanzia di Aldo trascorse serena circondato com'era dalle premure della madre e del padre che, avendo perduto il precedente figlio, dedicarono molte attenzioni al fanciullo nato di costituzione debole e di salute cagionevole.\nA Cuneo comp\u00ec il primo ciclo di studi dimostrandosi subito allievo modello e con rare doti di intelligenza. Prosegu\u00ec gli studi classici a Cremona, dove il padre era stato trasferito per lavoro, e quando la famiglia dovette nuovamente trasferirsi in Alessandria, il giovane, che aveva terminato il Liceo, si iscrisse nell'ottobre del 1910, all'Universit\u00e0 di Torino presso la facolt\u00e0 di Lettere.\nA Torino, dove viveva in una camera ammobiliata, inizi\u00f2 a frequentare assiduamente l'ambiente universitario dedicandosi con il massimo impegno allo studio e dando lezioni private per non dover pesare troppo sulle finanze paterne.\nIl suo primo maestro fu Arturo Graf, docente di Letteratura italiana presso la stessa universit\u00e0, ma verso il terzo anno inizi\u00f2 a seguire con crescente interesse la storia antica frequentando le lezioni dello storico Gaetano De Sanctis, con il quale si laure\u00f2 nel 1914, con una tesi su \"Kalypso\".\nInsegn\u00f2 presso vari Licei, a Torino, Palermo, Napoli fintanto che, ottenuta la libera docenza, divenne nel 1921 professore di storia antica dapprima presso l'Universit\u00e0 di Torino e in seguito presso l'Universit\u00e0 di Padova. Nel 1947 venne nominato rettore dell'Ateneo, incarico che dur\u00f2 fino al 1949, anno in cui ottenne la cattedra di Storia romana presso l'Universit\u00e0 di Roma, cattedra che detenne fino al 1962.\nMorta la prima moglie Mercedes dopo lunga malattia il 4 giugno 1945, Ferrabino concluse il suo periodo di avvicinamento alla religione cattolica facendosi battezzare nel dicembre 1945. Spos\u00f2 poi Paola Zancan, sua collega nell'Universit\u00e0 di Padova, proveniente da agiata e cattolica famiglia, con la quale si stabil\u00ec a Roma, dove vivr\u00e0 fino alla morte.\nInizi\u00f2 in quel periodo a frequentare \"La Cittadella di Assisi\" diventando grande amico di don Giovanni Rossi, fondatore dell'Associazione \u00abPro Civitate Christiana\u00bb e della rivista \"La Rocca\".\nAd Assisi, Ferrabino prese l'abitudine di trascorrere con la moglie e le nipoti lunghi periodi durante le vacanze estive alternate a quelle trascorse a Fregene. Nel 1948 venne eletto senatore della Repubblica Italiana per la Democrazia Cristiana e rimase al Senato fino al 1954.\nNel 1954 divenne presidente della Enciclopedia Italiana, incarico che detenne, insieme a quello di direttore scientifico avuto nel 1966, fino al 1972.\nNel 1949 era stato intanto incaricato di presiedere al Consiglio Superiore delle Accademie e nel 1950 promosse il Centro nazionale per il catalogo unico delle biblioteche italiane e per le informazioni bibliografiche diventandone il presidente.\nNel 1950 divenne corrispondente dell'Accademia del Lincei e nel 1955 corrispondente nazionale della stessa e presidente dell'Istituto italiano per la storia antica.\nNel 1956 fu eletto presidente della Societ\u00e0 Nazionale \"Dante Alighieri\" e nel 1957, insieme a Vincenzo Cappelletti, fond\u00f2 la Rivista di italianistica \"Il Veltro\".\nPubblic\u00f2 circa 200 lavori sulla storia di Atene e dei Greci, sull'Italia romana, l'et\u00e0 dei Cesari, la filosofia della storia, la cristologia."}
{"id": "1626025", "revid": "767487", "url": "https://it.wikipedia.org/wiki?curid=1626025", "title": "Stanley Love", "text": "Love, diplomato alla \"Winston Churchill High School\" a Eugene in Oregon, consegu\u00ec il master in astronomia all'University of Washington nel 1989 e il dottorato nel 1993.\nVenne selezionato dalla NASA nel giugno 1998 dove inizi\u00f2 come controllore di volo e \"capsule communicator\" (CAPCOM) nel Controllo Missione per le Expedition dalla 1 alla 7 e per le missioni Shuttle STS-104, STS-108 e STS-112.\nNel 2006 venne assegnato alla missione STS-122 del febbraio 2008, durante la quale venne installato il modulo laboratorio Columbus sulla Stazione Spaziale Internazionale, come specialista di missione. Durante la missione Love partecip\u00f2 a due attivit\u00e0 extraveicolari."}
{"id": "1626027", "revid": "124891165", "url": "https://it.wikipedia.org/wiki?curid=1626027", "title": "Enrico Zuppi", "text": "Biografia.\nFrequent\u00f2 fin da giovanissimo la Basilica di Sant'Eustachio nella quale, nella prima met\u00e0 del Novecento, operava don Pirro Scavizzi, esempio di un cattolicesimo sociale ed impegnato.\nDurante gli anni universitari, frequentando la Federazione Universitaria Cattolica Italiana conobbe don Giovanni Battista Montini, futuro papa Paolo VI, assistente ecclesiastico e Igino Righetti presidente della FUCI. Con essi and\u00f2 a prestare opera di apostolato e di assistenza nella periferia al tempo molto degradata di Porta Metronia.\nForte di una profonda vita spirituale, si dedic\u00f2 all'apostolato missionario a Milano prima, e ad Assisi poi, nella Compagnia di San Paolo e ai primordi della Pro Civitate Christiana di don Giovanni Rossi.\nNel 1946 spos\u00f2 Carla Fumagalli, nipote del cardinale Carlo Confalonieri, dalla quale ebbe sei figli, il quinto dei quali \u00e8 Matteo Maria Zuppi.\nDal 1947 al 1979 lavor\u00f2 in Vaticano alla direzione del settimanale \"L'Osservatore della Domenica\"\nFotografo e giornalista.\nNei primi anni della sua carriera si dedic\u00f2 alla pubblicit\u00e0 e lavor\u00f2 per le pubblicazioni della Compagnia di San Paolo. Conserv\u00f2 per tutta la sua vita la passione della fotografia. Circa ventimila sue fotografie sono state donate dai familiari all'Istituto Luigi Sturzo di Roma, dove sono conservate nel \"Fondo Enrico Zuppi\". Esse costituiscono una preziosa fonte di documentazione su decenni di vita italiana, non solo ecclesiale.\nNel secondo dopoguerra si stabil\u00ec a Milano, dove lavor\u00f2 come caporedattore del quotidiano L'Italia.\nA Bologna collabor\u00f2 al quotidiano L'Avvenire d'Italia con Raimondo Manzini.\nNel gennaio 1947 fu chiamato ad occuparsi del settimanale vaticano L'Osservatore della Domenica da Monsignor Montini, allora sostituto della Segreteria di Stato. Zuppi rimase direttore del periodico fino al luglio 1979, quando cess\u00f2 il suo servizio per raggiunti limiti d'et\u00e0.\nZuppi ha dato un contributo importante alla modernizzazione della stampa vaticana. Egli, nelle pubblicazioni che diresse, speriment\u00f2 un linguaggio \"fotogiornalistico\", nel quale il testo e l'immagine sono complementari e contribuiscono a una comunicazione immediata. Secondo la definizione che diede di lui Raimondo Manzini, Zuppi era un \"ingegnere della notizia\": dirigeva il giornale, lo impaginava, inseriva le foto nei servizi da lui stesso realizzati, scriveva le didascalie e curava ogni particolare della pubblicazione. Quando and\u00f2 in pensione, nel 1979, \"L'Osservatore della Domenica\", vera e propria \"creatura\" di Zuppi, cess\u00f2 di esistere come pubblicazione autonoma e divenne un supplemento de \"L'Osservatore Romano\"."}
{"id": "1626031", "revid": "104458", "url": "https://it.wikipedia.org/wiki?curid=1626031", "title": "\u00d6resundsbron", "text": ""}
{"id": "1626034", "revid": "1745361", "url": "https://it.wikipedia.org/wiki?curid=1626034", "title": "Deipilo (figlio di Polimestore)", "text": "Nella mitologia greca, Deipilo era il nome di uno dei figli di Polimestore e di Iliona, la figlia maggiore di Ecuba a Priamo, il cui mito fu trattato nella omonima tragedia di Pacuvio.\nIl mito.\nPolimestore spos\u00f2 una delle tante figlie di Priamo, il re di Troia. Ricevette come dono di nozze un valido aiuto, il fratello della moglie, Polidoro, che anche se ancora piccolo, doveva difenderlo dall'imminente guerra di Troia. Iliona temendo suo marito decise di scambiare suo figlio con suo fratello. Polimestore all'insaputa dei suoi parenti ottenebrato da promesse da parte dei greci decise di uccidere Polidoro non sapendo dello scambio alla fine uccise Deipilo. "}
{"id": "1626036", "revid": "1652635", "url": "https://it.wikipedia.org/wiki?curid=1626036", "title": "Zio Adolfo in arte F\u00fchrer", "text": "Zio Adolfo in arte F\u00fchrer \u00e8 un film italiano del 1978 diretto da Castellano e Pipolo.\nTrama.\nParodia della vita di Adolf Hitler, vede come protagonista una coppia di gemelli, entrambi interpretati da Adriano Celentano. Uno, fanatico, si arruola nelle SS, diventa colonnello e amico del \"F\u00fchrer\"; l'altro, anarchico e sognatore, progetta diversi attentati alla vita del dittatore."}
{"id": "1626039", "revid": "57342", "url": "https://it.wikipedia.org/wiki?curid=1626039", "title": "Luigi Scotti (1936-2008)", "text": ". Deceduto, \u00e8 subentrata Maria Alessandra Gallone."}
{"id": "1626040", "revid": "392652", "url": "https://it.wikipedia.org/wiki?curid=1626040", "title": "Adam and the Ants", "text": "Adam and the Ants \u00e8 stata una rock band inglese della corrente new wave che raggiunse un discreto successo a cavallo tra gli anni settanta e ottanta, con vari singoli quali \"Antmusic\", \"Stand and Deliver\" o \"Prince Charming\". Era capitanata da Adam Ant alla voce e Marco Pirroni alla chitarra, duo che componeva la maggior parte delle canzoni del gruppo. Incisero solamente tre album, antologie a parte, \"Dirk Wears White Sox\" nel 1979, \"Kings of the Wild Frontier\" nel 1980 e \"Prince Charming\" nel 1981.\nIl gruppo viene ricordato per il sound (due batterie, come Gary Glitter), per il look legato ai nativi americani ed ai pirati (i costumi di scena di Prince Charming sono in esposizione permanente al Victoria and Albert Museum di Londra), per la carismatica figura del cantante Adam Ant e per l'uso innovativo dei videoclip promozionali.\nLa predominanza dell'elemento ritmico ha portato spesso i critici a catalogare il loro come \"Burundi rock\". \u00c8 inoltre da sottolineare come la struttura che traspare dalle canzoni (composte da rapide sequenze di accordi in scala maggiore) abbia influenzato lo stile compositivo di gruppi che verranno dopo, come i Nirvana e in genere il movimento Grunge.\nDopo lo scioglimento del gruppo nel 1982 il cantante Adam Ant si \u00e8 dedicato alla carriera solista e all'attivit\u00e0 di attore televisivo e cinematografico.\nStoria.\nFormazione.\nPrima degli Ants, Adam Ant (nato Stuart Leslie Goddard) ha suonato il basso con il gruppo Bazooka Joe, la band con la quale i Sex Pistols suonarono il loro primo concerto il 6 novembre 1975, al Central Saint Martins College of Art and Design. Ispirato proprio dai Sex Pistols, dopo quel concerto Adam lasci\u00f2 i Bazooka Joe con l'intenzione di formare una sua band.\nUn primo tentativo furono i B-sides, ma in mancanza di un batterista non riuscirono mai a suonare dal vivo. Nel frattempo, Adam Ant fece amicizia con alcune figure influenti nella fiorente scena punk di Londra, in particolare con Pamela Rooke, che aveva lavorato con Malcolm McLaren e nella SEX di Vivienne Westwood. Finalmente nel 1977 Adam riusc\u00ec a formare una band, gli Ants: Lester Square (chitarra), Andy Warren (basso) e Paul Flannagan (batteria). In seguito, Lester Square lasci\u00f2 il gruppo per finire la scuola d'arte e per formare The Monochrome Set pochi giorni dopo il primo concerto degli Ants, il 5 maggio 1977, in una camera da letto in Muswell Hill. Mark Ryan lo sostitu\u00ec alla chitarra per suonare nei primi concerti formali (a partire da una performance al Institute of Contemporary Arts a Londra il 10 maggio 1977). Ai primi di giugno, Flanagan fu sostituito con Dave Barbe e la risultante line-up registr\u00f2 \"Plastic Surgery\" (insieme ad altri sette demo inediti pi\u00f9 tardi soprannominati \"Demos Jubilee\") e comparve nel film \"Jubilee\" come la banda del personaggio bambino di Adam. Ryan fu infine sostituito da Johnny Bivouac nell'ottobre 1977.\nLe prime incisioni.\nLa band ha fatto il suo debutto radiofonico al John Peel show con una sessione registrata il 23 gennaio 1978, eseguendo tra le altre la canzone \"Lou\" con la partecipazione di Pamela Rooke come ospite alla voce solista (come avrebbe poi fatto regolarmente nelle performance live da met\u00e0 1977 fino al maggio del 1978, quando ruppe con la band). Il giorno seguente, gli Ants ri-registrarono \"Deutscher Girls\" (e sovraincise un assolo di chitarra sulla versione di \"Plastic Surgery\") per la colonna sonora dell'album \"Jubilee\", che sarebbe stata pubblicata nel mese di aprile.\nCon le tourn\u00e9e nel Regno Unito, spesso assieme ai Siouxsie and the Banshees, dimostrarono di essere impopolari per gran parte della stampa musicale inglese, la quale non amava i loro testi e immagini feticiste. In risposta, il gruppo form\u00f2 un forte - e a volte ideologico - rapporto con fanzine punk come \"Ripped and Torn,\" le quali dettero loro una copertura favorevole. La band costru\u00ec cos\u00ec un forte seguito di culto (le prime \"Antpeople\"), ma faticava a trovare successo al di fuori della propria nicchia o anche un contratto discografico fino al 1978, quando infine firmarono con la Decca Records.\nA questo punto, gli Ants hanno vissuto una serie di cambi dei propri componenti, prima di riuscire a stabilirsi sulla definitiva line-up con Adam Ant (voce e chitarra), Matthew Ashman (chitarra), Andy Warren (basso) e Dave Barbarossa (Batteria). \u00c8 questa la band che ha registrato e pubblicato il primo singolo \"Young Parisians\" che dest\u00f2 opinioni discordanti ed ebbe poco successo, per un totale di 21 registrazioni demo, tutte tranne una incise al proprio studio Decca di West Hampstead. Molte di queste e di altre registrazioni demo sarebbero poi rilasciate nella registrazione Bootleg. Registrarono altre due sessioni da John Peel nei mesi di luglio 1978 e marzo 1979; tutte e tre le sessioni saranno in seguito pubblicate nel 2001 col titolo \"The Complete Radio 1 Sessions\".\nIncapace di commercializzare in modo soddisfacente la band, Decca la lasci\u00f2 andare all'inizio del 1979, e gli Ants, sempre con la stessa formazione ma con un suono pi\u00f9 ammorbidito rispetto al passato, firmarono con l'etichetta indipendente Do It Records con cui registrarono il loro secondo singolo \"Zerox\" e l'album di debutto \"Dirk Wears White Sox.\" Poco prima, anche Warren lasci\u00f2 il gruppo per riunirsi con Square nei The Monochrome Set e subito dopo anche Ashman lasci\u00f2 temporaneamente la band. Ant e Barbe registrarono una serie di nove demo presso gli studi Solid Gold Sound a Londra per un progetto solista del primo, impiegando suoni influenzati dal soul/funk/disco. La Do It per\u00f2 respinse le nuove canzoni e Ashman rientr\u00f2 nella band poco dopo.\n\"Dirk Wears White Sox\".\nLa fine del 1979 ha visto l'uscita di \"Dirk Wears White Sox\". Il titolo fa riferimento a Dirk Bogarde. L'album era piuttosto dark, con riff post-punk e alcune vestigia di glam rock, cos\u00ec come i tentativi di fondere sonorit\u00e0 funk e soul. Nei testi erano affrontati temi come il fetish, figure storiche come Adolf Hitler, John F. Kennedy e Cleopatra, cos\u00ec come la storia dell'arte, in particolare il movimento del Futurismo. Il disco and\u00f2 a rafforzare il nocciolo underground dei fan piuttosto che raggiungere il successo commerciale, portando un frustrato Adam ad assumere Malcolm McLaren, ex manager dei Sex Pistols, nella speranza di ottenere un riconoscimento pi\u00f9 diffuso.\nIl 26 gennaio 1980, McLaren convinse il resto della band - allora comprendente il chitarrista Matthew Ashman, il bassista Leigh Gorman e il batterista Dave Barbarossa - a lasciare gli Ants per formare i Bow Wow Wow, con Annabella Lwin come frontwoman.\n\"Kings of the Wild Frontier\".\nNel mesi tra febbraio-aprile 1980, fu costituita una nuova line-up degli Ants con Marco Pirroni (ex-membro, per breve tempo, dei Siouxsie and the Banshees, The Models, Rema Rema e Cowboys International) alla chitarra, Kevin Mooney al basso, e i due batteristi Terry Lee Miall e Chris Hughes (ex The Blitz Brothers e futuro produttore dei Tears For Fears). Pirroni sarebbe diventato il membro pi\u00f9 influente del gruppo, co-autore di tutte le loro nuove canzoni assieme ad Adam Ant.\nNel corso del processo di assemblaggio della band, Ant e Pirroni ri-registrarono il brano \"Cartrouble Pt.2\" dall'album \"Dirk Wears White Sox\" insieme con il futuro batterista dei Culture Club Jon Moss e con la produzione di Hughes per soddisfare la richiesta di un singolo da parte della Do It. L'etichetta pubblic\u00f2 il singolo con il titolo pi\u00f9 corto \"Cartrouble\" nel marzo 1980 (con Moss accreditato come \"Terry 1+2\"), raggiungendo il numero 1 della UK Independent Singles Chart. Il mese successivo, la band al completo registr\u00f2 il singolo \"Kings Of The Wild Frontier\" per delle potenziali case discografiche interessate.\nSenza il supporto dell'etichetta, la band intraprese l'ambizioso \"Ants Invasion\" \"tour\" nel Regno Unito, al termine del quale riuscirono a firmato un importante accordo con l'etichetta Sony Music Entertainment, iniziando cos\u00ec la registrazione del secondo disco \"Kings of the Wild Frontier\", dopo aver pubblicato in fretta l'omonima traccia come singolo. Questo album fu un successo nel Regno Unito e mise la band in prima linea del movimento New Romantic, aggiudicandosi la posizione n\u00ba 1 delle classifiche il 24 gennaio 1981.\nCi sono stati diversi singoli di successo da questo LP, tra cui \"Dog Eat Dog\" (che raggiunse il 4\u00ba posto nella classifica dei singoli del Regno Unito nel mese di ottobre 1980), \"Antmusic\" (n\u00ba 2 nel mese di gennaio 1981 - il primo posto fu irraggiungibile a causa del recente assassinio di John Lennon), e \"Kings of the Wild Frontier\" (n\u00ba 2 nel marzo 1981, gi\u00e0 n\u00ba 48 nell'agosto 1980). Inoltre, \"Antmusic\" fu al n\u00ba 1 in Australia per ben cinque settimane.\nDecca Records e Do It quindi promossero il rilascio del precedente materiale della band, al fine di cavalcare il successo dell'album e dei suoi singoli. \"Young Parisians\" ha raggiunto il nono posto nel dicembre 1980 (dando alla vecchia band degli Ants un postumo singolo nella Top10 inglese), mentre il primo album raggiunse il n\u00ba 17 nella classifica degli LP e i singoli \"Zerox\" e \"Cartrouble\" furono rispettivamente n\u00ba 33 e n\u00ba 45 nella UK Singles Chart.\nIl bassista Kevin Mooney lasci\u00f2 la band nel 1981, e fu sostituito con Gary Tibbs, che si un\u00ec appena in tempo per promuovere il singolo \"Stand and Deliver\".\n\"Prince Charming\".\nNel novembre 1981, Adam &amp; the Ants pubblicarono il loro terzo disco, \"Prince Charming\". La band aveva due singoli al numero 1 nel Regno Unito: \"Stand and Deliver\" lo fu per 5 settimane nel maggio 1981, seguito da \"Prince Charming\", che rimase in cima alle classifiche per 4 settimane nel settembre 1981. \"Ant Rap\" ha raggiunto invece il n\u00ba 3 nel gennaio 1982.\nCi sarebbe un ulteriore ciclo di riedizioni del materiale iniziale nei primi mesi del 1982, quando le due canzoni della colonna sonora di Jubilee furono ristampate a febbraio come singolo da 7 pollici con \"Deutscher Girls\" come lato A, raggiungendo il n\u00ba 13 nella classifica dei singoli UK, mentre \"The Antmusic EP\", un EP di tre brani non utilizzati dalle \"Dirk sessions\", furono pubblicati da Do It a marzo, raggiungendo il n\u00ba 46.\nLo scioglimento.\nNei primi mesi del 1982, la band ha ricevuto una nomination ai Grammy Award, come miglior artista esordiente.\nNel marzo 1982, la sensazione di alcuni membri della band era di \"mancanza di entusiasmo\", cos\u00ec Adam Ant sciolse il gruppo. Gli articoli di giornale offrivano diverse spiegazioni per le motivazioni dietro alla separazione. Inizialmente Adam afferm\u00f2 che la separazione era stata amichevole, ma dopo aggiunse che \"l'interesse non era pi\u00f9 l\u00ec. Forse ci sarebbero stati Adam and the Ants sui cartelloni pubblicitari, ma non sul palco\". Inoltre, si dice che Pirroni abbandon\u00f2 il gruppo perch\u00e9 stanco dei continui tour. Pochi mesi dopo lo scioglimento, Adam Ant si \u00e8 lanciato in una carriera da solista mantenendo il solo Marco Pirroni come chitarrista e co-autore, godendo di un successo immediato nel Regno Unito con ben 3 singoli al n\u00ba 1. Alcune copie del singolo \"Goody Two Shoes\" vennero accreditate ad Adam and the Ants, ma fu registrato dai soli Ant e Pirroni dalla precedente band.\nAttivit\u00e0 post-scioglimento.\nNel 2000, Antbox pubblic\u00f2 un cofanetto retrospettivo che attraversa la carriera di Ant dalla fine del 1970 fino al 1990. Nel cofanetto sono inclusi 66 brani su tre CD, le prime 10.000 copie vennero immediatamente vendute. Nel 2003, il cofanetto \u00e8 stato ripubblicato in formato diverso (ma con le stesse tracce) ottenendo ancora una volta ampio successo commerciale.\nNel 2004, gli album \"Dirk Wears White Sox\", \"Kings of the Wild Frontier\" e \"Prince Charming\" sono stati ri-masterizzati in digitale e ri-pubblicati con materiale bonus e demo inedite. Le nuove edizioni sono state curate da Marco Pirroni, con \"Kings of the Wild Frontier\" e \"Prince Charming\" ri-masterizzati dallo stesso Chris Hughes (conosciuto anche come Merrick all'interno della band).\nIl 10 settembre 2008, il \"Daily Mail\" pubblic\u00f2 in omaggio con il giornale \"Prince Charming\".\nLascito artistico.\nAdam and the Ants hanno avuto una grande influenza su molti artisti nonostante la breve carriera della band, tra cui Fat Boy Slim (Norman Cook) Robbie Williams, The Charlatans, Dirty Pretty Things, Republica, Nine Inch Nails, Suede ed Elastica.\nAll'inizio del 1995, Adam Ant e Marco Pirroni si unirono sul palcoscenico alla band di Trent Reznor per eseguire \"Physical (You're So)\", \"Red Scab\" e \"Beat My Guest\", tre canzoni della discografia di Adam And The Ants. I Nine Inch Nails incisero la cover di \"Physical (You're So)\" nel loro EP Broken del 1992.\nNel 2002 \u00e8 stato realizzato un affettuoso e breve film con Nick Moran intitolato \"Ant Muzak\", con Adam and the Ants che visitano un supermercato a tarda notte assieme ai Sigue Sigue Sputnik. Gary Tibbs compare nel film nel ruolo di Dirk, il direttore del supermercato, naturalmente indossando calzini bianchi. Il film \u00e8 disponibile in DVD.\nL'8 maggio 2006, DJ Hyper pubblic\u00f2 il suo album di debutto con una cover di \"Antmusic\", con Leeroy Thornhill dei The Prodigy alla voce solista.\nNell'aprile 2009, i No Doubt eseguirono una cover di \"Stand and Deliver\" in un episodio della serie televisiva americana \"Gossip Girl\", e al festival di musica The Bamboozle, New Jersey, nel maggio 2009, anche se non pubblicarono mai la cover come singolo.\nNel 2011, il programma per ragazzi della BBC Horrible Histories scrisse una canzone intitolata \"Dick Turpin\" che era una parodia di \"Stand and Deliver\". Ci\u00f2 ha reso la canzone popolare anche presso le giovani generazioni.\nVideo musicali.\nAdam and the Ants colsero subito le opportunit\u00e0 fornite dai video musicali sul nuovo canale MTV per sviluppare una immagine teatrale e carismatica su schermo. Con costumi romantici e trucco iconico, la band \u00e8 stata uno dei primi esempi del movimento New Romantic. Sontuosi video furono prodotti per \"Stand and Deliver\", \"Prince Charming\", e \"Ant Rap\". Tutti i video musicali di Adam and the Ants sono stati prodotti da Adam Ant. Questi video portarono al successo della band anche negli Stati Uniti, quando MTV li inizi\u00f2 a trasmettere.\nIn \"Prince Charming\" c'\u00e8 un'apparizione della leggenda del cinema britannico Diana Dors come fata madrina, mentre in \"Ant Rap\" compare la cantante pop scozzese Lulu come la \"damigella sconvolta\"."}
{"id": "1626046", "revid": "123293572", "url": "https://it.wikipedia.org/wiki?curid=1626046", "title": "Iliona", "text": "Nella mitologia greca, Iliona era il nome di una delle figlie di Ecuba e Priamo, il cui mito fu trattato nella omonima tragedia di Pacuvio.\nIl mito.\nPolimestore, re della Tracia ebbe in moglie Iliona, alla quale venne affidato uno dei suoi fratelli, Polidoro. Nel frattempo era scoppiata la guerra di Troia. Iliona aveva avuto dal marito un figlio, Deipilo che negli anni era diventato un ragazzino. La donna, temendo l'agire di suo marito decise di scambiare suo figlio con suo fratello. Polimestore dopo aver stretto patti con Agamennone decise di uccidere Polidoro ma alla fine uccise il loro figlio Deipilo. Iliona alla fine uccise il proprio marito, anche se un'altra versione vede Polidoro come assassino. Secondo altri autori il re riusc\u00ec a uccidere Polidoro, ma questi venne vendicato da Iliona e da Ecuba.\nIn seguito Iliona vedendo le continue disgrazie che ricadevano sui suoi parenti che tanto amava decise di uccidersi."}
{"id": "1626051", "revid": "1305772", "url": "https://it.wikipedia.org/wiki?curid=1626051", "title": "Satelliti artificiali in orbita retrograda", "text": "Introduzione.\nUn satellite si trova in orbita retrograda quando anzich\u00e9 girare con moto diretto, in sintonia con la rotazione della Terra, gira in senso opposto, ossia orario. \nVa ricordato, infatti, che il moto definito diretto \u00e8 quello antiorario, nel quale avviene la rotazione della Terra, cos\u00ec come viene visto da un osservatore che dall'alto guarda il Polo Nord terrestre.\nI satelliti artificiali sono raramente posti su orbite retrograde. Uno dei motivi che giustificano tale affermazione \u00e8 legato allo sforzo supplementare che il satellite \u00e8 chiamato a sostenere per andare contro la rotazione antioraria della Terra. Infatti, qualunque corpo poggiato sulla Terra ha una velocit\u00e0 di rotazione antioraria uguale a quella del suolo terrestre: il satellite che voglia orbitare in senso orario, oltre a dover sostenere lo sforzo per la messa in orbita, dovr\u00e0 sostenere un extra sforzo per invertire il senso di marcia visto che quando si stacca dal suolo ha una componente di velocit\u00e0 antioraria. \u00c8 come se un'automobile stesse procedendo a marcia indietro e fosse chiamata ad andare improvvisamente in avanti: dovr\u00e0, in prima battuta, vincere la componente di moto che la sta facendo andare in direzione opposta a quella che ha intenzione di intraprendere. I normali satelliti, per contro, partono gi\u00e0 a \"marcia in avanti\", agevolati quindi dal fatto che usufruiscono della spinta antioraria nel momento del distacco dal suolo.\nEsempi.\nIsraele ha lanciato con successo 5 satelliti in orbita retrograda con razzi Shavit. Il motivo per cui sono stati lanciati con la consapevolezza dell'aggravio dell'orbita retrograda \u00e8 da ricercarsi nella scelta di far cadere i detriti sul Mar Mediterraneo piuttosto che sui paesi arabi confinanti.\nRischi dell'orbita retrograda.\nArthur C. Clarke scrisse nel 1982 un articolo chiamato \"War and Peace in the Space Age,\" ossia \"Guerra e pace nell'era spaziale\", in cui affermava che era fin troppo facile adottare contromisure nei riguardi di un oggetto ostile in orbita intorno alla Terra. Bastava lanciare un satellite artificiale in orbita retrograda con una testata di guerra molto economica: un semplice secchio pieno di chiodi da rilasciare sulla stessa orbita dell'oggetto ostile. Questa ipotesi fu aspramente criticata sulla base della vastit\u00e0 dello spazio e della bassa probabilit\u00e0 di impatto. \nVa comunque detto che un satellite in orbita retrograda costituisce un pericolo per gli altri satelliti, specialmente se ubicati nella Fascia di Clarke, dove orbitano i satelliti geostazionari. Questo rischio mette in evidenza come sia fondamentale la cooperazione internazionale per impedire collisioni spaziali."}
{"id": "1626052", "revid": "287204", "url": "https://it.wikipedia.org/wiki?curid=1626052", "title": "Juan Mu\u00f1oz", "text": "Biografia.\nSecondo di sei fratelli, trasferitosi in Inghilterra negli anni settanta, studi\u00f2 al Croydon College di Londra e in seguito al Central School of Art and Design, dove incontr\u00f2 la futura moglie, la scultrice spagnola Christina Iglesias, da cui ha avuto due figli.\nNel 1982 si trasfer\u00ec negli Stati Uniti, dove vinse una borsa di studio al Pratt Centre di New York.\nJuan Mu\u00f1oz \u00e8 morto all'et\u00e0 di 48 anni per un infarto nella sua casa estiva di Santa Eul\u00e0ria des Riu a Ibiza.\nOpere.\nScultura.\nNel 1984 espose per la prima volta i suoi lavori alla galleria \"Fernando Vijande\". I suoi lavori in seguito sono stati esposti in tutto il mondo.\nNei primi anni novanta Juan Mu\u00f1oz inizi\u00f2 a realizzare opere con carattere 'narrativo'. Queste sue sculture rappresentavano figure solo leggermente inferiori alle dimensioni naturali. In alcuni casi queste statue sono poste all'esterno altre volta all'interno di edifici. Le sculture sono monocromatiche, color grigio piombo o color cera.\nNell'intento dell'autore, l'osservatore si dovrebbe sentire parte dell'opera, infatti le statue sono in grado di coinvolgere lo spettatore che si riesce ad edificare con loro.\nLe sue sculture furono eseguite inizialmente con la cartapesta, poi in seguito con la resina e le ultime in bronzo.\nTra le opere pi\u00f9 famose ricordiamo:\nRadio.\nMu\u00f1oz aveva anche doti musicali. Partecip\u00f2 a diversi programmi radiofonici. \"A Man in a Room, Gambling\" ( Un uomo in una stanza, scommettendo) \u00e8 tra i suoi lavori pi\u00f9 famosi. \u00c8 stato realizzato all'inizio degli anni ottanta, dieci puntate inferiori ai cinque minuti l'una, per il terzo canale della radio naziona\u00f6e spagnola (\"Radio 3\") e la \"BBC\". Tale programma era in collaborazione con il compositore britannico Gavin Bryars. Mu\u00f1oz durante ogni puntata raccontaca un trucco con le carte da gioco, accompagnato dalle musiche di Bryars.\nIn un programma radiofonico rimasto inedito (Third Ear, 1992), Juan Mu\u00f1oz sostenne che ci sono due cose che sono impossibili da rappresentare: il presente e la morte. L'unico modo per poter parlare di loro \u00e8 renderle assenti.\nRiconoscimenti.\nNel 2000 vinse il Premio Nacional de Artes Pl\u00e1sticas."}
{"id": "1626053", "revid": "90900", "url": "https://it.wikipedia.org/wiki?curid=1626053", "title": "Lunar Surface Access Module", "text": ""}
{"id": "1626055", "revid": "1745361", "url": "https://it.wikipedia.org/wiki?curid=1626055", "title": "Piraicme", "text": "Nella mitologia greca, Piraicme era il nome di uno dei comandanti dell'esercito che aiut\u00f2 i troiani durante la guerra di Troia; era a capo di tutti i Peoni.\nIl mito.\nQuando Paride prese con s\u00e9 Elena moglie di Menelao, fuggendo dalla Grecia verso Troia, ebbe inizio una guerra che coinvolse la Grecia e il regno di Troia. Tra i molti popoli che prestarono aiuto al re Priamo vi erano i Peoni, famosi per i loro archi ricurvi, con il loro capo Piraicme.\nPatroclo, durante una delle battaglie, fingeva di essere Achille usandone le armi. Fu allora che colp\u00ec Piraicme scaraventandogli contro la sua lancia; Piraicme cadde a terra morto gettando nello sconforto i Troiani.\nSecondo altre leggende, Piraicme venne ucciso da Diomede."}
{"id": "1626059", "revid": "1926649", "url": "https://it.wikipedia.org/wiki?curid=1626059", "title": "Pietro Santin", "text": "Biografia.\nNato a Rovigno d'Istria, al termine della guerra la famiglia fugg\u00ec in Italia, stabilendosi in Campania. \nCaratteristiche tecniche.\nEra un'ala sinistra.\nCarriera.\nCalciatore.\nHa giocato in A con la SPAL di Paolo Mazza nella stagione 1957-58 (14 presenze ed una rete nella sconfitta interna contro il Napoli).\nAllenatore.\nNella lunga carriera da allenatore, iniziata a met\u00e0 degli anni '60, ha dato il meglio sulla panchina della , portando la squadra della citt\u00e0 metelliana a un passo dalla promozione in serie A nella stagione 1982-1983 e alla storica vittoria del 7 novembre 1982 a San Siro contro il Milan (1-2).\nL'anno seguente ha allenato il Napoli in serie A. Ha concluso la propria esperienza sportiva sulla panchina del Latina a met\u00e0 degli anni 2000.\nAltre attivit\u00e0.\n\u00c8 stato presidente onorario e testimone dell'associazione \"Sogno Cavese\", progetto finalizzato a creare una forma di azionariato popolare per sostenere il club blufonc\u00e9."}
{"id": "1626061", "revid": "14376590", "url": "https://it.wikipedia.org/wiki?curid=1626061", "title": "Rino Santin", "text": ""}
{"id": "1626063", "revid": "24281", "url": "https://it.wikipedia.org/wiki?curid=1626063", "title": "Post punk", "text": ""}
{"id": "1626064", "revid": "122943823", "url": "https://it.wikipedia.org/wiki?curid=1626064", "title": "Piroo", "text": "Nella mitologia greca, Piroo (o Pireo o ancora Piro) figlio di Imbraso, \u00e8 il nome di uno dei comandanti dell'esercito che aiut\u00f2 i troiani durante la guerra; egli era a capo dei Traci insieme ai pi\u00f9 famosi Acamante e Reso. Queste vicende sono narrate nell\"Iliade\".\nIl mito.\nQuando Paride, figlio di Priamo re di Troia rap\u00ec Elena moglie di Menelao dalla Grecia fuggendo, scoppi\u00f2 una guerra fra i due popoli. Piroo, l'eroe di Eno, fu ben felice di rispondere all'appello del re di Troia. Egli si distinse riuscendo a uccidere il figlio di Amarinceo, Diore. Quando questi gli venne incontro, gli scagli\u00f2 contro un sasso che gli sfracell\u00f2 il malleolo e lo fece cadere agonizzante sul terreno; poi gli immerse la lancia nel ventre e lo uccise facendo sparpagliare tutte le sue viscere sul terreno. Ma lo vendic\u00f2 Toante, figlio di Andremone, che colse Piroo al petto con la lancia, finendolo poi con la spada al ventre.\nPiroo era padre di Rigmo, che mor\u00ec anche lui combattendo in difesa di Troia (colpito dalla lancia di Achille)."}
{"id": "1626069", "revid": "43530", "url": "https://it.wikipedia.org/wiki?curid=1626069", "title": "Dollari statunitensi", "text": ""}
{"id": "1626071", "revid": "648716", "url": "https://it.wikipedia.org/wiki?curid=1626071", "title": "Werner Schwab", "text": "Morto a 35 anni per overdose di alcol il giorno di capodanno del 1994, ha lasciato opere intrise di ironia feroce, irriverenza e impietosa schiettezza.\nDrammaturgo definito maledetto e iconoclasta, pur raccontando il disfacimento dei corpi e la desolazione dell'esistenza (attraverso un linguaggio amaro e truce), Schwab immette nella sua opera un lirismo non privo di una tormentata tensione verso la spiritualit\u00e0, tensione che ha caratterizzato la sua breve e travagliata vita. Dal punto di vista del linguaggio, l'opera di Schwab tende ad essere intensamente scatologica, ricca di immagini surreali di violenza e di degradazione. I suoi testi esplorano intensivamente la capacit\u00e0 della lingua tedesca di creare neologismi.\nLa sua opera pi\u00f9 significativa \u00e8 la tetralogia \"Drammi fecali\" (\"F\u00e4kaliendramen\"), pubblicata in Italia da Ubulibri nella versione ridotta che ricalca l'omologa pubblicazione francese e riunisce tre dei lavori che compongono la raccolta originale: \"Le presidentesse\" (\"Die Pr\u00e4sidentinnen\"), \"\" (\"\u00dcbergewicht, unwichtig: Unform\") e \"Sterminio\" (\"Volksvernichtung oder Meine Leber ist sinnlos\"), ambientate in luoghi sudici e claustrofobici tra dipendenza da alcol e omicidi. \nFurono proprio le prime due commedie, pubblicate rispettivamente nel 1990 e del 1991, ad aprirgli, nel 1989, la via del successo nazionale.\nDue anni prima di morire, con \"Sterminio\" vinse il premio come miglior autore dell'anno in lingua tedesca. \nNel 2007 la versione italiana di \"Sterminio\", nella stesura della drammaturga Sonia Antinori \u00e8 andata in scena per la regia di Marco Martinelli e ha ricevuto il Premio Ubu come migliore novit\u00e0 straniera.\nSchwab \u00e8 stato anche artista e negli anni Settanta si \u00e8 prodotto in bizzarre performance. Le atmosfere dei suoi scritti, i temi, la cupezza e l'ironia tagliente sono influenzati anche dalla sua forte passione per la musica. Il suo gruppo preferito era una \"band\" tedesca, gli Einst\u00fcrzende Neubauten, il cui \"leader\", Blixa Bargeld, ha fatto anche parte dei Bad Seeds, che accompagnano Nick Cave nei suoi album. \nMolto importante in Schwab il concetto di teatro visto come illusione: alla fine dei tre drammi fecali un secondo finale ribalta la visione del teatro e fa ritornare alla realt\u00e0, per distinguere appunto l'illusione teatrale dal reale. Le sue tematiche fanno riflettere l'uomo sul cosiddetto divorarsi a vicenda, ovvero l'uomo mangia uomo, espresso ed inteso in maniera letterale in \"Sovrappeso insignificante, informe\"; l'impossibilit\u00e0 di cambiare le cose all'interno di un condominio tiranneggiato dalla vecchia signora Cazzafuoco, \u00e8 il tema di \"Sterminio\"; in \"Le presidentesse\", il tema \u00e8 quello dello sberleffo pesante e il duro ritorno alla realt\u00e0, per chi ne sia completamente fuori e viva in un altro mondo e le sue disperate conseguenze.\nSempre forte sono l'ironia e le sferzate di Schwab all'uomo in generale, gli avvertimenti all'uomo come con un campanello d'allarme. Opera molto pi\u00f9 contemporanea ora di un tempo, rispecchia perfettamente l'attuale societ\u00e0 ed il perbenismo inutile che la circonda e sulla quale aleggia.\nAccoglienza in Italia.\nIn Italia l'opera di Werner Schwab \u00e8 stata portata alla ribalta dal Collettivo Sch, un gruppo teatrale che, sostenuto dal Forum di Cultura Austriaco in Italia, ha allestito i \"Drammi fecali\" in una riscrittura contemporanea."}
{"id": "1626085", "revid": "68116691", "url": "https://it.wikipedia.org/wiki?curid=1626085", "title": "Aoko Nakamori", "text": ""}
{"id": "1626089", "revid": "962319", "url": "https://it.wikipedia.org/wiki?curid=1626089", "title": "Tuffi ai Giochi della VIII Olimpiade", "text": "Le competizioni di tuffi ai Giochi della VII Olimpiade si sono svolte alla \"Piscine de Tourelles\" tra il 14 e il 20 luglio 1924.\nSi sono svolti 5 eventi: le gare dal trampolino e dalla piattaforma, sia maschili che femminili pi\u00f9 la gara della \"Piattaforma alta semplice\", evento ormai scomparso dal programma olimpico e, proprio in questa edizione, disputato per la terza ed ultima volta."}
{"id": "1626090", "revid": "962319", "url": "https://it.wikipedia.org/wiki?curid=1626090", "title": "Tuffi ai Giochi della VII Olimpiade", "text": "Le competizioni di tuffi ai Giochi della VII Olimpiade si sono svolte allo \"Stade Nautique\" di Anversa tra il 22 e il 29 agosto 1920. Si sono disputati cinque eventi, tre maschili e due femminili."}
{"id": "1626091", "revid": "962319", "url": "https://it.wikipedia.org/wiki?curid=1626091", "title": "Tuffi ai Giochi della V Olimpiade", "text": "Le competizioni di tuffi ai Giochi della V Olimpiade si sono svolte allo a Djurg\u00e5rdsbrunnsviken, Stoccolma. tra il 6 e il 15 luglio 1912. Si sono disputati quattro eventi, tre maschili e uno femminile."}
{"id": "1626092", "revid": "1494169", "url": "https://it.wikipedia.org/wiki?curid=1626092", "title": "Oggetti non stellari nella costellazione del Leone", "text": "Principali oggetti non stellari presenti nella costellazione del Leone."}
{"id": "1626093", "revid": "287204", "url": "https://it.wikipedia.org/wiki?curid=1626093", "title": "Tenso", "text": ""}
{"id": "1626094", "revid": "287204", "url": "https://it.wikipedia.org/wiki?curid=1626094", "title": "Beach volley ai Giochi della XXVI Olimpiade", "text": "Si sono svolti sia il torneo maschile che quello femminile."}
{"id": "1626095", "revid": "767487", "url": "https://it.wikipedia.org/wiki?curid=1626095", "title": "Beach volley ai Giochi della XXVII Olimpiade", "text": "Gli incontri di beach volley ai Giochi della XXVII Olimpiade furono disputati a Bondi Beach dal 16 al 26 settembre 2000."}
{"id": "1626097", "revid": "61051", "url": "https://it.wikipedia.org/wiki?curid=1626097", "title": "La Bonissima", "text": "La Bonissima \u00e8 una statuetta posta all'angolo del Palazzo comunale di Modena\nLa statua, alta 137 cm., \u00e8 composta da due parti: una testa in marmo greco e un corpo in calcare cristallino. Difficile \u00e8 stabilire l'autore dell'opera, ma secondo alcuni lo stile ed il vestiario la farebbero attribuire al Maestro delle Metope del Duomo di Modena. Pi\u00f9 semplice la datazione, ascrivibile al XII secolo anche grazie ad alcuni rilevi scritti, come il seguente della cronaca di Bonifazio da Morano:\n\"In quel tempo (1268) nell'ultimo giorno di aprile fu collocata la Buonissima, come statua di marmo nella piazza della citt\u00e0 di Modena, davanti all'ufficio delle bollette (o della Bona Stima)\"\nLa Bonissima fu spostata nella posizione attuale, anche se inizialmente su basi diverse, nel 1468, come racconta la Cronaca di Lancellotti.\nEtimologia.\nProbabilmente la statuetta doveva rappresentare l'onest\u00e0 nel commercio (\"Bonissima\" da \"Bona Esma\" (Stima / Misura) - dal nome del palazzo della \"bona misura\"), tesi avvalorata dal fatto che in antico reggeva una bilancia e posava su un basamento con incise le diverse unit\u00e0 di misura. \nLa statua ha preso dunque il nome dalla sua posizione e, nel tempo, ha assunto la sua denominazione attuale di Bonissima (\"Bun\u00e9ssma\" nel dialetto locale). Nella citt\u00e0, la parola \u00e8 ancora oggi sinonimo di persona curiosa, pettegola e conosciuta da tutti, proprio come la statuetta che dall'altro della sua posizione nella piazza pu\u00f2 vedere e controllare tutto quello che succede\nLeggende sulla Bonissima.\nLa leggenda pi\u00f9 diffusa vuole che si trattasse di una ricca dama che, in un periodo di carestia, aveva sfamato il popolo, chiedendo aiuto agli altri notabili della citt\u00e0; cessata la carestia avrebbe festeggiato con tutta la popolazione nel suo palazzo, cacciando solo quanti non l'avevano aiutata nell'opera buona. Tale leggenda era rafforzata dall'identificazione, secondo il popolo, di una borsa in quella che \u00e8 una piega della veste.\nPosizione degli storici.\nDiverse sono secondo gli studiosi le identificazioni della Bonissima con personaggi reali.\nPer Andrea Bertoni (storico modenese) si tratta di \u201cBonixima, figlia di un tale Sigecio, che aveva donato vastissimi poderi al monastero di San Pietro. \nSecondo altri si tratterebbe di Matilde di Canossa.\nUn'ultima ipotesi, infine, la identifica in \"Gundeberga\", \u201cdonna nobile e generosa\u201d morta nel 570 la cui lapide nella cripta, \u00e8 stata spostata in tutte le varie chiese che si sono succedute prima dell'attuale duomo, segno di un ricordo forte del personaggio nei secoli."}
{"id": "1626098", "revid": "1494169", "url": "https://it.wikipedia.org/wiki?curid=1626098", "title": "Oggetti non stellari nella costellazione del Leone Minore", "text": "Principali oggetti non stellari presenti nella costellazione del Leone Minore."}
{"id": "1626102", "revid": "547992", "url": "https://it.wikipedia.org/wiki?curid=1626102", "title": "Margaux Hemingway", "text": "Biografia.\nFiglia del famoso pescatore con la mosca John Hadley Nicanor \"Jack\" Hemingway (1923-2000) e di Byra Louise Whittlesey. Nipote del celebre scrittore Ernest Hemingway e sorella di Mariel Hemingway, inizia la sua carriera giovanissima come top model. Soffriva di epilessia. \nDonna di statura alta (1,83\u00a0m), grande sportiva (cintura nera di karate), ha subito successo come fotomodella e fa scalpore la notizia di un suo contratto da un milione di dollari con Faberg\u00e9 per la campagna pubblicitaria del profumo \"Babe\". Nel 1976 appare nel film \"Stupro\", accanto alla sorella Mariel, all'epoca quindicenne. La sua carriera di attrice si sviluppa poi in una serie di film tv e film di serie B girati per lo pi\u00f9 in Italia con il regista softcore Joe D'Amato.\nMargaux non riesce a fare il salto di qualit\u00e0 come attrice, e anzi inizia a declinare anche come modella. Riaffiorano le patologie comuni in famiglia e che avevano gi\u00e0 colpito il nonno, come l'alcolismo e disturbi del comportamento alimentare; nel contempo la vita familiare non \u00e8 felice, i due matrimoni non sono allietati dalla maternit\u00e0 e sfociano entrambi nel divorzio.\nAll'inizio degli anni novanta, Margaux tenta un rilancio posando per la rivista Playboy, ma nonostante tutto l'impegno profuso non riesce a riconquistare la fama e il successo economico di un tempo.\nLa morte.\nAllertata dai vicini che non l'avevano vista uscire, il 1\u00ba luglio 1996 la polizia irrompe nell'appartamento dell'attrice e la rinviene morta. Dall'autopsia si scoprir\u00e0 che la causa della morte \u00e8 stata una overdose di pentobarbital, il barbiturico che usava per curare l'epilessia. Secondo il verdetto del coroner, si \u00e8 trattato di un probabile suicidio. Il giorno successivo, il 2 luglio, ricorreva il trentacinquesimo anniversario del suicidio del nonno Ernest Hemingway.\nVita privata.\nMargaux si spos\u00f2 due volte: nel 1975 con Erroll Wetanson, dal quale divorzi\u00f2 nel 1978 e nel 1979 con il venezuelano Bernard Foucher, dal quale divorzi\u00f2 nel 1987. Non ebbe mai figli. \nDoppiatrici italiane.\nNelle versioni in italiano dei suoi film, Margaux Hemingway \u00e8 stata doppiata da:"}
{"id": "1626103", "revid": "1494169", "url": "https://it.wikipedia.org/wiki?curid=1626103", "title": "Oggetti non stellari nella costellazione della Lepre", "text": "Principali oggetti non stellari presenti nella costellazione della Lepre."}
{"id": "1626104", "revid": "228587", "url": "https://it.wikipedia.org/wiki?curid=1626104", "title": "Triathlon ai Giochi della XXIX Olimpiade", "text": "Il triathlon ai Giochi della XXIX Olimpiade di Pechino 2008 si \u00e8 tenuto nei giorni 18 e 19 agosto al Triathlon Venue nella Ming Tomb Resevoir.\nFormula.\nIl triathlon ai Giochi Olimpici consiste di una gara singola, in cui ciascun atleta deve percorrere una distanza di 1500\u00a0m a nuoto, 40\u00a0km in bicicletta e 10\u00a0km di corsa.\nQualificazioni.\nOtto Comitati Olimpici Nazionali possono iscrivere un massimo di 3 atleti in ciascuno dei due eventi (maschile e femminile), i rimanenti un massimo di 2 atleti."}
{"id": "1626107", "revid": "1568601", "url": "https://it.wikipedia.org/wiki?curid=1626107", "title": "Gasherbrum", "text": "Il Gasherbrum (nome Balti formato dai termini \"rgasha\" (bellissima) e \"brum\" (montagna) che significa quindi \"montagna bellissima\") \u00e8 un massiccio montuoso situato nella regione nord-orientale del Baltoro, al confine tra Pakistan e Cina, nella catena del Karakoram (Himalaya) (vicino al Chogolisa), contenente sette cime principali di cui ben tre che superano gli 8.000 metri sul livello del mare.\nStoria.\nNel 1856, Thomas George Montgomerie, tenente dei British Royal Engineers avvist\u00f2 una serie di altissime vette lungo 200\u00a0km sul Karakoram, nominando questi cinque picchi K1, K2, K3, K4 e K5 dove la K stava per Karakoram.\nOggi, K1 \u00e8 conosciuto come Masherbrum, K3 come Broad Peak, K4 come Gasherbrum II e K5 come Gasherbrum I; solamente il K2, la seconda vetta pi\u00f9 alta del mondo, \u00e8 rimasta ancor oggi con il nome datole da Montgomerie."}
{"id": "1626110", "revid": "88740", "url": "https://it.wikipedia.org/wiki?curid=1626110", "title": "Almada (freguesia)", "text": "Almada \u00e8 una freguesia portoghese facente parte del comune omonimo. Conta 16.584 abitanti e ricopre un'area di 1.42\u00a0km\u00b2.\nGeografia fisica.\nLa feguesia di Almada confina a nord con il fiume Tago, a est con la freguesia di Cacilhas, a sud con quella di Cova da Piedade ed a ovest con quella di Pragal.\nStoria.\nLa storia della freguesia si sovrappone nel corso dei secoli a quella della comune omonimo e ne rappresenta, con la freguesia di Cacilhas, una delle parti pi\u00f9 antiche, popolata sin dal Paleolitico.\nNel Medioevo era distinta in due freguesias, quella di S.Maria do Castelo e quella di Santiago.\nNel XVI sec. Nicolau de Olivira afferma che Santiago annovera 250 fuochi e 700 abitanti, mentre S. Maria do Castelo presenta 200 fuochi ma lo stesso numero di abitanti.\nNel 1745 Dona Beatriz, madre del re Manuel I, ordina la costruzione di una Santa Casa da Miseric\u00f3rdia, istituzione votata alla carit\u00e0 ancora oggi attiva a lato dell'antico ospedale di Almada.\nNel 1755 S. Maria do Castelo \u00e8 colpita duramente dal terremoto che sconvolse la regione di Lisbona e Santiago assume il controllo temporaraneo anche della feguesia vicina.\nNel corso della met\u00e0 del XIX sec. le due freguesias vengono accorpate con la denominazione di Almada, termine che sino a quel momento aveva indicato il territorio comunale.\nEconomia.\nLe attivit\u00e0 principali della freguesia sono il piccolo commercio, il terziario ed il turismo.\nTurismo.\nAlmada rappresenta un'escursione obbligatoria per che visita Lisbona, la capitale.\nOltre al Cristo Rei (freguesia di Pragal) ed alle spiagge (Costa de Caparica) \u00e8 in Almada che possiamo godere del miglior panorama sopra il fiume Tago e la capitale; tale vista, ottenuta dai giardini dell'antico castello, includer\u00e0 Lisbona ed il Tago, come detto, il Ponte 25 aprile, la statua del Cristo Rei ed il litorale che da Lisbona si snoda in direzione occidente.\nSempre dalla zona del castello, ma in direzione est, \u00e8 possibile osservare il ponte Vasco da Gama, le cittadine di Barreiro e Seixal ed il Mar da Palha, ampia insenatura formata dal Tago.\nFeste.\nFesta del santo patrono San Giovanni Battista (24 giugno)\nGastronomia.\nI piatti tipici, come avviene in tutta l'area del Comune, sono basati essenzialmente sui prodotti ittici."}
{"id": "1626112", "revid": "1494169", "url": "https://it.wikipedia.org/wiki?curid=1626112", "title": "Oggetti non stellari nella costellazione della Lince", "text": "Principali oggetti non stellari presenti nella costellazione della Lince."}
{"id": "1626115", "revid": "289247", "url": "https://it.wikipedia.org/wiki?curid=1626115", "title": "Triathlon alle olimpiadi estive 2008", "text": ""}
{"id": "1626116", "revid": "1833487", "url": "https://it.wikipedia.org/wiki?curid=1626116", "title": "Odincovo", "text": "Odincovo (anche come \"Odintsovo\") \u00e8 una citt\u00e0 della Russia europea centrale (oblast' di Mosca), situata 24 km a ovest della capitale; \u00e8 il capoluogo amministrativo del distretto omonimo.\nStoria.\nUn villaggio di nome Odincovo \u00e8 attestato fin dal 1627. Nel 1870, in seguito alla costruzione della ferrovia fra Mosca e Smolensk, vi viene costruita una stazione; verso la fine del XIX secolo Odincovo diventa un popolare centro di villeggiatura per gli abitanti della capitale, che vi costruiscono le loro dacie.\nNel 1939 Odincovo ottenne lo \"status\" di \"insediamento di tipo urbano\", mentre nel 1957 quello di citt\u00e0.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1626117", "revid": "80339", "url": "https://it.wikipedia.org/wiki?curid=1626117", "title": "Odintsovo", "text": ""}
{"id": "1626120", "revid": "1494169", "url": "https://it.wikipedia.org/wiki?curid=1626120", "title": "Oggetti non stellari nella costellazione della Lira", "text": "Principali oggetti non stellari presenti nella costellazione della Lira."}
{"id": "1626122", "revid": "47767", "url": "https://it.wikipedia.org/wiki?curid=1626122", "title": "Jeu parti", "text": "In provenzale, il partimen, partiment, partia, o joc partit (in lingua d'o\u00efl jeu parti, \"pl\". jeux-partis; in italiano giuoco partito o gioco partito) \u00e8 un dibattito o dialogo in forma poetica, ovvero un genere di poesia lirica occitana (un sottogenere della \"tenzone\" o \"cobla\"), dove uno dei due trovatori presenta un dilemma in forma di domanda che genera una discussione in cui ognuno dei due poeti mostra il suo punto di vista.\nSecondo Guilhem Molinier, l'autore di \"Las leys d'amors\", un trattato del XIII secolo su come scrivere poesia in stile trovadorico, vi \u00e8 una sensibile e chiara differenza fra un \"partimen\" ed un tenzone: nel partimen il primo oratore presenta un problema con due possibili soluzioni, lasciando all'interlocutore la possibilit\u00e0 di scegliere la soluzione da difendere, mentre il primo prende le parti della soluzione opposta. Cos\u00ec, ognuno dei partecipanti non difende una teoria fuori dalle proprie convinzioni ma nell'interesse della discussione. Il teorico ammise che i due termini venivano usati spesso in modo sbagliato.\nNon solo i trovatori e trovieri non usavano i due termini come descritti, ma non facevano nemmeno distinzione tra i due generi. Pertanto \u00e8 meglio esaminare i \"jeux-partis\" cos\u00ec come sono raggruppati in quelle fonti (di trovatori e trovieri) che presentano poesie del genere. Un jeu-parti \u00e8 un dibattito o discussione, di solito tra due autori, i quali vi contribuiscono con strofe alternate. In alcune poesie il dibattito \u00e8 come descritto in \"Las leys d'amors\". In altre la discussione avviene sotto forma di una domanda e risposta, oppure il primo oratore presenta la sua opinione, sfidando immantenente il suo interlocutore a sostenere un punto di vista diverso.\nI \"jeux-partis\" trattavano una variet\u00e0 di temi, ma soprattutto l'amore, in particolare l'amor cortese. In molti dibattiti i contendenti si chiamano per nome, molti dei quali sono trovatori o trovieri molto noti; negli altri casi il poeta presenta due contendenti palesemente immaginari, o inizia un dibattito tra s\u00e9 ed un oppositore immaginario. Ogni contendente contribuisce alla discussione con tre stanze ed un \"envoi\" (invio) in cui fa appello a qualcuno di essere suo giudice; in alcune poesie i due partecipanti scelgono la stessa persona, ma pi\u00f9 spesso ognuno di loro sceglie un suo proprio giudice.\nSono a noi pervenuti circa duecento \"jeux-partis\", dei quali circa la met\u00e0 con \"partiture\" musicali. In genere, il loro stile musicale \u00e8 indistinguibile da quello della canzoni dei trovieri; e dal momento che sono tutti strofici, la musica non riflette la forma del dibattito. "}
{"id": "1626126", "revid": "309289", "url": "https://it.wikipedia.org/wiki?curid=1626126", "title": "Chatyng-Jurjach", "text": "Il Chatyng-Jurjach () \u00e8 un fiume della Siberia Orientale (Sacha-Jacuzia), affluente di destra della Lungcha e subaffluente della Lena.\nNasce dal versante settentrionale delle Alture della Lena e percorre parte del bassopiano della Jacuzia centrale scorrendo in direzione nord-orientale, poi nel basso corso settentrionale. Sfocia nella Lungcha a 52\u00a0km dalla foce. La lunghezza del fiume \u00e8 di 315\u00a0km, il bacino imbrifero \u00e8 di 2\u00a0570\u00a0km\u00b2."}
{"id": "1626129", "revid": "80339", "url": "https://it.wikipedia.org/wiki?curid=1626129", "title": "Khatyng-Yuryakh", "text": ""}
{"id": "1626138", "revid": "287204", "url": "https://it.wikipedia.org/wiki?curid=1626138", "title": "Sonata per pianoforte n. 32 (Beethoven)", "text": "La sonata per pianoforte n. 32 in Do minore, Op. 111, \u00e8 l'ultima sonata per pianoforte composta da Ludwig van Beethoven. Fu una delle sue ultime composizioni per piano insieme alle \"Variazioni Diabelli in Do maggiore\", Op. 120 (1823) e alle due raccolte di bagatelle Op. 119 (1822) e Op. 126 (1824).\nScritta tra il 1821 e il 1822, questa sonata, come le altre dell\u2019ultimo periodo beethoveniano, contiene diversi elementi fugati ed \u00e8 tecnicamente molto impegnativa.\nEssendo una delle composizioni pi\u00f9 famose del \"tardo periodo\" di Beethoven, \u00e8 registrata ed eseguita molto spesso. Il pianista Robert Taub l'ha definita \"Un'opera di ineguagliabile espressione e trascendenza \u2026 il trionfo dell'ordine sul caos, dell'ottimismo sull'angoscia.\". Celebri poi sono le pagine che lo scrittore Thomas Mann dedic\u00f2 soprattutto al secondo movimento della sonata, la cosiddetta 'Arietta', nelle pagine del suo romanzo \"Doktor Faustus\" del 1947; l'interpretazione di Mann risulta influenzata da Theodor Adorno.\nStruttura.\nL'opera \u00e8 formata da due movimenti, in ampio contrasto tra loro:\nAnalisi del primo movimento: Maestoso \u2014 Allegro con brio ed appassionato.\nIl primo movimento della sonata ha come metro quattro quarti nella tonalit\u00e0 di base di do minore. L'indicazione agogica (o tempo) indicata \u00e8 \u201cMaestoso\u201d per l'introduzione e \"Allegro con brio e appassionato\" per la parte centrale del movimento. La struttura formale \u00e8 quella di una forma-sonata con le tre classiche parti: esposizione - sviluppo - ripresa. L'esposizione \u00e8 preparata da un'introduzione e la ripresa si conclude con una breve coda.\nAnche questa sonata segue l'indirizzo che Beethoven ha dato ad altre sue opere di questo periodo: \"logica libert\u00e0 del procedimento e superamento non arbitrario, ma razionale, di ogni limitazione formale\". Come il problema dell'inserimento di una fuga in questa categoria di composizioni che l'autore affronta nel modo pi\u00f9 drammatico: \"combinare la trama sonora della fuga e quella della sonata, e farlo in un primo movimento\".\nIntroduzione.\nL'introduzione, animata da una grandiosit\u00e0 epica, non interviene pi\u00f9 nel corso della composizione. \"Le cinque battute iniziali dell'Op. 111 sono un grido di agonia piuttosto che di sfida\", mentre nelle cinque seguenti \"sembra che Beethoven contempli con delicata perplessit\u00e0 la sua miserabile condizione umana, rigirandola tra le mani come a volerne scoprire il significato\". L'introduzione si presenta con tre frasi iniziali, le prime due impostate su accordi di settima diminuita: fa diesis settima diminuita con la conclusione sul sol maggiore (misure 1 - 3), si settima diminuita (una quarta sopra rispetto alla prima frase) con la conclusione sul do maggiore (misure 3 - 5). La terza frase, con la stessa figurazione delle prime due, si presenta con un accordo di si bemolle minore (un semitono sotto la seconda frase) conclusa con un accordo di sol bemolle maggiore. [battuta 1-5]\nA questo punto il basso sale cromaticamente dal sol bemolle al re naturale (misure 7 - 9) \"producendo un senso di tormentata oppressione\" che si \"scarica\" solamente quando il basso scendendo di un'ottava inizia la \"distensione\". Tutta il passaggio \u00e8 suonato in \"pianissimo\", ci\u00f2 non fa che aumentare il senso di oppressione. Un rapidissimo crescendo porta finalmente alla risoluzione liberatoria delle misure 11 - 12 e a un lungo episodio (misure 12 - 19) su un pedale di sol (dominante della tonalit\u00e0 di base e quindi armonia preparatoria all'entrata del tema principale alla tonica). Il passaggio dal maestoso all'allegro \u00e8 risolto semplicemente a misura 18 di questa fase: qui Beethoven indica \"Allegro con brio ed appassionato\" e contemporaneamente raddoppia la lunghezza delle note del trillo (da biscrome a semicrome). Alfredo Casella nella sua edizione critica delle sonate beethoveniane propone di passare da un valore metronomico di 52 per il \"Maestoso\" a un valore di 60 per l'\"Allegro\" e di produrre una lieve accelerazione alla misura 19.\nEsposizione.\nIl primo movimento, come molti altri lavori di Beethoven composti in Do minore, \u00e8 burrascoso e appassionato. Il tema (primo tema del gruppo tematico principale in do minore - \u00e8 presente anche un controsoggetto o tema secondario) \u00e8 estremamente schematico: \"ma la sua potenza espressiva \u00e8 pari alla sua elementare semplicit\u00e0\"; ed \u00e8 presentato in modo monofonico senza accompagnamento e raddoppiato all'ottava in fortissimo. Il tema consiste in un inciso formato da una tripla appoggiatura ascendente seguita da tre semiminime (le prime due in staccato e l'ultima con un punto coronato). Questo inciso presenta un indubbio interesse contrappuntistico, ma anche un interesse armonico determinato dall'intervallo di quinta eccedente (mi bemolle - si naturale) con il quale si chiude l'inciso, preceduto da un intervallo (sol - do) altamente coesivo di quarta giusta. Importante per la tensione drammatica che crea \u00e8 anche il punto coronato a fine inciso: \"la parte iniziale [apparizione iniziale dell'inciso] acquista cos\u00ec un connotato di annuncio, quasi di presagio\". L'inciso viene ripetuto e seguito immediatamente da 6 misure di consolidamento del tema sempre in modo omofonico e con raddoppio all'ottava; questa parte pu\u00f2 essere interpretata anche come una codetta del tema o collegamento alla fase successiva. [battute 20-24]\nA misura 30 un arpeggio discendente di semicrome si conclude con una contro-enunciazione del tema (seconda entrata) con un accompagnamento omoritmico caratterizzato da diversi tipi di \"tocco\" (staccato, portamento, legato). [battute 30-32]\nUna conclusione (misure 33 - 35), sempre a carattere discendente, conduce alla terza entrata del tema a battuta 36. Si tratta di una doppia fuga dove il tema riappare ancora due volte: a misura 40 alla relativa maggiore (mi bemolle maggiore) e a misura 45 alla sopradominante (la bemolle maggiore - \u00e8 previsto anche un cambio dell'armatura di chiave con l'aggiunta di un bemolle). Il tema questa volta leggermente variato, appare alla mano destra, come soggetto di una fuga molto anticonvenzionale. A questo punto viene riproposto dalla mano sinistra, come controsoggetto della fuga, un nuovo tema che pu\u00f2 essere considerato come un tema secondario del primo gruppo tematico della forma sonata, un motivo di sette crome (sol - do - si - do - fa - mi\u00a0?\u00a0- do), che viene incessantemente ripreso e sviluppato da entrambe le voci, e accresce sensibilmente la tensione drammatica. Questa parte (misure 36 - 48) pu\u00f2 essere interpretata come il \"primo episodio\" di una fuga classica; in effetti \u00e8 una progressione dove il tema e il controsoggetto (o tema secondario) vengono presentati in successione e con armonizzazioni diverse. [battute 36-46]\nDue battute di collegamento (misure 49 - 50) preparano l'entrata del secondo tema. Questo \u00e8 formato da quattro minime che in successione balzano dall'acuto al grave e ritornano all'acuto su un accordo diminuito (re minore quinta diminuita) che alla fine si completa in una settima diminuita (re settima diminuita). Il secondo tema consiste in una melodia dal ritmo puntato completato da una serie di arabeschi con gruppi di 12, 6 e 5 note. L'ambiente tonale non \u00e8 quello previsto dai canoni della forma-sonata (tonalit\u00e0 relativa maggiore), ma quello di la bemolle maggiore (sesto grado rispetto alla tonalit\u00e0 di base), tonalit\u00e0 che la fuga ha \"lambito\" nella parte finale. Anche la brevit\u00e0 del tema (solo 6 misure) conferma la relativa importanza di questo tema: \u00e8 un breve momento di riposo prima del ritorno della travolgente dinamica del tempo. [battute 50-54]\nUn Meno allegro e un ritardando conducono a un breve \"Adagio\" di misura 55. \"Una cascata di terze spezzate discendenti su un accordo di settima diminuita [re settima diminuita], seguita da una scala ascendente non legata\" conduce alla fase conclusiva dell'Esposizione: un'energica marcia militare con un tema in la bemolle maggiore che passa in poche battute da una mano all'altra. Questo tema pu\u00f2 essere visto come \"il secondo tema del secondo gruppo tematico\", ma anche come un'ulteriore variazione del tema della fuga. In questo caso si tratterebbe del \"secondo episodio\" della fuga (il \"primo episodio\" \u00e8 la progressione da misura 36) consistente in un'iterazione prolungata della testa del tema della fuga.[battute 59-63]\nArriva il momento di concludere l'esposizione, e Beethoven, secondo \u00e8 solito, lo fa costruendo una coda partendo da un elemento gi\u00e0 visto: si tratta infatti del secondo tema, inverso e ripreso forte.[battute 65-68]\nLa coda dell'esposizione si chiude con un ritorno alla scrittura omofonica in sforzando che termina con dei la bemolle in fortissimo non armonizzati.\nSviluppo.\nLo sviluppo, in sol minore (dominante), \u00e8 introdotto semplicemente da due accordi (misure 72 - 73): uno alla dominante (sol minore) e il seguente alla dominante della dominante (re maggiore). Quindi un cambio dell'armatura di chiave in si bemolle introduce la tonalit\u00e0 della dominante per il resto dello sviluppo: sol minore. Lo sviluppo si presenta con una doppia fuga, a due soggetti: il tema principale di misura 20 sovrapposto allo stesso tema con valori aumentati combinato con il trillo della parte finale dell'inciso dell'introduzione (battuta 2). [battute 72-80]\nLe sei battute finali dello sviluppo sono caratterizzate da una progressione (ossia un crescendo drammatico) sul tema principale. In realt\u00e0 \u00e8 un pedale sulla dominante, preparazione usuale per la ripresa dei temi esposti inizialmente. In queste sei battute abbiano anche un altro esempio del repertorio di tocco e timbratura di Beethoven: agli accordi della mano destra (la testa del tema) segue un arpeggio sulla dominante sfalsato di un sedicesimo della mano sinistra.[battute 86-88]\nQuesto sviluppo \u00e8 molto breve rispetto al resto del movimento: 20 battute sulle quasi 160 dell'intero movimento. In effetti pi\u00f9 che uno sviluppo siamo in presenza di un'ulteriore elaborazione del tema. Anche l'escursione tonale \u00e8 ridotta al minimo (gravita fondamentalmente sulla dominante per concludere a misura 86 su una settima diminuita costruita sul IV grado innalzato - fa diesis settima diminuita).\nRipresa e coda finale.\nLe riprese di Beethoven molto raramente sono convenzionali; vale a dire che sono di rado delle copie \"in extenso\" dell'esposizione. Pur non contravvenendo ai canoni della forma-sonata, la ripresa (a misura 93) del primo movimento di questa sonata riserva delle sorprese. Subito \"\u00e8 sentita come una nuova e pi\u00f9 grande potenza drammatica\", e questa si manifesta con l'entrata del tema in ottave con un procedere grandioso, quasi maestoso. Anche in questa fase la drammaticit\u00e0 del tema viene accentuata dalle ottave staccate prodotte da entrambe le mani, ma con la sinistra in ritardo di un sedicesimo. [Battute 93-98]\nLa parte finale della codetta del tema modula a misura 99 sul re bemolle maggiore (cio\u00e8 in armonia napoletana); ci\u00f2 permette la seconda entrata del soggetto nella tonalit\u00e0 della sottodominante (fa maggiore). Questa modulazione \u00e8 nella tradizione e serve a preparare l'entrata del secondo gruppo tematico alla tonica (do maggiore in questo caso). [battute 99-101]\nLa doppia fuga si trasforma in una variante a scrittura omofonica di 5 misure (battute 109 -114); l'effetto \u00e8 di enorme agitazione. Alla fine ritornano le due misure di collegamento (battute 115 - 116) composte da quattro minime che in successione balzano dall'acuto al grave e ritornano all'acuto su una serie di accordi (do minore - do maggiore settima - fa minore - fa diesis settima diminuita) che risolvono sul sol basso, dominante di do maggiore, tonalit\u00e0 del secondo gruppo tematico. La seconda idea viene sviluppata in un lungo e considerevole ritardando finch\u00e9 non viene ripresa alla sottodominante (fa minore) a misura 125. La decorazione finale del tema viene trasformata in una quintina utilizzata per una drammatica progressione ascendente di cinque misure (battute 128 - 132) che termina in una caduta su due accordi di settima diminuita (fa diesis settima diminuita e si settima diminuita) e una risalita di quartina (sulla tonica sol minore) dalle quali emerge la coda finale nella tonalit\u00e0 di base (do minore). [battute 132-136]\nIl tema della conclusione attraverso una serie di accordi sforzati e in contrattempo (richiamo alle settime diminuite dell'introduzione - misure 147-149), giunge alle nove battute conclusive, nelle quali la tensione di tutto il movimento si placa nell'armonia di do maggiore. Do maggiore che viene raggiunto tramite ripetuti accordi di fa minore che nella terzultima misura modulano al si settima diminuita (ancora un richiamo alle settime, vero elemento di coesione di tutto il movimento) \"su un pedale che contiene gi\u00e0 la tonica quale sua inevitabile conclusione\". [Battute 156-159]\nIl do maggiore finale, chiaramente serve a preparare il secondo e ultimo movimento. In altre parole, l'aver richiamato, nella parte finale del movimento, la tonalit\u00e0 di fa minore ha permesso a Beethoven di terminare il pezzo in do maggiore, e annunciare cos\u00ec il secondo movimento (in do maggiore).\nAnalisi del secondo movimento: arietta.\nIl secondo movimento della sonata ha come metro nove sedicesimi nella tonalit\u00e0 di base di do maggiore. L'indicazione agogica (o tempo) indicata \u00e8 \"Adagio molto semplice e cantabile\". La struttura formale \u00e8 quella di un'aria con sei variazioni e una piccola coda finale. La coda finale, per alcuni commentatori, inizia gi\u00e0 con la sesta variazione. Per altri commentatori le variazioni sono sette concatenate, specialmente verso la fine, senza nette soluzioni di continuit\u00e0.\nTema.\nIl tema \u00e8 formato da 16 misure (nella forma classica di 8 + 8, frase A e frase B ripetute, ossia ritornellate). Da un punto di vista espressivo \"il tema, chiaro e lineare, canta con una semplicit\u00e0 elementare di efficacia potentemente espressiva\". \"Sembra che il Maestro abbia qui raggiunto il pi\u00f9 alto grado della serenit\u00e0, liberandosi completamente dalla tragicit\u00e0 terrestre, cos\u00ec eloquentemente sintetizzata nell'Allegro precedente\". Il percorso armonico \u00e8 molto semplice: tonica - relativa minore - dominante - tonica. Questi sono i componenti pi\u00f9 elementari della tonalit\u00e0 che presentati nell'ordine giusto rasentano una banalit\u00e0 quasi sconcertante. Ma Beethoven \"sa come mettere a nudo gli elementi basilari della tonalit\u00e0 in modo da liberare la potente energia che racchiudono\".\nLe prime sei battute sono una salita controllata fino alla ricaduta al livello iniziale (battuta 7 e seguenti) che terminano con un \"interrogativo\" che nella ripetizione della frase (secondo finale del ritornello) conducono a un equilibrato riposo. In tutta questa prima parte l'armonia \u00e8 incentrata principalmente sulla tonica (do maggiore); a parte un rapido cenno della dominante (sol maggiore) a battuta 5 e il pedale sempre di dominante nelle ultime battute che nella ripetizione cadenzano alla tonica (do maggiore). A battuta 11 una modulazione porta l'armonia sulla relativa minore (la minore) che dura per quattro battute alla fine delle quali (battuta 15) arriva la dominante (sol maggiore) in posizione fondamentale. Per un attimo sembra che cessi sia il ritmo che l'armonia. Il sostenere, per altre quattro battute e mezza, in modo semplice e reiterato la sola dominante, ci fa capire quanto questa pu\u00f2 essere pi\u00f9 espressiva di qualsiasi altro accordo esotico. Il crescendo su queste ultime battute con lo sforzando finale che cadenza (cadenza perfetta) sulla tonica (do maggiore) ci fanno ulteriormente cogliere la potenza espressiva di questa cadenza troppe volte banalizzata. [battute 1-18]\nPrima variazione.\nLa prima variazione conserva l'insolita frazione metrica del tema, ossia i 9/16. Essa ha un carattere danzante, dovuto alle variazioni di ritmo della mano destra, e alla scomposizione degli accordi della mano sinistra con delle semicrome sincopate. Con la prima variazione inizia l'incremento di velocit\u00e0 rispetto alla precedente: alla mano sinistra le crome puntate del tema vengono triplicate in sedicesimi. In questo modo il tema subisce un'iniziale diminuzione, ossia alcune sue parti si espandono mediante l'introduzione di valori pi\u00f9 brevi. Lo schema armonico rimane invariato. [battute 20-25]\nSeconda variazione.\nNella seconda variazione la metrica cambia in 6/16 e il tema subisce un'ulteriore diminuzione: i tre sedicesimi si trasformano in due gruppi di semicroma pi\u00f9 biscroma. I legami con il tema principale vengono ulteriormente allentati con l'introduzione di una maggior quantit\u00e0 di valori brevi. Gli accordi e le figure di ritmo impiegate rimandano col pensiero alla musica del XX secolo, in particolare al jazz e allo swing. [battute 41-45]\nTerza variazione.\nIl processo iniziato nelle due precedenti variazioni prosegue ulteriormente nella terza variazione. La metrica cambia ancora in 12/32, mantenendo comunque lo stesso tempo. La velocit\u00e0 viene raddoppiata con quattro gruppi di biscroma pi\u00f9 semibiscroma. Degli arpeggi frenetici attraversano l'intera tastiera, e si accompagnano a controtempi e a folgoranti sincopi. Questa variazione impressiona per la sua energia \"jazzistica\" espressa dai 18 sforzando in levare (6 per ogni battuta) nelle ultime tre misure della prima frase. Il tema principale oscillando continuamente tra le parti interne ed esterne e spezzettato inoltre in una marea di note risulta poco evidente. [battute 60-65]\nQuarta variazione.\nFino alla terza variazione, da un punto di vista puramente formale, la struttura melodica e armonica \u00e8 quella del tema; si ha solamente una intensificazione sonora dovuta ai ripetuti dimezzamenti della durata delle note del tema e dell'accompagnamento. Con la quarta variazione il contrasto drammatico si esplicita e dalle profondit\u00e0 di un mondo ancora statico e inespresso sale \"una luminosit\u00e0 eterea assolutamente nuova che, realizzata pianisticamente da Beethoven per la prima volta, dar\u00e0 vita a tutto il sinfonismo poemico del romanticismo tedesco\". Tutta la quarta variazione esprime due stati d'animo contrastanti: uno misterioso, remoto quasi inesprimibile, l'altro luminoso e celestiale.\nIl gruppo di partenza, che nel tema dura una croma e mezza (quindi una sola nota), nella prima variazione si trasforma in tre semicrome (tre note), nella seconda due gruppi formati da una semicroma e biscroma (quattro note) e nella terza variazione \u00e8 formato da quattro gruppi di biscroma e semibiscroma (otto note), ora nella quarta variazione \u00e8 composto da tre terzine di biscrome per un totale di nove note. Cambia anche l'indicazione agogica: \"Con calma. Misterioso\" e ritorna la metrica iniziale (9/16). La struttura della variazione pu\u00f2 essere divisa in sette sezioni: A - B - A - B - C - D - E.\nSezione A\nQuesta prima sezione contiene 8 battute (da misura 80 a misura 87) e rappresenta l'elemento misterioso e remoto. Un disturbo continuo e sistematico (un pedale della mano sinistra sulla tonica e dominante alternate) agita la melodia della mano destra formata da grappoli di suoni, che cade sempre sui tempi deboli (il battere \u00e8 vuoto). Le armonie dell'Arietta sono arricchite da diverse alterazioni cromatiche. [battute 80-81]\nSezione B\nAl posto del ritornello abbiamo una nuova figurazione (da misura 88 a misura 96): \u00e8 una variazione nella variazione. Beethoven in partitura specifica \"leggermente\"; nell'edizione critica curata da Alfredo Casella ci sono altre due indicazioni: \"etereo\" e \"quasi flauto\". Siamo di fronte all'elemento luminoso e celestiale. Questo \u00e8 realizzato nella parte acuta della tastiera (registro di soprano dello strumento) dove una semplice linea melodica \u00e8 prodotta da un trillo continuo di terzine di biscrome, mentre il tema si \u00e8 trasformato in uno staccato di terzine di semicrome (canovaccio armonico dell'Arietta). [battute 98-99]\nSegue la ripetizione pi\u00f9 o meno variata della Sezione A e della Sezione B (misure 97 - 115).\nSezioni C-D\nAlla misura 116 inizia la sezione C. Si tratta di un episodio libero (o divagazione o coda a seconda dei commentatori) nel quale il tema alla tonica (do maggiore) appare incompleto mentre le mani salgono sempre pi\u00f9 verso la parte acuta della tastiera. Il tutto sembra portare ad una cadenza sulla tonica dopo la consueta chiusura del trillo. In realt\u00e0 il trillo finale si ferma sul re (sezione D da misura 122) che dall'orecchio viene interpretato come sopratonica di do, ma subito dopo con un cambio di prospettiva si trasforma in un triplo trillo sulla settima di dominante di mi bemolle maggiore (si b maggiore 7a), prima vera deviazione dalla tonica, mentre la mano sinistra propone l'inciso iniziale del tema prima nell'armonia della tonica (misura 122) e poi nella nuova ambientazione armonica di si b maggiore (misura 126). [battute 116-129]\nSezione E\nIl cambio dell'armatura di chiave afferma definitivamente lo spostamento dell'armonia da do maggiore a mi bemolle maggiore (sezione E da misura 136 a misura 146). Ancora una volta appare il tema incompleto. La scansione ritmica di questa parte ricorda la seconda variazione dove il gruppo di riferimento (la croma con punto del tema) \u00e8 diviso in tre semicrome.\nQuinta variazione.\nCon la quinta variazione (a misura 146) tutto si fa pi\u00f9 sfumato e i contorni tra una variazione e l'altra si confondono. Per alcuni commentatori la quinta variazione termina a misura 167 e inizia cos\u00ec la sesta variazione. Per altri la sesta variazione inizia a misura 177 (che per altri viene considerato un epilogo). Con questa variazione si ritorna al do maggiore (cambio dell'armatura di chiave), il tema appare pi\u00f9 riconoscibile e l'accompagnamento riprende le figurazioni della quarta variazione.\nA misura 167 il tema (solamente l'inciso iniziale) passa alla mano sinistra; dopo poche battute inizia un crescendo che termina con un trillo sulla dominante (nota sol). Qui incomincia l'epilogo o la sesta variazione.\nSesta variazione.\nLa sesta variazione (da misura 176) continua ad utilizzare le figurazioni introdotte nella quarta variazione che sono ora sovrapposte oltre che dal tema (mezzo tema) anche dal trillo che permane fino alla misura 187. La sonorit\u00e0 in pianissimo risulta diafana, delicata e raffinata.\nLe ultime tre battute si chiudono con il tema in forma abbreviata (ridotto ai suoi componenti pi\u00f9 elementari - solamente l'inciso iniziale) e senza accompagnamento\nStoria.\nBeethoven elabor\u00f2 il piano delle sue ultime tre sonate per pianoforte op. 109, 110 e 111 nell'estate del 1820, mentre lavorava alla \"Missa Solemnis\". Come per altri lavori di questa vastit\u00e0, anche la composizione dell'Op.111 fu lunga e difficile, e Beethoven prese ispirazione da molto pi\u00f9 lontano di quanto si possa credere. Sebbene i primi abbozzi di questa sonata risalgano al 1819, il famoso primo tema del primo movimento faceva parte di un quaderno di appunti risalente al 1801-1802, quando Beethoven stava lavorando alla Seconda Sinfonia. Inoltre, lo studio di questi quaderni di appunti rivela che inizialmente Beethoven pianificava una sonata in tre movimenti, molto diversa da come \u00e8 nota oggi: \u00e8 solo in seguito che il tema iniziale del primo movimento divenne il Quartetto per archi N.13, e quello che avrebbe dovuto essere il tema dell'adagio\u00a0\u2013 una lenta melodia in La bemolle maggiore\u00a0\u2013 venne abbandonato. Solo il tema pianificato per il terzo movimento venne effettivamente impiegato per il primo movimento. Anche il secondo movimento offre una considerabile ricerca tematica; le bozze relative a questo pezzo sembrano indicare che, non appena questo prese forma, Beethoven abbandon\u00f2 l'idea di un terzo movimento, visto che alla fine la sonata corrispondeva al suo ideale.\nEredit\u00e0 dell'opera.\nChopin ammirava molto questa sonata. In due dei suoi lavori \u2014 la Sonata n. 2 e lo Studio del rivoluzionario \u2014 si ispir\u00f2 rispettivamente all'inizio e alla fine del primo movimento della sonata.\nDi seguito le prime tre battute della Sonata n. 2, op. 35 di Chopin. Si noti l'analogia con le prime battute del primo movimento della Sonata Op. 111 di Beethoven:\nMisure 150-152 della Sonata Op.111:\nMisure 77-81 dello Studio in Do minore di Chopin. Ancora una volta, le somiglianze con l'opera di Beethoven sono evidentissime:\nL'op. 111 nella letteratura.\nThomas Mann dedica, nel suo capolavoro \"Doctor Faustus\", una lunga pagina di analisi critica e psicologica dell'opera beethoveniana, classificandola come \"l'ultima sonata\" della tradizione classico-romantica, una sorta di commiato drammatico e sofferto verso la tradizionale forma tripartita del genere sonatistico. Il racconto \u00e8 ambientato in una piccola sala da concerto, in cui un modesto interprete pone all'uditorio l'interrogativo che lo guider\u00e0 - faticosamente - nella difficile interpretazione del brano: \u201cPerch\u00e9 Beethoven non ha aggiunto un terzo tempo alla sonata per pianoforte op. 111?\""}
{"id": "1626142", "revid": "256896", "url": "https://it.wikipedia.org/wiki?curid=1626142", "title": "Accademia Ferenc Liszt", "text": ""}
{"id": "1626145", "revid": "729019", "url": "https://it.wikipedia.org/wiki?curid=1626145", "title": "Fibroelastoma papillare", "text": "Il fibroelastoma papillare del cuore \u00e8 una forma di tumore benigno che interessa l'endocardio del cuore.\nEpidemiologia.\nTale tumore non mostra una maggiore incidenza in un'et\u00e0 anagrafica particolare, colpendo sia i neonati sia gli anziani, e non mostra preferenze nei sessi.\nTali neoplasie coinvolgono pi\u00f9 spesso le valvole cardiache, specialmente la valvola aortica e la valvola mitrale, e come incidenza sono le terze in assoluto fra le neoplasie primitive del cuore dopo i mixomi e i lipomi, rappresentandone circa il 10%, anche se una volta si pensava rientrasse fra i tumori rari.\nPresentazione clinica.\nTale neoplasia \u00e8 normalmente asintomatica. In alcuni casi si presenta con sincope e dolore toracico e pu\u00f2 essere causa di infarto miocardico acuto ed ictus cerebrale, con morte improvvisa.\nTerapie.\nNei pazienti sintomatici la terapia d'elezione \u00e8 l'escissione chirurgica. Nei pazienti asintomatici l'approccio terapeutico \u00e8 discusso; alcuni sostengono una terapia conservativa, mentre altri, in caso di tumori grandi e peduncolati, l'escissione chirurgica preventiva."}
{"id": "1626150", "revid": "433605", "url": "https://it.wikipedia.org/wiki?curid=1626150", "title": "Lombro", "text": "Lombro \u00e8 una frazione del comune di Corteno Golgi, in alta Val Camonica, provincia di Brescia.\nMonumenti e luoghi d'interesse.\nArchitetture religiose.\nLe chiese di Lombro sono:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Lombro \u00e8 \"Pors\u00e8i\", dal termine dialettale dei paesi vicini \"maiali\"."}
{"id": "1626151", "revid": "231652", "url": "https://it.wikipedia.org/wiki?curid=1626151", "title": "TASS", "text": ""}
{"id": "1626153", "revid": "111872053", "url": "https://it.wikipedia.org/wiki?curid=1626153", "title": "Doverio", "text": "Doverio \u00e8 una frazione del comune di Corteno Golgi, in alta Val Camonica, provincia di Brescia.\nGeografia fisica.\nTerritorio.\nDoverio \u00e8 una frazione di Corteno Golgi che sorge sopra l'abitato di Megno.\nMonumenti e luoghi d'interesse.\nArchitetture religiose.\nLe chiese di Doverio sono:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Doverio \u00e8 \"Fr\u00f2toi\" o \"Gn\u00e0i\".\nNote.\nvedi sito vicinia di doverio http://www.viciniadoverio.it/default.htm\nAltri progetti.\nhttp://www.viciniadoverio.it/default.htm"}
{"id": "1626154", "revid": "125483979", "url": "https://it.wikipedia.org/wiki?curid=1626154", "title": "Tomislav Ivkovi\u0107", "text": "Carriera.\nGiocatore.\nClub.\nDebutta da professionista nel 1977 con la , dove resta fino a met\u00e0 della stagione 1982-1983 prima di trasferirsi alla Dinamo Vinkovci, con cui chiude la stagione. A Zagabria vince il campionato jugoslavo 1981-1982 e due Coppe di Jugoslavia.\nSi trasferisce quindi alla , dove vince il campionato 1983-1984 e la Coppe di Jugoslavia 1985.\nAll'inizio della stagione 1985-1986 si trasferisce in Austria, al , prima di passare, nell'estate del 1988, al e chiudere la stagione 1988-1989 in Belgio, al .\nNell'estate del 1989 decide quindi di trasferirsi in Portogallo, allo , dove milita per quattro stagioni.\nNella stagione 1993-1994 gioca sempre in Portogallo, prima con l' e poi con il . Gioca poi per due stagioni con il , prima di passare, per la stagione 1996-1997 al e chiudere la carriera, la stagione successiva con l'.\nNei primi anni della sua carriera \u00e8 riuscito a segnare 2 reti in partite ufficiali.\nNazionale.\nCon la Nazionale jugoslava vanta 38 presenze e la partecipazione ai Europei del 1984, la vittoria della medaglia di bronzo alle Olimpiadi del 1984, e la partecipazione ai Mondiali del 1990.\nAllenatore.\nIl 26 aprile 2020 firma per l'.\nIl 18 giugno 2021 viene ufficializzato sulla panchina del come successore di Bla\u017e Sli\u0161kovi\u0107.\nCuriosit\u00e0.\nIvkovi\u0107 vinse due scommesse con Diego Armando Maradona parandogli altrettanti rigori, nella Coppa UEFA 1989-1990 e nei Mondiali del 1990. In entrambi i casi, nonostante le parate, ebbe la meglio la squadra di Maradona."}
{"id": "1626158", "revid": "287204", "url": "https://it.wikipedia.org/wiki?curid=1626158", "title": "Tomislav Ivkovic", "text": ""}
{"id": "1626159", "revid": "1776051", "url": "https://it.wikipedia.org/wiki?curid=1626159", "title": "Borussia Verein f\u00fcr Leibes\u00fcbungen 1900 M\u00f6nchengladbach 1988-1989", "text": "Il Borussia M\u00f6nchengladbach nella stagione 1988/89 si classific\u00f2 al 6\u00ba posto in Bundesliga con un totale di 12 vittorie, 4 pareggi e 8 sconfitte.\nIl capocannoniere della squadra fu Hans-J\u00f6rg Criens con 13 gol.\nIn Coppa di Germania fu eliminato al primo turno dallo .\nRosa calciatori.\nLa rosa del Borussia M\u00f6nchengladbach nella stagione 1988/89. Per ogni giocatore sono elencate le presenze e i gol in \"Bundesliga\"."}
{"id": "1626161", "revid": "768068", "url": "https://it.wikipedia.org/wiki?curid=1626161", "title": "Canso", "text": "La cans\u00f3 (pron. , plurale \"cansons\") \u00e8 una tipica forma di canzone usata nella letteratura occitana medievale, con un contenuto standardidazzato, destinata al canto.\nLa \"cans\u00f3\" appare per la prima volta nel XII secolo (chiamata in origine \"vers\"), sostanzialmente composta e cantata dai trovatori davanti alla corte, e successivamente reinterpretata e diffusa da altri giullari e musici itineranti, che spesso avevano accesso alle raccolte dei testi dei trovatori (i \"canzonieri\"). \nNel XIII secolo la \"cans\u00f3\" verr\u00e0 anche ripresa dai trovieri della Francia settentrionale, i quali preferiranno tuttavia forme pi\u00f9 semplificate e meno \"elevate\" della lirica cortese occitana, e dai poeti-cantori non professionisti che circondano Federico II di Svevia nella sua corte palermitana e che vengono raggruppati sotto il nome di \"scuola siciliana\".\nStruttura della \"canso\".\nUna \"cans\u00f3\" \u00e8 solitamente costituita da 40-60 versi di lunghezza variabile, raggruppati in strofe (\"coblas\") (fino a un massimo di sei), formate da un numero di versi che va 6 a 10 versi. \nLa \"cans\u00f3\" \u00e8 spesso scandita in tre sezioni. La prima \"cobla\" fa da \"exordium\": in essa il compositore espone la propria situazione, che fa da contesto a ci\u00f2 che canter\u00e0. Il corpo principale della canzone si svolge a partire dalla seconda \"cobla\" e normalmente espande gli argomenti trattati nell\"'exordium\". La \"cans\u00f3\" pu\u00f2 terminare con una tornada o un \"congedo\", che ripete le rime e la melodia della fine dell'ultima strofa, e che avvia il testo poetico alla sua conclusione, solitamente con un invito rivolto direttamente alla canzone, perch\u00e9 parta e raggiunga la donna amata. Alcune \"cansons\" contengono anche pi\u00f9 di una \"tornada\".\nEsistono diversi schemi metrici:\nAll'interno delle strofe, l'utilizzo delle rime \u00e8 complesso e variato, traducendo una ricerca di sottigliezza pi\u00f9 che di fluidit\u00e0; per esempio, la rima-\"estamp\", che si ritrova allo stesso posto di strofa in strofa, ecc.\nDescrizione del contenuto.\nCon la \"cans\u00f3\" il trovatore si rivolgeva alla sua dama per esprimerle i suoi sentimenti e questa sua passione amorosa realizzava tutte le leggi dell\"'amor cortese\": dalla totale sottomissione alla dama fino al \"topos\" del \"morir d'amore\". La donna veniva descritta come un essere quasi sovrannaturale, perfetto nell'ordine morale e fisico. Il trovatore, che si considerava indegno della sua dama, poteva essere un semplice spasimante (\"fenhedor\"), o un essere asceso, nella scala del processo amoroso, alla fase del supplicante (\"pregador\"), innamorato (\"entendedor\"), o giunto alla condizione difficilmente raggiungibile di \"corrisposto\" (\"drutz\"). Colui che soffre per amore deve soprattutto mantenere la virt\u00f9 della \"mesura\": discrezione, umilt\u00e0, fedelt\u00e0 e servire permanentemente la sua signora.\nLa \"cans\u00f3\" occitana solitamente iniziava con un canto alla primavera o con note descrittive della stagione propizia all'amore, che servivano da introduzione. La composizione si sviluppava in varie strofe, nelle quali il trovatore esponeva i suoi sentimenti contraddittori, elogiando le virt\u00f9 fisiche e morali della sua dama.\nLa \"mesura\" gli impediva di pronunciare il nome della signora, sostituito perci\u00f2 da uno pseudonimo poetico o \"senhal\". I significati nascosti, i giochi di parole, l'artificio concettuale erano frequenti, per cui la composizione risultava a volte di difficile comprensione.\nAspetti generali.\nAttraverso la \"cans\u00f3\" i trovatori esprimevano i propri sentimenti, al centro dei quali stava l'amore. L'\"amore cortese\" (la \"fina amor\"), d'altronde, non era soltanto un sentimento, ma un vero e proprio stile di vita che partecipava degli aspetti sociali e spirituali dell'epoca medievale.\nIn questo modo, l'amore cantato dai trovatori aveva certamente anche implicazioni paragonabili a quelle che esso ha nell'epoca attuale, ma anche risvolti e codici differenti. Un aspetto peculiare della \"fina amor\", come emerge nelle \"cansons\", \u00e8 quello dell'\"alleanza\" (un patto di tipo feudale): il trovatore si lega alla donna come il vassallo al suo signore, le dimostra il proprio eroismo non perch\u00e9 egli aspiri ad un beneficio materiale (che pure arriver\u00e0) ma perch\u00e9 soltanto cos\u00ec si realizza come \"uomo\".\nAcquisendo consapevolezza di ci\u00f2 che l'\"amore cortese\" implica (appunto il legame tra \"amore\" e \"cortesia\"), si pu\u00f2 comprendere perch\u00e9 nella canzone si evochino sempre le relazioni giuridiche feudali:\nD'altro canto, nelle \"cansons\" si insiste spesso sul fatto che la signora sia inaccessibile per il trovatore, che deve continuamente ottenere meriti (dimostrando la propria virt\u00f9, la totale dedizione alla donna e la purezza disinteressata del suo amore), cos\u00ec da ottenere la sospirata ricompensa.\nIn questo processo si trovano una serie di concetti importanti, propri della cultura cortigiana, come la coppia \"largueza\" (o \"larguetat\"), la generosit\u00e0 morale e materiale che \u00e8 indice di vera nobilt\u00e0, contrapposta all'avarizia (\"avareza\", \"escarsetat\"). Un termine utilizzato abbastanza frequentemente \u00e8 \"joi\", di difficile traduzione ('gioia', 'felicit\u00e0', 'serenit\u00e0') che corrisponde a una specie di allegria, di esaltazione interiore, associata spesso alla primavera e alla presenza, o al ricordo, della dama.\nUn altro termine-chiave \u00e8 l'aggettivo \"cort\u00e9s\", 'cortese'. La \"cortesia\" \u00e8 la condotta e l'atteggiamento tipici dell'uomo che vive nella corte e che, per un'educazione particolare, si converte in modello dell'ideale dell'umana raffinatezza e dei valori spirituali. Il trovatore, come personaggio cortigiano, era partecipe di tali caratteristiche, tra le quali spiccavano la lealt\u00e0, la generosit\u00e0, la prodezza, l'eleganza.\nPersonaggi tipici nella \"canso\".\nL'amore del trovatore esige discrezione, poich\u00e9 la donna alla quale canta \u00e8 sposata. I personaggi che intervengono normalmente, oltre al trovatore, sono:\nPer non far scoprire i suoi amori, il trovatore designa la sua dama con un \"senhal\" (pseudonimo) che di solito appare alla fine della poesia.\nTipi di innamorati rispetto alla dama.\nBench\u00e9 non appaiono normalmente in forma esplicita, nelle canzoni dei trovatori di solito appare una gradazione dell'attitudine e delle caratteristiche dell'innamorato che non sono molto distanti dal processo amoroso effettivo:\nIn buona parte delle canzoni i trovatori si situano al primo stadio e sono capaci di manifestare solo ci\u00f2 che sentono per la dama tramite lo \"joglar\". Il trovatore spera in un piccolo riconoscimento da parte della signora che pu\u00f2 procedere da uno sguardo, da una parola o altro gesto insignificante. \u00c8 possibile che ci\u00f2 sia unicamente una strategia per sviare l'attenzione del marito o di altri personaggi, i quali consentono questa situazione e che in pi\u00f9 la considerano gratificante. Alcuni mariti si sentono orgogliosi che la loro sposa o signora sia elogiata da altri, ma giammai accetterebbero che la loro moglie avesse un \"drutz\".\nEsempio di \"cans\u00f3\".\nGuillem de Cabestany, il trovatore a cui viene attribuita una delle biografie pi\u00f9 ripetute e tristi di tutti i tempi, ha anche una delle canzoni pi\u00f9 belle e conosciute della lirica trobadorica dove mostra la sua totale dedizione alla dama che lo tiene avvinto al suo amore:"}
{"id": "1626162", "revid": "119823636", "url": "https://it.wikipedia.org/wiki?curid=1626162", "title": "Galleno", "text": "G\u00e0lleno (\"G\u00e0lleno\") \u00e8 una frazione del comune di Corteno Golgi, in alta Val Camonica, in provincia di Brescia.\nGeografia fisica.\nTerritorio.\nGalleno \u00e8 una frazione di Corteno Golgi. Si trova di fronte al suo capoluogo, sulla sponda settentrionale dell'Ogliolo.\nMonumenti e luoghi d'interesse.\nArchitetture religiose.\nLa chiesa di Galleno \u00e8:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Galleno \u00e8 \"Sguar\u00f9\"."}
{"id": "1626163", "revid": "228587", "url": "https://it.wikipedia.org/wiki?curid=1626163", "title": "Santicolo", "text": "Santicolo \u00e8 una frazione del comune di Corteno Golgi, in alta Val Camonica, provincia di Brescia. Esso fa parte dei comuni d'Italia soppressi, dal momento che era un comune autonomo fino al 1927 ed \u00e8 stato inglobato da quello di Corteno Golgi (R.D. 5 agosto 1927, n. 1525).\nGeografia fisica.\nTerritorio.\nAffacciato a un'altra frazione di Corteno Golgi, Lombro, \u00e8 situato su di una piccola altura, il che rende il paese non troppo incassato nella valle.\nSanticolo \u00e8 l'unica frazione di Corteno Golgi situata sul lato sud della Valle di Corteno, pi\u00f9 fresco ed umido del lato nord.\nStoria.\nIn origine vi fu l'insediamento di alcuni pastori camuni che vi fondarono la propria casa, vicina ai pi\u00f9 grossi centri di Edolo e Corteno Golgi.\nCome Corteno aveva rapporti di tipo commerciale con altri centri camuni ed anche con la vicina Valtellina, situata al di l\u00e0 del passo dell'Aprica.\nMonumenti e luoghi d'interesse.\nArchitetture religiose.\nLe chiese di Santicolo sono:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Santicolo \u00e8 \"B\u00eccoi\" (si presume deriva da bucolico, amante della natura).\nEsistono nel folklore della Val Camonica alcuni proverbi in dialetto camuno riguardanti Santicolo:"}
{"id": "1626164", "revid": "76963", "url": "https://it.wikipedia.org/wiki?curid=1626164", "title": "Paige Peterson", "text": "Attrice.\nA 15 anni Peterson si \u00e8 trasferita in California dove ha studiato recitazione.\n\u00c8 apparsa in diversi film e telefilm, tra i quali Hot Chick - Una bionda esplosiva (regia di Tom Brady, 2003) e le serie tv Undressed (trasmessa da MTV)e Scrubs (sulla NBC). Il suo ruolo pi\u00f9 noto in America \u00e8 quello di Amy Wright nella sitcom Hang Time (1996-1997).\nLingerie football.\nPeterson ha vinto il campionato del 2006 della Lingerie Football League giocando come quarterback per le New York Euphoria. Nella finale ha segnato un touchdown decisivo nella vittoria per 13-12 delle Euphoria sulle Los Angeles Temptation."}
{"id": "1626165", "revid": "339392", "url": "https://it.wikipedia.org/wiki?curid=1626165", "title": "Astrofila", "text": ""}
{"id": "1626166", "revid": "1776051", "url": "https://it.wikipedia.org/wiki?curid=1626166", "title": "Borussia Verein f\u00fcr Leibes\u00fcbungen 1900 M\u00f6nchengladbach 1989-1990", "text": "Il Borussia M\u00f6nchengladbach nella stagione 1989/90 si classific\u00f2 al 15\u00ba posto in Bundesliga con un totale di 11 vittorie, 8 pareggi e 15 sconfitte.\nIl capocannoniere della squadra fu Hans-J\u00f6rg Criens con 10 gol.\nIn Coppa di Germania fu eliminato agli ottavi di finale dal Kickers Offenbach.\nRosa calciatori.\nLa rosa del Borussia M\u00f6nchengladbach nella stagione 1989/90. Per ogni giocatore sono elencate le presenze e i gol in \"Bundesliga\"."}
{"id": "1626167", "revid": "1318658", "url": "https://it.wikipedia.org/wiki?curid=1626167", "title": "P\u0103tr\u0103u\u021bi", "text": "P\u0103tr\u0103u\u021bi \u00e8 un comune della Romania di 4.796 abitanti, ubicato nel distretto di Suceava, nella regione storica della Bucovina. \nP\u0103tr\u0103u\u021bi ospita la Chiesa della Santa Croce, la prima chiesa fatta costruire da \u015etefan cel Mare nel 1487. La chiesa \u00e8 rimasta immutata nella sua struttura originale ed \u00e8 oggi un Patrimonio dell'umanit\u00e0 dell'UNESCO come parte del complesso delle Chiese della Moldavia."}
{"id": "1626170", "revid": "287204", "url": "https://it.wikipedia.org/wiki?curid=1626170", "title": "Patrauti", "text": ""}
{"id": "1626171", "revid": "899609", "url": "https://it.wikipedia.org/wiki?curid=1626171", "title": "Sant'Antonio (Corteno Golgi)", "text": "Sant'Antonio \u00e8 una frazione del comune di Corteno Golgi, in alta Val Camonica, provincia di Brescia.\nGeografia fisica.\nLa piccola frazione rimane incastonata nella diramazione della Valle di Corteno che porta al passo dell'Aprica. \u00c8 infatti il punto in cui la valle si fa pi\u00f9 stretta.\nSant'Antonio \u00e8 attraversato dal torrente Ogliolo che nasce a quota 1172 metri nella Val Brandet, luogo affascinante per lunghe camminate ed escursioni.\nDalla Strada Statale 39 del Passo di Aprica (SS 39), \u00e8 visibile la segheria, fulcro principale dell'economia del posto.\nArchitetture religiose.\nLe chiese di S.Antonio sono:\nSociet\u00e0.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Sant'Antonio \u00e8 \"Cam\u00f2z\"."}
{"id": "1626172", "revid": "767487", "url": "https://it.wikipedia.org/wiki?curid=1626172", "title": "Aleksandr \u017dirov (sciatore)", "text": "Nei primi anni ottanta fu tra i pochi sciatori in grado di contrapporsi al fuoriclasse svedese Ingemar Stenmark, primeggiando in entrambe le specialit\u00e0 tecniche e riuscendo a ottenere quattro successi in Coppa del Mondo.\nBiografia.\nStagioni 1979-1980.\nOttenne il primo piazzamento di rilievo in Coppa del Mondo il 7 febbraio 1979 a Oslo, in Norvegia, giungendo 23\u00ba in slalom speciale. Nella stessa stagione in Coppa Europa vinse la classifica di slalom speciale, piazzandosi al 2\u00ba posto in quella generale.\nConquist\u00f2 il primo podio in Coppa del Mondo l'8 gennaio 1980 piazzandosi 2\u00ba nello slalom speciale di Lenggries, in Germania Ovest, dietro al bulgaro Pet\u0103r Popangelov. Lo stesso anno partecip\u00f2 ai XIII Giochi olimpici invernali di , sua unica presenza olimpica, concludendo 9\u00ba nello slalom gigante e non terminando lo slalom speciale.\nStagioni 1981-1983.\nLa stagione 1980-1981 fu la migliore in Coppa del Mondo dell'atleta, che nel volgere di due settimane, nel marzo 1981, ottenne tutti i suoi quattro successi: tre in slalom gigante e uno in slalom speciale, il primo il 14 marzo a Furano, l'ultimo - nonch\u00e9 ultimo podio in carriera - il 28 marzo a Laax. Termin\u00f2 la stagione con il 3\u00ba posto nella classifica generale di Coppa del Mondo, alle spalle dello statunitense Phil Mahre e dello svedese Ingemar Stenmark; fu anche 2\u00ba, sempre dietro allo svedese, nella Coppa del Mondo di slalom gigante.\nDopo aver disputato altre due stagioni senza ripetersi a quei livelli, pur piazzandosi comunque 13\u00b0 nello slalom speciale dei Mondiali disputati nel 1982 a Schladming in Austria, nel 1983 in Coppa Europa torn\u00f2 ai vertici, piazzandosi al 2\u00ba posto nella classifica di slalom gigante. La carriera dello sciatore termin\u00f2 tragicamente nel mese di maggio del 1983, quando perse la vita in un incidente stradale vicino a Jachroma.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale"}
{"id": "1626173", "revid": "22475", "url": "https://it.wikipedia.org/wiki?curid=1626173", "title": "Ronco (Corteno Golgi)", "text": "Ronco \u00e8 una frazione del comune di Corteno Golgi, in alta Val Camonica, provincia di Brescia.\nGeografia fisica.\nRonco sorge sulla sponda settentrionale dell'Ogliolo.\nMonumenti e luoghi d'interesse.\nLe chiese di Ronco sono:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Ronco \u00e8 \"G\u00e0cc\" (gatti).\nPiatto tipico.\nIl cuz \u00e8 il piatto tipico del paese; consiste nella carne di pecora cotta all'interno del suo grasso in paioli."}
{"id": "1626176", "revid": "64860", "url": "https://it.wikipedia.org/wiki?curid=1626176", "title": "Maccaronara", "text": "La maccaronara \u00e8 un tipo di pasta fatta a mano, simile ad uno spaghettone ma a sezione quadrangolare, preparata secondo un'antica ricetta semplice, ma molto saporita.\nPrende il nome dallo strumento utilizzato per prepararla.\nL'antica tradizione prevede una preparazione rigorosamente a mano, partendo da un impasto ottenuto con semola di grano duro, o talvolta anche farina di grano tenero e acqua, dopo di che viene stesa a circa un centimetro di altezza e tagliata con un matterello apposito, un tempo ottenuto dal legno oggi di ottone, che ha delle scannellature di forma circolare tutti intorno al matterello,in modo tale che, passando con leggera pressione questo sulla pasta si ottiene un taglio a spaghetto, che poi viene staccato uno ad uno a mano con una certa dimestichezza prima da un lato e poi dall'altro.\nPreparata al sugo semplice o rag\u00f9 di carne (Mogliatielli, braciole, cotechini etc.), con fagioli, al tartufo, con i porcini, e tante varianti rappresenta un piatto tipico della cucina irpina. Ancora oggi le sue origini sono contese tra Castelfranci, Castelvetere sul Calore e Montemarano, provincia di Avellino.\nIn Basilicata, \u00e8 diffusa nel Vulture-Melfese dove viene chiamata \"maccuarn\u00e0r\". Viene generalmente condita con sugo di maiale, coniglio, ma esistono anche varianti con ingredienti come frutta secca e peperoni cruschi."}
{"id": "1626178", "revid": "767487", "url": "https://it.wikipedia.org/wiki?curid=1626178", "title": "Winisk", "text": "Il Winisk \u00e8 un fiume della provincia canadese dell'Ontario. Nasce nel Lago Wunnummin e si dirige verso il Lago Winisk, da qui punta verso Nord e si getta nella Baia di Hudson.\nHa una lunghezza di 475\u00a0km, e un bacino idrico di 67,300\u00a0km\u00b2. Si trova in una regione desolata e difficilmente percorsa da strade.\nAffluenti.\nI principali affluenti sono:"}
{"id": "1626179", "revid": "154639", "url": "https://it.wikipedia.org/wiki?curid=1626179", "title": "Melitone di Sardi", "text": "Fu considerato una grande autorit\u00e0 nella Chiesa dei primi secoli.\nSecondo Eusebio di Cesarea, fu martirizzato verso il 190. Viene celebrato il 1\u00ba aprile, ma il suo nome non compare nel Martirologio Romano.\nOpera.\nDi lui sono fondamentalmente note alcune questioni:\nL'omelia pasquale e un probabile frammento delle sue opere sono contenuti nei Papiri Bodmer. Ha lasciato una delle pi\u00f9 antiche testimonianze cristiane che menzionano l'Immacolata Concezione (\u00abagnella senza macchia\u00bb) e la verginit\u00e0 della madre di Dio (\u00absi incarn\u00f2 nel seno della Vergine\u00bb):"}
{"id": "1626182", "revid": "767487", "url": "https://it.wikipedia.org/wiki?curid=1626182", "title": "Poiana Stampei", "text": "Poiana Stampei \u00e8 un comune della Romania di 2.270 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 7 villaggi: C\u0103soi, Dorni\u0219oara, Pilugani, Poiana Stampei, Pr\u0103leni, T\u0103taru, Te\u0219na."}
{"id": "1626183", "revid": "1793900", "url": "https://it.wikipedia.org/wiki?curid=1626183", "title": "Severn (fiume Canada)", "text": "Il Severn \u00e8 un fiume che scorre nella parte settentrionale della provincia canadese dell'Ontario. Nasce vicino al confine con la provincia del Manitoba nella quale sconfina per un breve ed iniziale tratto. Dopo un lungo percorso si getta nella Baia di Hudson.\nHa una lunghezza di 982\u00a0km e un bacino idrografico di 102.800\u00a0km\u00b2. Lungo il suo corso si trovano le comunit\u00e0 e i paesi di Sandy Lake, Bearskin Lake, and Fort Severn. Fort Severn, alla foce del fiume fu fondata nel 1689 come stazione di posta dalla Compagnia della Baia di Hudson.\nAffluenti.\nPrincipali affluenti sono:"}
{"id": "1626188", "revid": "363629", "url": "https://it.wikipedia.org/wiki?curid=1626188", "title": "Vorrei cantare come Biagio", "text": "Vorrei cantare come Biagio \u00e8 un singolo del cantautore italiano Simone Cristicchi, pubblicato il 6 maggio 2005 come primo estratto dal primo album in studio \"Fabbricante di canzoni\".\nDescrizione.\nIl titolo fa riferimento al cantante Biagio Antonacci e il brano, scritto da Leo Pari, \u00e8 una provocatoria denuncia del mercato discografico italiano. In un'intervista concessa a \"TV Sorrisi e Canzoni\", Cristicchi ha spiegato che, sebbene il brano sia diventato una specie di \u00absimbolo del buonumore\u00bb, in realt\u00e0 \u00e8 stato scritto in un periodo di grande sconforto per lui. Infatti dopo anni di gavetta aveva perso le speranze di riuscire a sfondare nel mondo della musica e \"Vorrei cantare come Biagio\" era una sorta di grido d'aiuto, che, ironia della sorte, \u00e8 diventato il suo primo successo. Nascondendosi dietro la speranza di riuscire ad assomigliare in tutto e per tutto al pi\u00f9 noto collega, Cristicchi denuncia con amara ironia le enormi difficolt\u00e0 incontrate da un giovane artista, stimato dai \u00abcolleghi cantautori, i direttori generali e pure i produttori\u00bb, che per\u00f2 deve accontentarsi del suo \u00abpubblico di nicchia\u00bb se vuole preservare la sua individualit\u00e0 senza diventare il clone di qualcun altro.\nPromozione.\nIl singolo \u00e8 uscito nei negozi il 6 maggio 2005, tuttavia la trasmissione radiofonica era gi\u00e0 cominciata il 22 aprile, permettendo al brano di farsi conoscere. In poco tempo e a dispetto delle previsioni del suo stesso autore, \"Vorrei cantare come Biagio\" diventa un vero e proprio tormentone della stagione, anche se si tratta pi\u00f9 di un successo radiofonico che commerciale, dato che il singolo riesce a malapena ad entrare nella top 20 dei dischi pi\u00f9 venduti in Italia, per pochissime settimane.\nInoltre \u00e8 stato aggiunto alla compilation blu del \"Festivalbar 2005\".\nVideo musicale.\nIl videoclip di \"Vorrei cantare come Biagio\" \u00e8 stato girato in 35 mm a Verona da Gaetano Morbioli. \u00c8 stato trasmesso per la prima volta il 9 maggio 2005. La sceneggiatura riprende da molto vicino il senso del testo, mostrando l'ingenuo cantante (interpretato da Cristicchi) alle prese con discografici disonesti e truffaldini. Cristicchi dopo aver firmato un contratto, non solo non ottiene nulla, ma viene persino derubato dell'automobile.\nIl video ha ottenuto una candidatura nel 2005 al Premio Videoclip Italiano nella categoria \"Artista emergente\", premio poi vinto dai Negramaro."}
{"id": "1626195", "revid": "287204", "url": "https://it.wikipedia.org/wiki?curid=1626195", "title": "Davena", "text": "Davena \u00e8 una frazione del comune di Vezza d'Oglio, in alta Val Camonica, provincia di Brescia.\nStoria.\nAlla pace di Breno del 31 dicembre 1397 i rappresentanti della comunit\u00e0 di Dalegno, Giacomo di Faustino Favalino e il notaio Antonio Pedercino di Davena, si schierarono sulla sponda ghibellina.\nMonumenti e luoghi d'interesse.\nArchitetture religiose.\nLe chiese di Davena sono:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Davena \u00e8 \"Gna\u00ec\"."}
{"id": "1626200", "revid": "729019", "url": "https://it.wikipedia.org/wiki?curid=1626200", "title": "Grano (Vezza d'Oglio)", "text": "Grano \u00e8 una frazione del comune di Vezza d'Oglio, in alta Val Camonica, provincia di Brescia.\nGeografia fisica.\nPosizionato a nord-ovest dell'abitato di Vezza.\nMonumenti e luoghi d'interesse.\nArchitetture religiose.\nLe chiese di Grano sono:"}
{"id": "1626203", "revid": "1543377", "url": "https://it.wikipedia.org/wiki?curid=1626203", "title": "VMGL", "text": "VMGL sono delle librerie grafiche che permettono di migliorare le prestazioni 3D di OpenGL all'interno di una macchina virtuale. Le librerie si appoggiano ai driver della scheda video che si trova sulla macchina fisica.\nLe librerie VMGL sulla virtual machine sostituiscono Mesa 3D mentre sull'host ci pongono sopra i driver della scheda video in attesa di richieste da parte dei comandi GL.\nAttraverso un X forwarding oppure mediante l'uso di un VNC, i comandi GL passano dalla virtual machine alla macchina host dove vengono eseguiti.\nVMGL sono disponibili per VMware, Xen ma anche per VirtualBox. Possono essere eseguite su guest GNU/Linux o BSD, paravirtualizzati o completamente virtualizzati (o HVM). Possono essere impiegate su host GNU/Linux o BSD."}
{"id": "1626205", "revid": "125999736", "url": "https://it.wikipedia.org/wiki?curid=1626205", "title": "Gianni Canova", "text": " Dal 5 novembre 2018 \u00e8 Rettore della Libera universit\u00e0 di lingue e comunicazione IULM.\nBiografia.\nGianni Canova si laurea in Lettere presso l'Universit\u00e0 degli Studi di Milano. Durante gli studi universitari matura l'interesse verso i due autori che lo hanno pi\u00f9 influenzato e formato: Alessandro Manzoni e Giorgio Scerbanenco.\nNel maggio 1993 fonda insieme a Max St\u00e8fani e dirige fino al dicembre 2010 il mensile di cinema \"Duel\", che dieci anni pi\u00f9 tardi (nel dicembre 2003) si trasforma in \"duellanti\". \u00c8 stato critico cinematografico per \"la Repubblica\", \"Sette\" del \"Corriere della Sera\" e \"la Voce\" di Indro Montanelli (che gli affid\u00f2 personalmente della sezione di critica cinematografica). Ha collaborato anche con riviste specializzate come \"Bianco &amp; nero\", \"Segnocinema\", \"Rolling Stone\", e \"Vogue\". Attualmente collabora con il \"Domenicale\" de \"Il Sole 24 Ore\" ed \u00e8 membro del comitato scientifico della rivista \"G|A|M|E\", dedicata al post-cinema, nuove identit\u00e0 mediali e critica e teoria comparata dei videogiochi.\nDagli anni ottanta ad oggi Canova ha pubblicato decine di opere di cinema e \"visual studies\" tra saggi e curatele. Nel 2002 ha realizzato come curatore il volume sul cinema dell'Enciclopedia Universale Garzanti e ha curato il volume 1965-1969 della Storia del cinema italiano (in 15 volumi) edita dalla Scuola Nazionale di Cinema, pubblicato nell'aprile 2002 da Marsilio. \u00c8 stato anche curatore di mostre multimediali, tra il 2002 e il 2014, prevalentemente presso la Triennale di Milano.\nPer la televisione \u00e8 stato autore con Felice Pesoli del programma \"Le parole del cinema\" (su Telepi\u00f9). Ha inoltre realizzato format o programmi per Netsystem e My-Tv. Ha collaborato alla realizzazione di \"Bradipo\", sit-com trasmessa nel 2001 da MTV ed \u00e8 autore della sit-com interattiva \"Come tu mi vuoi\", prodotta e distribuita on line da My-Tv. Dal 2005 ricopre il ruolo di critico cinematografico per Sky Cinema, nonch\u00e9 autore e conduttore del programma \"Il cinemaniaco\".\nCanova \u00e8 stato direttore artistico del Festival \u201cLeggere il Novecento\u201d di Ancona (dal 2001 al 2009) e del Noir in Festival (in qualit\u00e0 di delegato IULM dal 2016). Dal 2001 al 2005 ha fatto parte come rappresentante italiano del Comitato scientifico del Festival Internazionale del Film di Locarno (Svizzera) e dal 2005 al 2007 \u00e8 stato membro del Comitato Scientifico della Festa del Cinema di Roma.\n\u00c8 professore ordinario di Storia del cinema e Filmologia, gi\u00e0 Pro Rettore e dal 5 novembre 2018 Rettore della Libera Universit\u00e0 di Lingue e Comunicazione IULM di Milano, dopo essere stato preside dal 2009 al 2017 della facolt\u00e0 di Comunicazione, Relazioni Pubbliche e Pubblicit\u00e0. Nel 2018 il Consiglio d\u2019Amministrazione IULM lo elegge nuovo Rettore. Entrer\u00e0 in carica a decorrere dal 1\u00ba novembre 2018. Prima di entrare in ruolo presso la IULM, ha insegnato Poetiche del cinema contemporaneo presso il Centro sperimentale di cinematografia di Roma e ha tenuto corsi e workshop sulla comunicazione visiva per l\u2019Universit\u00e0 Bocconi di Milano. Dal 2010 al 2014 \u00e8 stato inoltre Presidente della CUC, l\u2019associazione scientifica che raggruppa tutti i docenti di Cinema, televisione e new media delle universit\u00e0 italiane. Dal maggio 2017 \u00e8 membro del consiglio superiore per il cinema e gli audiovisivi istituito presso il MiBACT. Al Consiglio sono attribuiti compiti di consulenza e di supporto nell'elaborazione, nell'attuazione delle politiche di settore e nella predisposizione di indirizzi e criteri generali relativi alla destinazione delle risorse pubbliche nell'ambito del cinema e dell'audiovisivo. Nel 2019 ha curato uno speciale sul linguaggio cinematografico contenuto nella sezione extra del DVD \"Le origini della cinematografia\" distribuito da Istituto Luce Cinecitt\u00e0.."}
{"id": "1626206", "revid": "14691", "url": "https://it.wikipedia.org/wiki?curid=1626206", "title": "Vmgl", "text": ""}
{"id": "1626207", "revid": "111872807", "url": "https://it.wikipedia.org/wiki?curid=1626207", "title": "T\u00f9", "text": "T\u00f9 \u00e8 una frazione del comune di Vezza d'Oglio, in alta Val Camonica, provincia di Brescia.\nGeografia fisica.\nTerritorio.\n\u00c8 posizionata a nord-est dell'abitato di Vezza d'Oglio.\nMonumenti e luoghi d'interesse.\nArchitetture religiose.\nLe chiese di T\u00f9 sono:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di T\u00f9 \u00e8 \"Mal\u00ecgn\"."}
{"id": "1626209", "revid": "767487", "url": "https://it.wikipedia.org/wiki?curid=1626209", "title": "Pojor\u00e2ta", "text": "Pojor\u00e2ta \u00e8 un comune della Romania di 3.103 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 2 villaggi: Pojor\u00e2ta e Valea Putnei."}
{"id": "1626210", "revid": "287204", "url": "https://it.wikipedia.org/wiki?curid=1626210", "title": "Pojorata", "text": ""}
{"id": "1626212", "revid": "399", "url": "https://it.wikipedia.org/wiki?curid=1626212", "title": "Alexander Supertramp", "text": ""}
{"id": "1626215", "revid": "767487", "url": "https://it.wikipedia.org/wiki?curid=1626215", "title": "Can\u00e8 (Vione)", "text": "Can\u00e8 \u00e8 una frazione del comune di Vione, in alta Val Camonica, provincia di Brescia.\nGeografia fisica.\nTerritorio.\nIl territorio di Can\u00e8 presenta morfologia varia e si passa per esso per andare ai laghi di Pietra Rossa, a 3 ore circa dal paese.\nStoria.\nIl 13 agosto 1862 venne devastato da un incendio.\nDal 1978 la parrocchia di Lonato del Garda ha affittato la casa di fronte alla chiesa principale, questa casa \u00e8 utilizzata per i campi scuola di elementari, medie ed adolescenti.\nInoltre nel 2009 anche la parrocchia di Castel Goffredo ha usufruito della casa.\nMonumenti e luoghi d'interesse.\nArchitetture religiose.\nLe chiese di Can\u00e8 sono:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Can\u00e8 \u00e8 \"Cana\u00f2le\" o \"Can\u00e0oi\"."}
{"id": "1626217", "revid": "287204", "url": "https://it.wikipedia.org/wiki?curid=1626217", "title": "Altin\u00f3polis", "text": "Altin\u00f3polis \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Batatais."}
{"id": "1626218", "revid": "1948203", "url": "https://it.wikipedia.org/wiki?curid=1626218", "title": "Quello che non c'\u00e8", "text": "Quello che non c'\u00e8, pubblicato nel 2002 dalla Mescal, \u00e8 il settimo album del gruppo italiano Afterhours.\nIl disco.\n\u00c8 il primo disco dopo l'uscita temporanea dal gruppo di Xabier Iriondo, fatto che indusse molti ad attendersi un disco \"di transizione\". Il nuovo chitarrista \u00e8 Giorgio Ciccarelli, gi\u00e0 leader dei Sux! e gi\u00e0 in formazione come turnista dal 1999.\nLa presentazione del disco \u00e8 avvenuta nella prima parte del tour, con la presenza sul palco dei Mercury Rev.\nManuel Agnelli in due punti rende omaggio all'amico Emidio \"Mim\u00ec\" Clementi (frontman dei Massimo Volume): a lui \u00e8 dedicato il pezzo \"Ritorno a casa\" (unico reading dell'album) ed \u00e8 inoltre citato esplicitamente nel brano \"Bye Bye Bombay\". In questa canzone sono presenti riferimenti al viaggio in India fatto da Manuel ed Emidio; riferimenti che si trovano anche in \"Varanasi Baby\" (Varanasi altro non \u00e8 che Benares, luogo sacro dell'induismo e del buddismo).\nStile.\nLa band milanese, gi\u00e0 col precedente disco \"Non \u00e8 per sempre\", aveva dimostrato di avvicinarsi con coraggio a una strada diversa rispetto al passato, pi\u00f9 vicina al pop d'autore e malinconico. In questo lavoro la fanno da padrone, infatti, temi cupi e introspettivi, come la sofferenza e l'intimit\u00e0. I testi, abbandonato lo stile cut-up, sono pi\u00f9 \"narrativi\" e meditati. Tra le tracce degne di nota, la title-track \"Quello che non c'\u00e8\", che racchiude lo spirito di tutto l'album, \"Bye Bye Bombay\", un vero inno per il pubblico, dove \u00e8 stato utilizzato il theremin nella parte centrale, \"Non sono immaginario\" e \"Sulle labbra\", canzoni in un rock quasi classico, che conferma il taglio con i precedenti album."}
{"id": "1626221", "revid": "1305772", "url": "https://it.wikipedia.org/wiki?curid=1626221", "title": "Stuck in a Moment You Can't Get Out Of", "text": "Stuck in a Moment You Can't Get Out Of \u00e8 il secondo singolo degli U2 ad essere estratto dall'album, \"All That You Can't Leave Behind\". \u00c8 stato il loro quinto singolo al numero 1 in Inghilterra ed ha raggiunto la vetta delle classifiche di molti altri paesi, compresa l'Italia. Inoltre ha vinto il Grammy Award come \"miglior performance pop di un gruppo\" nel 2002. La canzone \u00e8 dedicata a Michael Hutchence, cantante della rock band australiana degli INXS scomparso suicida nel novembre del 1997 all'et\u00e0 di 37 anni.\nIl video.\nLa versione pi\u00f9 conosciuta del video \u00e8 stata diretta da Joseph Kahn, e vede una partita di football americano fra i \"Flys\" e i \"Lemons\" (sia \"The Fly\" che \"Lemon\" sono i titoli di due altre canzoni degli U2) e contiene diversi riferimenti al passato del gruppo. Nel video compaiono anche John Earl Madden e Brendan Fehr. Bono Vox e gli altri componenti del gruppo vengono mostrati in mezzo al pubblico dello stadio.\nEsiste anche un'altra versione del video diretta da Kevin Godley, che mostra Bono venire buttato fuori da un furgone diverse volte, come se si fosse \"fermato quel momento\" (\"stuck in a moment\"). Alla fine del video, il resto del gruppo si muove per aiutarlo."}
{"id": "1626222", "revid": "287204", "url": "https://it.wikipedia.org/wiki?curid=1626222", "title": "Batatais", "text": "Batatais \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Batatais."}
{"id": "1626224", "revid": "1701396", "url": "https://it.wikipedia.org/wiki?curid=1626224", "title": "Stadolina", "text": "Stadolina \u00e8 una frazione del comune di Vione, in alta Val Camonica, in provincia di Brescia.\nGeografia fisica.\nStadolina confina con i paesi di Vezza d Oglio, di Vione e di Tem\u00f9. A pochi chilometri dalle nuove piste da sci di Tem\u00f9, Stadolina mantiene le caratteristiche di un paese tranquillo. La pianura del paese, detta \"centoia\" che si trova in localit\u00e0 Fusine (la parte nuova di Stadolina) d'inverno si copre di brina a causa della mancanza totale del sole per ben 4 mesi.\nIl centro storico si trova nella parte alta del paese, sopra la Strada statale 42 del Tonale e della Mendola.\nStoria.\nFrazione si trova a sud-ovest di Vione. All'inizio del secolo era divisa in due contrade di cui la bassa lungo la strada della Valle. Il nome dovrebbe derivare da \"Aestas\" (-tis) = estate. Altra ipotesi \u00e8 che derivi da \"stabulina\" a sua volta derivato da \"stabulum\" e da \"statio\" = casa. Ancora: derivato da \"Aestatulina\" derivato a sua volta da \"stabulina\" oppure da nome personale latino \"Statulina\".\nMonumenti e luoghi d'interesse.\nLe chiese di Stadolina sono:\n- Il sasso di San Cristoforo: lungo la strada che porta in Val Paghera, pochi metri sopra il \"Santel\" c'\u00e8 un grosso sasso con impresse la sagoma di un bastone e l'impronta di una scarpa.. la leggenda narra che di l\u00ec pass\u00f2 San Cristoforo, e appoggiando il bastone ed il piede su quel masso lasci\u00f2 impresso per sempre le impronte..\nSociet\u00e0.\nTradizioni e folclore.\nQuella del 24 gennaio \u00e8 davvero una notte magica!\nPiatti tipici.\nIl piatto tradizionale di Stadolina sono i cals\u00f9. Il nome deriva da \"caseum\", il cacio con cui si condivano un tempo. La pasta dei cals\u00f9 viene lavorata e chiusa a mano. Il ripieno \u00e8 composto da patate lessate e schiacciate, mescolate con carne trita o salame ed erbe a seconda della varie usanze familiari. La ricetta dei cals\u00f9 varia da paese a paese e da famiglia a famiglia.\nAltri piatti tipici sono: gli strin\u00f9 o brustul\u00f9 (salamella alla piastra), \"Gnoc de la cua\"(gnocchi di patate con varie erbe), la trippa, vari piatti con finferli e funghi porcini, la torta di patate, la torta di sangue e sanguin\u00ec (salsicce fatte col sangue del maiale o del manzo), polenta e pocio, minestra de scand\u00e9la (minestra di orzo), caf\u00e8 de scand\u00e9la (caff\u00e8 d'orzo), polenta e osei, bos\u00f2l\u00e0, brodo di gallina.\nAgricoltura.\nNegli ultimi anni \u00e8 nato un progetto in tutta l'alta Valle Camonica per il recupero delle antiche colture come fragole, patate, piccoli frutti.\nSport e turismo.\nNel 2012 \u00e8 stata creata una pista ciclo-pedonale che unisce tutti i paesi dell'Alta valle."}
{"id": "1626225", "revid": "287204", "url": "https://it.wikipedia.org/wiki?curid=1626225", "title": "Cajuru", "text": "Cajuru \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Batatais."}
{"id": "1626228", "revid": "287204", "url": "https://it.wikipedia.org/wiki?curid=1626228", "title": "C\u00e1ssia dos Coqueiros", "text": "C\u00e1ssia dos Coqueiros \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Batatais."}
{"id": "1626232", "revid": "1948203", "url": "https://it.wikipedia.org/wiki?curid=1626232", "title": "Non \u00e8 per sempre", "text": "Non \u00e8 per sempre, pubblicato nel 1999, \u00e8 il sesto album del gruppo italiano Afterhours.\nIl disco.\nIl disco, pubblicato come il precedente \"Hai paura del buio?\" (1997) dalla Mescal, si fa nelle melodie meno ruvido e pi\u00f9 accattivante.\nCollabora anche Roberta Castoldi al violoncello.\nIl brano d'apertura \"Milano circonvallazione esterna\" \u00e8 un esplicito tributo ai Suicide.\nLa copertina e le foto del libretto sono curate da Barbara Forni, gi\u00e0 autrice delle foto del precedente \"Germi\".\nStile.\nIn questo album la band di Manuel Agnelli, pur non perdendo le caratteristiche di ironia e surrealismo dei testi, si avvicina notevolmente a una sonorit\u00e0 pop, ben presenti nella title-track e in \"Bianca\". Tuttavia, non mancano brani malinconici e ombrosi, come \"Oceano di gomma\". La grinta palese nel precedente disco \"Hai paura del buio?\" appare in pezzi come \"La verit\u00e0 che ricordavo\" e \"Non si esce vivi dagli anni Ottanta\". Agnelli ha dichiarato: \"Si sta sottovalutando il fatto che il ritorno agli anni Ottanta vuol dire anche ritorno a un modo di vedere le cose in modo molto superficiale e molto piatto: menefreghismo, qualunquismo, e soprattutto arroganza, che erano un po' gli stilemi degli anni Ottanta. C'\u00e8 un grossissimo pericolo, secondo me, di tornare indietro.\"\nCuriosit\u00e0.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 41."}
{"id": "1626233", "revid": "287204", "url": "https://it.wikipedia.org/wiki?curid=1626233", "title": "Santa Cruz da Esperan\u00e7a", "text": "Santa Cruz da Esperan\u00e7a \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Batatais."}
{"id": "1626235", "revid": "648716", "url": "https://it.wikipedia.org/wiki?curid=1626235", "title": "Antonio Corzani", "text": "Biografia.\nCalzolaio nel paese di San Piero in Bagno, sull'appennino tosco-romagnolo, entra nella Resistenza l'11 ottobre 1943 col nome di battaglia di \"Tino\" (o \"Tinin\"), unendosi alla formazione partigiana di montagna allora comandata da Salvatore Auria e, successivamente, dal dicembre 1944, da Riccardo Fedel (\"Libero\"). Formazione che diventer\u00e0 nota come Brigata Garibaldi Romagnola, attiva nell'appennino forlivese, a ridosso della linea gotica. L'area in cui operava la Brigata era soggetta ad una grande attivit\u00e0 bellica, di disturbo e sabotaggio, e repressiva da parte di fascisti e nazisti.\nTra la fine di marzo e i primi di aprile del 1944, la \"Brigata Garibaldi Romagnola\" viene riorganizzata su iniziativa del capo del comando militare romagnolo, Pietro Mauri, trasformandosi in una divisione di tre brigate: il \"Gruppo Brigate Romagna\", al cui comando \u00e8 posto lo stesso Pietro Mauri, con Libero Capo di Stato Maggiore.\nNell'ambito di questa riorganizzazione, Antonio Corzani \u00e8 nominato comandante della 2\u00aa Brigata. Negli stessi giorni, la formazione subisce un pesante rastrellamento da parte delle forze nazifasciste. Corzani viene catturato dalla Wehrmacht, torturato e fucilato, in localit\u00e0 Rio Salso, il 17 maggio 1944. Poco dopo, la Brigata assunse il nome di 8\u00aa Brigata Garibaldi Romagna."}
{"id": "1626239", "revid": "287204", "url": "https://it.wikipedia.org/wiki?curid=1626239", "title": "Santo Ant\u00f4nio da Alegria", "text": "Santo Ant\u00f4nio da Alegria \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Batatais."}
{"id": "1626240", "revid": "28592", "url": "https://it.wikipedia.org/wiki?curid=1626240", "title": "Lecan\u00f9", "text": ""}
