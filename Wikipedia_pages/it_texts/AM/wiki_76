{"id": "1740325", "revid": "15756", "url": "https://it.wikipedia.org/wiki?curid=1740325", "title": "Conquista dell'impero Inca", "text": "La conquista dell'impero Inca \u00e8 iniziata negli anni trenta del Cinquecento per mano degli avventurieri spagnoli, detti \"conquistadores\", che con un colpo di mano riuscirono a cancellare un impero vasto e consolidato. Lo scontro decisivo, avvenuto nella piazza principale di Cajamarca, nell'attuale Per\u00f9, decise in poche ore di lotta la fine della dinastia Inca.\nPrime notizie sul Per\u00f9.\nIl primo \"conquistador\" che si accinse all'impresa fu Pascual de Andagoya. Munito di una patente ufficiale Andagoya part\u00ec, nel 1522, su una piccola nave e si diresse verso Sud, lungo le coste sconosciute dell'attuale Colombia. Aveva raggiunto un fiume, detto \"Bir\u00f9\" dagli indigeni e questo nome, deformato in \"Per\u00f9\" sarebbe stato in seguito attribuito a tutto il territorio degli Inca.\nAndagoya torn\u00f2 nella colonia con uno scarso bottino e con la consapevolezza che le coste a sud di Panama erano ostili e inospitali. Tuttavia portava anche delle notizie raccolte in alcuni villaggi incontrati durante il suo viaggio. Queste voci narravano di un grande e ricchissimo regno posto pi\u00f9 a Sud dove l'oro era diffuso e d'uso comune.\nTre soci in azione.\nLe voci su un regno dell'oro si sparsero ovviamente per tutta la colonia sollevando il sorriso ironico dei pi\u00f9. Non tutti erano per\u00f2 disposti ad accantonarle come semplici leggende. Tra questi erano Francisco Pizarro e con lui Diego de Almagro ed Hernando de Luque.\nL'identit\u00e0 di interessi favor\u00ec un'associazione tra avventurieri che decisero di consorziarsi per dare corpo alla spedizione.\nPizarro ne fu il comandante. L'avvio della spedizione avvenne nel novembre del 1524. Come convenuto la comandava Pizarro che si imbarc\u00f2, alla testa di cento uomini, su un solo vascello. Almagro doveva raggiungerlo con un'altra imbarcazione, al momento in riparazione. Avrebbe approfittato dell'attesa per reclutare quanti pi\u00f9 uomini avesse potuto radunare a Panama.\nViaggi esplorativi.\nPrimo viaggio.\nPizarro giunse agevolmente all'imboccatura del fiume Bir\u00f9 che era il limite estremo raggiunto da Andagoya, e un'esplorazione sommaria del luogo lo convinse a proseguire.\nI \"conquistadores\" impiegarono l'attesa per esplorare il territorio, acquitrinoso e malsano, ma non incontrarono anima viva e neppure trovarono alcunch\u00e9 per placare la fame.\nIl ritorno era ormai l'unica via da seguire e seppure a malincuore, lo stesso Pizarro infine accondiscese. Temeva tuttavia l'ira di Pedrarias e giunto a Chicam\u00e1, nei pressi di Panama non si risolveva ad entrare in citt\u00e0. La ricchezza principale di una colonia era rappresentata, in quei tempi, dal numero di uomini e il governatore non avrebbe di certo gradito l'elevata perdita di tanti soldati. Mentre se ne stava titubante in attesa del da farsi, apparve la nave di Almagro che essa pure rientrava alla base. I due soci poterono riabbracciarsi e Almagro raccont\u00f2 le sue peripezie.\nPartito a sua volta da Panama aveva incontrato le stesse difficolt\u00e0 del suo commilitone e lui pure, tormentato dalla fame, aveva cercato oro e provviste nel primo villaggio incontrato che risult\u00f2 essere lo stesso in cui occorse la disfatta di Pizarro. Aveva subito a sua volta l'attacco degli indigeni, ma era riuscito a scacciarli nella foresta se pur a prezzo di alcune perdite, restando lui stesso ferito ad un occhio di cui avrebbe perduto, in seguito, l'uso. Era quindi tornato alla base preoccupato per la sorte dei compagni che non aveva incontrato, probabilmente per averli doppiati.\nSecondo viaggio.\nAlmagro e Pizarro ripartirono nel 1526, questa volta insieme anche se su due navi distinte. Le vicende di questa spedizione non si discostarono molto da quelle della precedente.\nIl governatore di Panama Pedro de los Rios arm\u00f2 due navi e le invi\u00f2 alla ricerca del corpo di spedizione con l'ordine di imbarcare tutti i sopravvissuti. Al loro arrivo gli inviati del governatore vennero accolti da grida di giubilo, ma si scontrarono con l'ostinazione di Pizarro. Il maturo capitano non intendeva rinunciare all'impresa e si rifiut\u00f2 di tornare. Con lui rimasero tredici animosi, altrettanto ostinati. Essi erano: Bartolom\u00e9 Ruiz, Cristoval de Peralta, Pedro de Candia, Domingo de Solfana, Nicolas de Rivera, Francisco de Cuellar, Antonio de Molina, Pedro Alcon, Garcia de Jerez, Antonio de Carrion, Alonso Buceno, Mart\u00edn de la Paz, Juan de la Torre. Sarebbero stati ricordati come \"\"Los trece de la fama\".\nTumbes.\nChiunque, di fronte a tali difficolt\u00e0 avrebbe abbandonato l'impresa, ma Pizarro era ormai abbagliato dalle speranze di successo e decise di verificare le notizie che Ruiz aveva raccolto, alcuni mesi prima, dagli indigeni incontrati sulla zattera. Costoro avevano assicurato di provenire da una ricca citt\u00e0 di nome Tumbez, situata pi\u00f9 a Sud, e il capitano spagnolo fece arditamente dirigere la prora del vascello di soccorso in quella direzione.\nDopo venti giorni di navigazione la nave, entrando in una baia, si trov\u00f2, in effetti, di fronte ad una vera e propria citt\u00e0, dotata di templi e abitazioni in pietra. Si trattava di Tumbez. Gli Spagnoli non si erano ancora riavuti dalla sorpresa quando un nugolo di canoe si stacc\u00f2 dalla riva e and\u00f2 incontro al battello. La situazione stava per diventare drammatica, ma gli indigeni non erano animati da intenzioni ostili ed anzi recarono provviste di ogni genere, composte da carichi di frutta, selvaggina e pesce appena pescato.\nSi stabilirono presto dei rapporti amichevoli e un dignitario locale venne invitato a visitare il vascello. Gli Spagnoli non sapevano che si trattava di un rappresentante imperiale. Successivamente fu il loro turno di scendere a terra, cosa che fecero con molta circospezione inviando un soldato accompagnato da uno schiavo nero.\nAl ritorno costui raccont\u00f2 di aver visto dei templi lastricati d'oro e d'argento e, naturalmente, non venne creduto. Scese allora a terra uno degli avventurieri pi\u00f9 capaci, Pedro de Candia, sulla cui avvedutezza tutti erano pronti a giurare, ma al suo ritorno anche lui conferm\u00f2 le impressioni di ricchezza che avevano abbagliato il semplice soldato. Gli Spagnoli sapevano di essere troppo pochi per poter tentare qualcosa e preferirono dissimulare la loro smania d'oro. Approfittarono per\u00f2 dell'occasione per prendere nota delle fortificazioni e compirono anche una rapida incursione pi\u00f9 a Sud restando impressionati dalla ricchezza manifesta della contrada. Al momento di lasciare Tumbez ottennero di portare con loro alcuni giovani locali, con l'intenzione di farne degli interpreti e, a loro volta, lasciarono nella cittadina tre volontari che si offrirono di restare ad attenderli.\nDopo circa diciotto mesi di assenza Pizarro rientr\u00f2 infine a Panama. Portava con s\u00e9 degli strani animali, delle stoffe finemente tessute e un ricco campionario di manufatti indigeni, oltre ad alcuni fanciulli ben pi\u00f9 evoluti dei soliti indigeni selvaggi con cui gli abitanti di Panama erano abituati a trattare. Era sicuro di essere creduto quando avrebbe raccontato le meraviglie delle citt\u00e0 di Tumbes, ma le sue illusioni ebbero breve durata.\nLa \u00ab\"Capitulaci\u00f3n\"\u00bb con la Corona.\nGli insuccessi delle ultime spedizioni e, soprattutto le perdite subite senza ritorno in termini di profitto, avevano convinto i cittadini di Panama dell'illusoriet\u00e0 dei disegni di Pizarro e di Almagro e nessuno si lasci\u00f2 ingannare da pochi oggetti di scarso valore.\nConsiderati ormai dei pazzi sognatori i tre soci, senza pi\u00f9 denaro, non riuscirono a convincere nessuno a far loro credito e tanto meno il nuovo governatore a concedere l'autorizzazione per una nuova spedizione. In questo contesto non restava che una strada: l'appello diretto alla Corona, la sola autorit\u00e0 che avrebbe potuto scavalcare gli ordini di Pedro de los Rios. Occorreva per\u00f2 trovare del denaro e scegliere l'uomo adatto per rivolgersi al monarca. Almagro riusc\u00ec a raggranellare quasi duemila pesos tra i pochi amici disposti ad aiutarlo e Pizarro si offr\u00ec volontario. Le richieste da presentare a Corte furono meticolosamente convenute e, finalmente, Pizarro, accompagnato da Pedro de Candia si imbarc\u00f2 alla volta della Spagna.\nAppena giunto venne per\u00f2 arrestato per una storia di debiti insinuata da un antico governatore delle colonie e solo dopo un periodo di prigionia ottenne di essere ricevuto alla presenza di Carlo V d'Asburgo che allora teneva corte in Toledo. L'imperatore rest\u00f2 favorevolmente colpito dai racconti del rude soldato che gli esponeva le fatiche e le speranze dei suoi lontani sudditi d'oltremare e decise di accogliere le sue richieste. Non era estraneo alle sue decisioni il recente arrivo in Spagna di Hern\u00e1n Cort\u00e9s, il fortunato conquistatore del Messico che tornava carico d'oro.\nCarlo V era in partenza per l'Italia, ma dette disposizioni perch\u00e9 venissero stesi degli accordi ufficiali per la conquista delle terre del Per\u00f9, come ormai veniva chiamato il territorio appena scoperto. La regina era autorizzata a rappresentarlo e i funzionari addetti avrebbero redatto l'atto definitivo. Pizarro era al settimo cielo, ma doveva fare ancora i conti con la mastodontica macchina burocratica della potenza iberica. Dopo mesi di attesa si era ancora ai preliminari e l'impaziente soldato decise di rivolgersi direttamente alla Regina Isabella. Costei era abituata a reggere le redini del governo durante le numerose assenze del marito e rispose di buona grazia all'invito. il suo intervento vinse le resistenze dei meticolosi funzionari e una \"Capitulaci\u00f3n\" venne finalmente stesa.\nPizarro aveva promesso di dividere equamente le cariche con i suoi soci, ma all'occasione si dimostr\u00f2 fedifrago e sleale. Nominato governatore, otteneva che tutto il futuro potere fosse accentrato nella sua persona e il solo Luque riceveva quanto aveva richiesto. Si trattava di una nomina religiosa che ovviamente Pizarro non poteva domandare per s\u00e9. Almagro avrebbe dovuto essere nominato \"adelantado\", ma si ritrov\u00f2 semplice comandante della futura fortezza di Tumbez. Anche il pilota Ruiz doveva rinunciare all'ambita carica di \"alguacil mayor\". Le cariche onorifiche seguirono la stessa sorte. Pizarro ottenne per s\u00e9 l'ingresso nell'Ordine di Santiago e un blasone di famiglia, gli altri suoi compagni, in specie \"los trece de la fama\", si dovettero accontentare di una semplice patente di nobilt\u00e0: \"que sean hidalgos los dellos que no son hidalgos...que sean caballeros los que son hidalgos\"\nLe condizioni reali con cui venivano regolati i diritti della spedizione prevedevano il possesso di duecento leghe a Sud del villaggio indio di Zamaquella. I conquistadores dovevano impegnarsi a propagare la fede cristiana e a rispettare gli indigeni. In cambio la Corona offriva cinquanta cavalli e le artiglierie necessarie e prometteva lauti stipendi per tutti i partecipanti. Questi stipendi, per\u00f2, sarebbero stati pagati con le rendite future: \"todos pajados de las rentas de la dicha tierra\". Era la clausola classica con cui la Spagna promuoveva la conquista dei territori americani: nessun rischio per la madrepatria in caso di insuccesso.\nPizarro infine doveva anche arruolare ed equipaggiare centocinquanta uomini entro sei mesi e, una volta giunto a Panama, armarne altri cento. Queste condizioni erano imposte a pena di decadenza dell'accordo. Non erano clausole facili da rispettare e Pizarro si accorse di correre il serio rischio di non poter adempiere agli impegni.\nDecise di tornare al suo paese natale di Trujillo per cercare dei volontari tra i suoi concittadini. Raccolse subito un'importante adesione tra i membri stessi della sua famiglia. Quattro fratelli risposero prontamente all'appello. Si trattava di Hernando, figlio legittimo del colonnello Gonzalo Pizarro e di altri tre, questa volta illegittimi come lo scopritore del Per\u00f9. Due erano i giovanissimi Juan e Gonzalo, l'ultimo era fratello di Francisco solo per parte di madre e si chiamava Mart\u00edn de Alcantara. Allo scadere dei sei mesi le leve erano lungi dall'essere completate, ma l'astuto Hernando scov\u00f2 uno stratagemma. Le navi presero il largo, il 19 gennaio del 1530, con quanti avevano gi\u00e0 aderito e lui rimase ad attendere i messi governativi con un ultimo legno e pochi compagni sostenendo che il grosso della truppa era gi\u00e0 partito.\nNon fu necessario giungere a Panama per affrontare le prevedibili rimostranze di Almagro per la sleale distribuzione delle cariche. Quest'ultimo, assieme a Luque aveva traversato, per impazienza, l'istmo e si era portato ad attendere il suo socio a Nombre de Dios, il luogo abituale dello sbarco delle navi provenienti dalla Spagna. Com'era logico attendersi la sua indignazione assunse toni violenti, anche grazie all'intervento di Hernando Pizarro che si scontr\u00f2 subito con l'animoso capitano. La societ\u00e0 sembrava sul punto di sciogliersi, ma l'intervento di Luque permise di trovare un accomodamento. Pizarro avrebbe mantenuto la carica di governatore, ma avrebbe chiesto ufficialmente di rinunciare a quella di \"adelantado\" in favore di Almagro e questi avrebbe preso possesso di tutti i territori posti oltre la sua giurisdizione.\nCon questi presupposti i tre soci rientrarono insieme a Panama per organizzare i preparativi della spedizione. La conquista dell'impero degli Inca stava per cominciare.\nLa spedizione della conquista.\nNel gennaio del 1531 la spedizione ufficiale prese finalmente il largo da Panama alla volta delle terre del Sud. La componevano meno di duecento uomini di cui solo trentasette muniti di cavalli. Altri rinforzi erano attesi e Pizarro era restio ad impegnarsi in un'azione di conquista vera e propria senza prima aver consolidato i suoi effettivi. Alcuni uomini, poi, non avevano ancora esperienza delle Indie e l'accorto comandante decise di farli impratichire nelle giungle tropicali prima di iniziare le operazioni.\nLa marcia, iniziata come un addestramento, si rivel\u00f2 invece fruttuosa perch\u00e9 le truppe si imbatterono in un grosso villaggio che presero d'assalto. Al suo interno, conquistato con facilit\u00e0, gli Spagnoli trovarono un vero e proprio bottino, sotto forma di oggetti d'oro e di numerosi smeraldi. Le navi vennero mandate indietro con il piccolo tesoro per stimolare altri avventurosi e gli uomini proseguirono a piedi. La contrada che attraversarono era per\u00f2 infetta e quasi tutti contrassero una sorta di infezione che si manifestava sotto forma di grosse verruche, dolorose e qualche volta mortali.\nMentre studiavano il da farsi vennero avvicinati da una schiera di canoe provenienti dall'isola di Puna. Si trattava di un popolo guerriero che si sapeva nemico di Tumbes e Pizarro decise di approfittare della loro offerta di amicizia ed accolse l'invito a trasferirsi sulla loro isola ritenuta pi\u00f9 salubre delle lande che ora occupavano. Con circospezione venne effettuata la traversata e gli Spagnoli poterono infine godere di un periodo di riposo per guarire dalle fastidiose infezioni. I rinforzi, frattanto, arrivavano a piccoli gruppi. Trenta uomini a cavallo, su una barca comandata da Sebasti\u00e1n de Belalc\u00e1zar si era unita loro quando erano ancora sulla terraferma. Ora giunse Hernando de Soto con un contingente ancor pi\u00f9 numeroso, mentre avevano raggiunto la spedizione gli ufficiali governativi imposti dalla Corona e reclutati a Panama, unitamente ad alcuni religiosi.\nSull'isola la vita sarebbe trascorsa tranquilla se non fosse stato per l'arrivo dei tumbezini che saputo della presenza degli stranieri si erano precipitati al loro incontro. L'odio tra le due etnie era profondo e Pizarro non voleva scontentare i suoi ospiti, ma sapeva di aver bisogno degli abitanti di Tumbez per i suoi piani futuri e spregiudicatamente si diede a favorire i nuovi venuti. La tensione crebbe subito e gli Spagnoli decisero di approfittarne. Con la scusa di garantire la propria sicurezza arrestarono i capi dell'isola, riuniti in un concilio e li consegnarono ai tumbezini. Questi increduli per la buona occasione li trucidarono tutti e l'isola, inorridita, insorse come un sol uomo.\nGli Spagnoli fecero fronte e riuscirono a tener testa agli isolani, combattivi, ma seminudi, tuttavia compresero che la loro permanenza a La Puna doveva finire. Decisero quindi di approfittare delle offerte dei tumbezini e si apprestarono a sbarcare nella loro citt\u00e0. Le navi di de Soto e di Benalc\u00e1zar non erano sufficienti a imbarcare tutti gli uomini, ma un buon numero di balse venne messo a loro disposizione dai solerti alleati e infine tutti furono per mare.\nPresa di possesso di Tumbes.\nPizarro aveva un ottimo ricordo della citt\u00e0. I suoi abitanti si erano dimostrati cordiali ed ospitali quando si era presentato con una piccola nave e pochi compagni ed ora si aspettava un'accoglienza amichevole, tanto pi\u00f9 che erano entrambi reduci da una guerra comune contro l'isola di Puna.\nLa sua sorpresa fu enorme quando la prima balsa che tocc\u00f2 terra venne attaccata e i suoi occupanti trucidati. Le navi non potevano intervenire per lo scarso fondale e le altre balse dovettero cavarsela da sole. Fu provvidenziale l'intervento di Hernando che, sbarcato in una zona isolata, rinvenne a cavallo sul luogo dell'attacco e mise in fuga gli aggressori.\nConquistata infine la spiaggia si pot\u00e9 effettuare lo sbarco e prendere possesso della citt\u00e0 o almeno di quello che ne restava perch\u00e9 l'antica Tumbez era scomparsa. I ricchi templi ammirati da Pedro de Candia erano stati rasi al suolo e le case in pietra, che Pizarro aveva tanto decantato a Carlo V, erano anch'esse demolite e in rovina. Restavano soltanto delle macerie e tra esse nessun abitante.\nFu infine scovato un indigeno. Gli interpreti che lo interrogarono riferirono che secondo il suo racconto la citt\u00e0 era stata assalita e distrutta dagli isolani di Puna che avevano trucidato o ridotto in schiavit\u00f9 gli abitanti tranne pochi sopravvissuti si erano rifugiati tra i boschi. Richiesto dei due spagnoli che erano rimasti nella cittadina all'epoca della prima visita di Pizarro, rifer\u00ec che erano morti entrambi. Uno era stato ucciso nella citt\u00e0 stessa per aver insidiato delle donne, mentre l'altro era stato condotto al cospetto dell'Inca che era il signore del paese.\nPizarro rimase interdetto. Gi\u00e0 i suoi uomini cominciavano a mormorare ricordando tutte le\ndescrizioni fatte a Panama sulle ricchezze di Tumbez, che invece si era rivelata solo un cumulo di rovine. Occorreva prendere l'iniziativa prima che lo scoramento si impadronisse delle truppe e il governatore, come ormai era chiamato l'anziano avventuriero, decise di andare alla ricerca degli abitanti nascosti. Furono trovati al di l\u00e0 di un fiume schierati in assetto di guerra. Gli Spagnoli costruirono una zattera e, attraversato il corso d'acqua, li affrontarono avendone facilmente ragione. Il loro capo, \"Quillimassa\", vistosi vinto, si sottomise cedendo le armi. Dietro suo ordine gli abitanti superstiti rientrarono nelle loro abitazioni mettendosi a disposizione degli invasori.\nGli Spagnoli ebbero allora cognizione della reale situazione del territorio in cui erano sbarcati. Come avevano gi\u00e0 intuito, si trovavano alle prese con un impero organizzato che nulla aveva a vedere con le semplici e primitive comunit\u00e0 di indigeni con cui avevano, fino ad allora, avuto a che fare. Gli interrogati parlavano di una guerra civile in corso sulle montagne che sovrastavano il paese, ma i loro racconti erano vaghi e confusi ed andavano verificati.\nPizarro voleva avere una visione la pi\u00f9 chiara possibile delle forze che si apprestava ad affrontare e in pi\u00f9 attendeva dei rinforzi. Decise allora di prendere tempo e si diede a istituire una specie di colonia che avrebbe comunque potuto servire da testa di ponte in vista delle future operazioni. Nacque cos\u00ec il villaggio spagnolo di San Miguel, fondato il 29 settembre del 1531 nelle pianure del Piura. Aveva tutte le apparenze di una cittadina spagnola in miniatura. Fu dotata di una chiesa, di una fortezza e persino di un'aula del tribunale, dove operavano distinte istituzioni, ciascuna con i propri amministratori civili od ecclesiastici. Con quell'atto si intendeva dimostrare che la colonizzazione del paese aveva avuto inizio.\nPer meglio avvalorare il possesso della contrada, Pizarro impose a tutti gli abitanti il rispetto delle leggi spagnole sollevando, ovviamente, un malcontento generalizzato che sfoci\u00f2, in alcuni casi, in aperta ribellione. Gli Spagnoli non intendevano per\u00f2 sopportare delle azioni ostili e colpirono con spietata violenza. Alcuni capi dei villaggi pi\u00f9 recalcitranti furono bruciati vivi, in analogia alla crudele pena riservata agli eretici e la loro atroce fine mise termine ad ogni resistenza.\nGuerra civile in corso tra gli Inca.\nGli Spagnoli, mentre attendevano alle loro occupazioni coloniali, cercavano ansiosamente di conoscere le vicende che stavano accadendo da qualche parte, sulle maestose montagne che si profilavano all'orizzonte. Dall'esito di quegli avvenimenti dipendeva forse il futuro dell'impresa, ma non era facile comprendere la realt\u00e0 di una guerra lontana n\u00e9 la natura dei protagonisti di quegli scontri. Gli indigeni che interrogavano avevano a loro volta delle nozioni confuse, trattandosi di personaggi insignificanti e, in pi\u00f9, alcuni parteggiavano per l'una o l'altra delle fazioni in lotta e fornivano racconti diversi a seconda delle loro simpatie.\nMa cosa stava accadendo realmente sulle Ande?\nTutto era cominciato qualche anno prima, probabilmente mentre Pizarro ed Almagro stavano esplorando le terribili giungle paludose a sud di Panama.\nIntorno al 1525 era venuto a mancare Huayna C\u00e1pac, il sovrano assoluto dell'impero inca e, dopo pochi anni si era scatenata una lotta di successione tra due dei suoi figli. Uno di questi Hu\u00e1scar era stato nominato suo successore e dalla capitale del regno, Cusco, aveva esercitato per alcuni anni il dominio assoluto. Era per\u00f2 capitato che un altro figlio prediletto da Huayna Capac, il principe Atahualpa avesse esercitato in quegli stessi anni un potere autonomo nella regione di Quito. Non sappiamo se questa situazione si sia prodotta per decisione dell'Inca defunto o per l'iniziativa dello stesso Atahuallpa, comunque \u00e8 certo che, ad un dato momento, tra i due fratelli si giunse ad un punto di rottura.\nUna lotta di successione alla morte di un sovrano era un fatto piuttosto abituale nella civilt\u00e0 inca, dove la poligamia favoriva il crearsi di un numero elevato di potenziali eredi al trono. L'anomalia della situazione corrente era da ricercarsi piuttosto nella composizione delle forze che appoggiavano i due contendenti.\nDi solito, infatti, la lotta per il potere si svolgeva nell\"'entourage\" delle \"\u00e9lite\" del Cuzco e coinvolgeva soltanto le famiglie pi\u00f9 importanti dell'impero. Lo scontro avveniva senza esclusione di colpi, ma aveva un sapore, diremo noi, di congiura rinascimentale ed era, di solito, ignorato, almeno nei particolari, dalla stragrande maggioranza dei sudditi. Il vincitore, per precauzione si sbarazzava dei rivali, ancorch\u00e9 suoi fratelli, e da allora regnava indisturbato onorato e venerato da tutte le popolazioni che costituivano l'impero. Negli ultimi tempi due erano state, principalmente, le famiglie che si erano disputate il potere. Quella del Hatun ayllu e quella del C\u00e1pac ayllu facenti riferimento a due dei maggiori imperatori: rispettivamente al grande Pachac\u00fatec il fondatore dell'impero e a suo figlio T\u00fapac Yupanqui.\nAnche questa volta le due potenti famiglie erano scese in campo, ma lo scenario della lotta era mutato. Lo scontro non aveva avuto luogo, come di consuetudine, nel segreto dei palazzi del Cuzco, ma si era sviluppato in tutto il territorio dell'impero coinvolgendone anche le popolazioni.\nEra accaduto che Atahuallpa, signore di Quito, aveva scatenato da l\u00ec la sua offensiva mettendosi a capo degli eserciti stanziali del Nord dell'impero che gli erano devoti fin dalla sua fanciullezza e aveva progressivamente invaso il territorio del Cuzco.\nHuascar, che non aveva mai accettato la postura di indipendenza da parte del fratello, aveva probabilmente la responsabilit\u00e0 del conflitto per le sue iniziative minacciose ed aggressive, ma, in ogni caso, non poteva che accettare la sfida mettendo in campo gli eserciti a sua disposizione.\nLa guerra si era trascinata per alcuni anni devastando tutte le contrade che gli eserciti attraversavano e che pi\u00f9 di una volta erano destinate a cambiare padrone. Ad ogni battaglia i morti si contavano a decine di migliaia e la desolazione seguiva gli scontri fratricidi.\nI primi scontri si erano svolti nei territori di Quito ed avevano visto, dapprima, il successo di Huascar. Atahuallpa disponeva per\u00f2 di due generali particolarmente sperimentati, Quizquiz e Chalcochima e i due veterani avrebbero infine fatto la differenza.\nSotto la loro guida le armate di Quito avevano riportato vittoria su vittoria spostando il teatro delle operazioni nel territorio prospiciente al Cuzco. Ambato, Tumibamba e Bombon erano state le battaglie principali vinte dalle forze di Atahuallpa, ma ormai le armate si confrontavano davanti al Cuzco e si profilava lo scontro decisivo.\nProprio mentre gli Spagnoli attendevano alla fondazione di San Miguel, gli eserciti di Quizquiz avevano passato il grande fiume Apurimac e si preparavano a assalire le ultime forze di Huascar. La lotta finale per il possesso del Cuzco era cominciata.\nIn viaggio sulle Ande.\nPizarro aveva capito di dover intervenire nella contesa, se voleva guadagnare la fiducia di uno dei due contendenti. Per il momento questo era il suo obiettivo, salvo mirare pi\u00f9 in alto se le circostanze glielo avessero permesso. Il primo dei due Inca in lotta a interessarsi degli Spagnoli fu Atahuallpa, ma anche il partito di Huascar non stette inoperoso. Il signore di Quito invi\u00f2 una vera e propria ambasceria, soprattutto con lo scopo di raccogliere notizie sugli stranieri. Dal Cusco, invece, non giunse nessuno, in veste ufficiale, ma un personaggio, simpatizzante di Huascar, prese contatto con Pizarro cercando di interessarlo alla causa del suo signore. Due antichi cronisti ci hanno tramandato il suo nome: si tratta di Joan Anello Oliva e di Felipe Guaman Poma de Ayala. L'Inca in questione era \"Huaman Mallqui Topa\".\nNon sappiamo a quale dei due rivali avesse deciso di appoggiarsi Pizarro. Forse propendeva per il regnante legittimo che secondo lui era il pi\u00f9 probabile vincitore, ma di certo non aveva simpatie preconcette quando decise di scalare le Ande per andare ad incontrare Atahuallpa. Avrebbe studiato sul posto la situazione. A seconda delle circostanze avrebbe potuto offrire i suoi servigi all'Inca ribelle, come pure catturarlo per propiziarsi il suo antagonista. L'importante era entrare nella partita.\nIl 24 settembre del 1532 una piccola brigata prese a salire i tormentati contrafforti andini. La componevano centodieci fanti e sessantasette cavalieri, una forza davvero esigua per conquistare un impero. La strada si snodava tra dirupi impressionanti e attraversava delle gole tenebrose dove un pugno d'uomini avrebbe potuto agevolmente ostacolare il cammino, ma di \"indios\" armati non si scorgeva il minimo accenno. Tormentati dal freddo intenso e preoccupati per la sorte dei cavalli, poco avezzi a percorrere sentieri da capre, gli Spagnoli procedevano con cautela, sempre pi\u00f9 in ansia per lo strano comportamento di Atahuallpa e per niente tranquillizzati dai messaggi che questi, di tanto in tanto, faceva pervenire.\nRaggiunsero comunque incolumi le creste che dominavano Cajamarca e poterono, infine, contemplare uno spettacolo insieme impressionante e pauroso. Nella vallata, poco discosto dalla cittadina, sorgeva l'accampamento dell'Inca. Era composto da una moltitudine di tende multicolori che potevano agevolmente ospitare parecchie decine di migliaia di uomini. Si trattava di un esercito disciplinato e meticolosamente organizzato che dava un'impressione di una forza e di una potenza insuperabili per l'esigua brigata che si era arditamente aperto il cammino fin l\u00ec.\nLa maggioranza dei soldati avrebbero voluto tornare sui loro passi, ma Pizarro, imperturbabile, comand\u00f2 di scendere nella pianura cercando di ostentare quelle sicurezza che era ben lungi dal provare. Se avevano potuto giungere fin l\u00ec, questo era il suo ragionamento, l'Inca aveva un suo particolare disegno che andava assecondato. Una fuga disordinata avrebbe scatenato solo un inseguimento da parte dell'esercito che li fronteggiava, con conseguenze del tutto immaginabili.\nEra un venerd\u00ec di novembre del 1532 quando il piccolo esercito spagnolo si inoltr\u00f2 in Cajamarca con tutte le bandiere spiegate.\nCajamarca.\nPizarro seguiva un piano preciso che aveva forgiato sugli insegnamenti di Hern\u00e1n Cort\u00e9s. Doveva allearsi ad Atahuallpa e, se possibile, impadronirsi della sua persona. Cominci\u00f2 con l'inviargli un'ambasceria condotta da Hernando de Soto e successivamente rafforzata da suo fratello Hernando. Il drappello di cavalieri si port\u00f2 alla presenza del sovrano e dovette confrontarsi con la sua maest\u00e0. Atahuallpa dapprima non li degn\u00f2 di uno sguardo e tratt\u00f2 con loro solo a mezzo di intermediari. Infine accondiscese ad ascoltarli, sempre mostrando una distaccata indifferenza e offr\u00ec persino loro da bere. Non accett\u00f2 il loro invito ad incontrarsi con il loro capo la sera stessa, ma assicur\u00f2 che si sarebbe recato a fare loro visita all'indomani.\nSu questa affermazione il colloquio si chiuse. Resta da notare un particolare interessante. De Soto, esperto cavaliere, aveva fatto caracollare il suo cavallo per impressionare il monarca, ma aveva spaventato soltanto una schiera delle sue truppe. Il sovrano era rimasto imperturbabile, ma, dopo la sua partenza, aveva fatto mettere a morte quei suoi pavidi soldati.\nLa notte trascorse, per gli Spagnoli, in assoluta insonnia, tormentati com'erano dai pi\u00f9 foschi presagi. Pizarro invece, che alla vigilia di un'azione ritrovava tutta la sua audacia, prepar\u00f2 con cura il piano di attacco assieme ai suoi capitani.\nAll'indomani, quando gi\u00e0 il giorno volgeva al tramonto, l'Inca apparve alla testa di un corteo multicolore. Lo accompagnavano \"giocondi\" e altri che non esercitavano la guerra mentre stranamente Atahuallpa aveva optato per presentarsi disarmato e, lasciando addirittura il suo esercito ad una certa distanza. Prima di entrare nella piazza di Cajamarca ebbe un ripensamento che fece fremere Pizarro, ma, sollecitato da uno spagnolo inviato a riceverlo, decise infine di presentarsi nella piazza principale. Come convenuto, gli Spagnoli si tenevano nascosti nelle case circostanti e solo un frate domenicano, Vicente de Valverde si avanz\u00f2 a incontrarlo, accompagnato da un interprete.\nIl frate era preparato a trattare con gli \"infedeli\" e, secondo le consuetudini dell'epoca e della sua nazione, pronunci\u00f2 il proclama ufficiale predisposto per quelle occasioni dai pi\u00f9 fini giuristi spagnoli.\nSi trattava del famoso \"Requerimiento\", in pratica un'intimazione a sottomettersi alla maest\u00e0 del Re di Spagna e ad abbracciare la fede cristiana, pena l'assoggettamento cruento.\nOvviamente Atahuallpa non comprese il significato di quelle esortazioni, tranne il fatto che gli si domandava di rinunciare alla sua maest\u00e0 imperiale. Indignato chiese da dove venivano quelle ingiunzioni e il frate, imperturbabile, gli mostr\u00f2 la Bibbia. L'Inca, che non dimentichiamo non conosceva la scrittura, la prese in mano e la guard\u00f2 con stupore, poi la port\u00f2 all'orecchio come se si aspettasse di udire delle voci. Siccome dal libro non perveniva alcun suono, irato lo gett\u00f2 per terra.\nEra ora la volta del frate di dimostrarsi indignato e Valverde raccolse le Sacre Scritture abbandonando il colloquio, mentre Atahuallpa, sempre pi\u00f9 alterato, gli gridava dietro di prepararsi a rendere conto di tutte le malefatte che i suoi avevano commesso dal momento del loro arrivo sulle sue terre.\nEsistono contrastanti versioni sul resoconto che Valverde fece a Pizarro quando riguadagn\u00f2 le linee protette. Secondo alcuni testimoni oculari manifest\u00f2 la sua indignazione apostrofando Atahuallpa di \u00abcane infedele\u00bb chiedendo, nel contempo, che si vendicasse l'offesa fatta ai testi sacri della religione cristiana. Secondo altri, sempre presenti ai fatti, si limit\u00f2 a riferire che non era possibile giungere ad un accordo con l'Inca, ostinato nei suoi errori. Pizarro comunque non aveva certo bisogno di essere incitato. Dalla sera precedente aveva preparato meticolosamente l'attacco ed ora pass\u00f2 senza indugi all'azione.\nIl segnale venne dato dalle colubrine che Pedro de Candia aveva approntato. Il tuono delle bocche da fuoco fece scattare gli uomini in attesa e segn\u00f2 l'inizio delle ostilit\u00e0. I cavalli apparvero per primi e si scatenarono in una carica micidiale, subito seguiti dai fanti che mulinavano le loro affilate spade d'acciaio. Per gli Inca non vi fu scampo. Impreparati e disarmati non poterono opporre alcuna resistenza, limitandosi a stringersi attorno alla lettiga del loro sovrano per offrirgli una precaria protezione. Non si tratt\u00f2 di un vero scontro, ma piuttosto di una immensa carneficina. Ad un certo momento gli amerindi terrorizzati esercitarono una tale pressione su uno dei muri, che contornavano la piazza, da abbatterlo. La breccia sembrava permettere una via di salvezza, ma quanti si precipitarono, attraverso il varco, nella pianura circostante, furono inseguiti dalla cavalleria che continu\u00f2 la strage.\nAtahuallpa, frattanto, in piedi sulla sua lettiga, guardava esterrefatto l'eccidio dei suoi. I dignitari che sostenevano il palanchino imperiale si lasciavano trucidare senza abbandonare il loro signore e alcuni, con le braccia colpite, continuavano a sorreggerne le sponde con le spalle.\nPizarro, tralasciando lo scontro aveva concentrato la sua azione sull'Inca e, accompagnato da pochi soldati, si era precipitato su di lui. Voleva con ogni evidenza catturarlo vivo e per farlo, dovette frenare la furia dei suoi uomini, frapponendosi tra le loro spade e la persona del sovrano. Ricevette addirittura una ferita a una mano, ma riusc\u00ec nel suo intento e Atahuallpa, finalmente preso prigioniero, venne trasferito all'interno di una casa, ai bordi della mischia.\nLa strage, frattanto continuava e soltanto il calare della notte pot\u00e9 mettere fine alle uccisioni. L'esercito che, fuori di Cajamarca, stazionava in attesa fu preso alla sprovvista e, privo di ordini, prefer\u00ec ripiegare senza combattere. Il suo comandante Rumi\u00f1ahui, temendo di nuocere al suo signore, ormai prigioniero, port\u00f2 le sue truppe fuori dalla portata degli Spagnoli, riguadagnando la regione di Quito in attesa di disposizioni.\nIl numero dei morti tra gli Inca (quelli presenti erano dei \"giocolieri\") fu impressionante. Le cronache dell'epoca non sono concordi, ma tutte parlano di parecchie migliaia. Gli Spagnoli accusarono solo un ferito: Francisco Pizarro, colpito per difendere l'Inca dalla furia dei suoi.\nPrigionia e morte di Atahuallpa.\nI resoconti lasciatici dagli Spagnoli e quelli in specie di Pedro Pizarro, che ebbe modo di intervistare il sovrano durante la sua prigionia, ci permettono di conoscere le forti emozioni che sub\u00ec dopo i traumatici frangenti dello scontro sulla piazza di Cajamarca.\nUna volta condotto nel chiuso di un'angusta abitazione, Atahuallpa aveva temuto per la sua vita. Ogni qualvolta un armigero si affacciava alla soglia della sua cella si irrigidiva nell'attesa di un colpo mortale, ma il tempo passava e nessuno gli arrecava offesa. Infine si present\u00f2 il capo di quegli uomini terribili e, per mezzo di un interprete, gli comunic\u00f2 di prepararsi per godere insieme a lui di una semplice cena. L'Inca si sforz\u00f2 di mantenere, per tutta la sera, un contegno il pi\u00f9 dignitoso possibile rispondendo con poche parole ai molti interrogativi che gli venivano posti. Intanto studiava i suoi interlocutori.\nSenza le armi sembravano degli uomini mortali eppure avevano fatto strage di migliaia dei suoi. Era per\u00f2 vero che si trattava di dignitari inermi e non dei soldati che l'Inca aveva incautamente lasciato a distanza, senza tener conto del parere dei suoi generali pi\u00f9 avveduti.\nQuante volte Atahuallpa si sarebbe rammaricato, allora e in seguito, di non aver seguito i loro consigli. Ruminahui, per esempio, che ora si trovava gi\u00e0 prossimo a Quito gli aveva pi\u00f9 volte raccomandato di assalire e distruggere gli stranieri lungo il cammino sulle Ande, ma lui, divorato dalla curiosit\u00e0, aveva preferito farli arrivare al proprio cospetto.\nNon si sentiva comunque interamente colpevole perch\u00e9 le spie che aveva inviato presso gli invasori li avevano dipinti come degli esseri strani, ma vulnerabili. Non avevano nulla di sacro: mangiavano e bevevano come tutti gli altri, usavano delle donne senza riguardo e, soprattutto, non compivano miracoli. Anche le loro armi non sembravano cos\u00ec micidiali. Avevano degli strani ed enormi animali, ma non erano delle bestie feroci, anzi sembravano assai docili con i loro padroni. Gli avevano anche parlato di bastoni che sputavano fuoco con un grande rumore, ma colpivano raramente il bersaglio ed erano pi\u00f9 lenti a ricaricarsi di una buona fionda. Era impossibile per un Inca, sovrano supremo di tutto l'impero, poter concepire di essere vinto da un pugno di stranieri venuti dal mare, mentre si trovava contornato da uno dei suoi pi\u00f9 potenti eserciti, nel mezzo del suo regno.\nEppure tutto questo era accaduto ed Atahuallpa comprese di dover affrontare la lotta pi\u00f9 difficile di tutta la sua avventurosa esistenza, quella per la propria vita.\nNei giorni seguenti, passato il primo sconforto, cerc\u00f2 di trovare dei punti deboli nei propri nemici finch\u00e9 fu sicuro di averne individuato uno nella loro fame smodata d'oro. Per gli Inca quel minerale, anche se raro, non aveva valore di scambio. Nella loro economia solo la manodopera costituiva ricchezza e i metalli, fossero d'oro o d'argento, erano usati solo per le loro funzioni decorative, per lo pi\u00f9 riservate agli oggetti del culto.\nAtahuallpa affront\u00f2 pertanto la questione della sua liberazione chiedendo quale fosse il prezzo che doveva pagare per la sua vita. Pizarro, in verit\u00e0, non aveva pensato ad un riscatto e stava ancora studiando come servirsi, per il meglio, del suo regale prigioniero. Pi\u00f9 per condiscendenza che per altro lo lasci\u00f2 proseguire nel suo ragionamento e gli chiese di fare lui stesso una offerta concreta. L'Inca, con ostentazione, dichiar\u00f2 di essere pronto a riempire la stanza in cui si trovava di oggetti d'oro, fino all'altezza che poteva raggiungere con il braccio alzato e fece seguire la sua affermazione da un gesto inequivocabile, tracciando con la mano una linea sulla parete.\nTutti gli astanti lo fissarono increduli lasciandosi scappare un sorriso di ironia. Evidentemente la prigionia faceva male al sovrano Inca e gli procurava delle allucinazioni. Tuttavia, visto che l'Inca insisteva, stettero al gioco, forse pensando che, anche se avesse procurato solo una minima quantit\u00e0 d'oro, sarebbe stato meglio di niente. A scanso di equivoci Pizarro fece venire un notaio e venne stipulato un contratto in piena regola. Atahuallpa avrebbe riempito la stanza di oggetti d'oro, fino all'altezza della riga tracciata ad altezza d'uomo, pi\u00f9 un'altra, pi\u00f9 piccola, di manufatti d'argento. Gli oggetti non sarebbero stati rimossi o ridotti di volume. Solo se avesse rispettato tutte le clausole, entro il termine di due mesi, il prigioniero sarebbe stato liberato. Per tutto questo tempo era autorizzato a comunicare con i suoi sudditi per procurarsi il riscatto.\nQuando pochi giorni dopo cominciarono ad arrivare i primi carichi d'oro gli Spagnoli dovettero ricredersi. Il riscatto totale continuava a sembrare spropositato, ma l'Inca cominci\u00f2 ad essere guardato con un'altra luce. I rudi avventurieri che avrebbero meritato l'appellativo di \"conquistadores\" non erano abituati a riconoscere negli indigeni nemmeno una piccola parte della maest\u00e0 che il loro prigioniero manifestava. La sua autorit\u00e0 presso i suoi sudditi era incredibile, cos\u00ec come il timore che i suoi ordini sprigionavano.\nAtahuallpa, in attesa della raccolta dell'oro del riscatto, passava le sue interminabili giornate studiando gli usi dei suoi carcerieri. Era dotato di viva intelligenza ed apprese prontamente il gioco dei dadi e quello pi\u00f9 difficile degli scacchi. Era interessato alla storia degli Spagnoli e non si sottrasse al confronto quando questi gli domandarono di quella del suo popolo. Solo sulla guerra recente era reticente e lo aveva dimostrato pi\u00f9 di una volta evitando di parlare di suo fratello Hu\u00e1scar. Tuttavia non aveva potuto sottrarsi alle richieste di precisazioni da parte di Pizarro che, appreso che l'Inca deposto era ancora vivo, gli aveva ingiunto di consegnarglielo. Il comandante spagnolo non sapeva che con questa richiesta aveva sancito la condanna a morte dell'ex sovrano.\nLa sconfitta di Huascar era avvenuta poco prima che gli Spagnoli giungessero a Cajamarca. Secondo le usanze degli Inca tutti i potenziali rivali del sovrano dovevano essere eliminati al momento della conquista del trono, ma questo barbaro costume riguardava, da sempre, soltanto i fratelli del sovrano o i membri delle pi\u00f9 potenti famiglie imperiali. Questa volta per\u00f2 la contesa si era risolta con una vera e propria guerra e non gi\u00e0 con una limitata congiura per cui le conseguenze furono terribili. Tutti i partigiani di Huascar, fatti prigionieri, vennero passati per le armi. La panaca C\u00e1pac ayllu che si era schierata contro Atahuallpa risult\u00f2 interamente sterminata e persino la mummia del suo fondatore T\u00fapac Yupanqui, profanata e distrutta.\nHuascar, in particolare, dovette patire violenze ed oltraggi particolarmente efferati. Le sue mogli e i suoi figli vennero trucidati sotto i suoi occhi e lui stesso imprigionato, assieme alla madre e ad alcuni dignitari, messo a disposizione di Atahuallpa.\nLa raccolta del riscatto, frattanto, procedeva con sollecitudine, ma non abbastanza in fretta per l'Inca che, liberato dalla minaccia del fratello rivale, era ansioso di recuperare la sua libert\u00e0. Atahuallpa voleva, tra l'altro, dimostrare la sua buona fede e chiese a Pizarro di inviare dei suoi rappresentanti nei luoghi che, secondo lui, si dimostravano particolarmente recalcitranti a consegnare i tesori in loro possesso. Uno di questi era il Cusco, la capitale gi\u00e0 di Huascar ora tenuta dal pi\u00f9 prestigioso generale delle armate di Quito, il temibile Quizquiz. Muniti di un salvacondotto imperiale, tre spagnoli partirono per la citt\u00e0 sacra degli Inca con l'incarico di sollecitare la consegna dell'oro.\nUn altro drappello, comandato, questa volta personalmente da Hernando Pizarro si inoltr\u00f2 invece alla volta del santuario di Pachacamac, il centro religioso pi\u00f9 stimato dagli Inca, depositario di innumerevoli offerte da parte di tutte le ultime generazioni di imperatori. Mentre attendeva gli eventi, Atahuallpa pens\u00f2 bene di regolare, in modo definitivo, la contesa con il deposto sovrano che le sue armate tenevano prigioniero.\nIn effetti, l'avvento degli Spagnoli aveva ravvivato le flebili speranze di salvezza del misero monarca che si era ingegnato di far giungere ai vincitori di Cajamarca richieste di aiuto e offerte di immensi tesori. I suoi messaggi non erano giunti a destinazione, perch\u00e9 intercettati dagli uomini del suo rancoroso fratello. Preoccupato da queste iniziative e timoroso delle possibili azioni dei suoi carcerieri, Atahuallpa aveva deciso di procedere alla sua eliminazione e, dietro suo ordine, Hu\u00e1scar e tutti i suoi erano stati strangolati e gettati nel fiume Yanamayo, presso la citt\u00e0 di Andamarca.\nGli inviati al Cuzco erano infine tornati alla base di partenza carichi dell'oro che erano riusciti a estorcere al burbero Quizquiz, ricattato dal pericolo che sovrastava il suo signore. Poco dopo giunse anche la schiera che si era recata a Pachacamac. Tra la sorpresa generale Hernando entr\u00f2 a Cajamarca portando con s\u00e9 il prestigioso Chalcochima, il comandante in seconda degli eserciti di Atahuallpa. Era accaduto che gli Spagnoli, durante la loro missione, si erano incontrati con l'esercito comandato dal prestigioso generale e, sotto la minaccia di recare danno all'Inca prigioniero, avevano ottenuto lo scioglimento delle armate inca e la reddizione del loro condottiero che, seppur a malincuore, aveva accettato di seguirli a Cajamarca.\nL'incontro tra l'anziano guerriero e il suo signore era stato drammatico. Chalcochima si era presentato umilmente con un fardello sulle spalle e l'Inca non lo aveva degnato di uno sguardo. Il generale si era profuso in scuse lamentando che, se fosse stato presente, la disfatta delle forze imperiali non sarebbe avvenuta, poi, ad un cenno di Atahuallpa si era ritirato con le lacrime agli occhi.\nQuesta ulteriore manifestazione di maest\u00e0, seppur ammirabile, aveva accresciuto le preoccupazioni degli Spagnoli nei confronti del sovrano inca. L'oro del riscatto era ormai quasi del tutto acquisito ed erano molti a domandarsi se poteva essere liberato un personaggio che dimostrava un potere cos\u00ec assoluto presso i suoi sudditi. Una volta raggiunta la libert\u00e0 di movimento, Atahuallpa non avrebbe utilizzato la sua indiscussa autorit\u00e0 per cercare una vendetta contro chi lo aveva proditoriamente catturato?\nGli Spagnoli occupavano soltanto una piccola porzione dell'impero e grandi eserciti si frapponevano tra loro e il Cuzco. Che cosa sarebbe accaduto se l'Inca fosse tornato alla testa delle sue armate? Questi interrogativi agitavano gli animi dei soldati, sempre meno disposti a rischiare, quanto pi\u00f9 l'oro accumulato garantiva loro uno splendido futuro. Vi erano alcuni, i migliori di loro, che insistevano, \u00e8 vero, sull'importanza della parola data e sul senso dell'onore, ma costoro erano una minoranza che diventava ogni giorno pi\u00f9 esigua. Pizarro era combattuto tra le due opposte tendenze. L'arrivo di rinforzi, condotti da Almagro che erano giunti in quei giorni, garantivano una pi\u00f9 sicura permanenza, ma il pericolo era reale. Per contro, il mancato rispetto dei patti ufficialmente concordati avrebbe potuto essere punito duramente dalla Corona e lui sarebbe stato il capro espiatorio.\nPizarro era il governatore, ma a Cajamarca erano presenti anche i rappresentanti di due altri poteri. Riquelme, il tesoriere imperiale, a nome della Corona premeva per la soppressione di Atahuallpa e Valverde, il pi\u00f9 autorevole esponente religioso, lo appoggiava senza remore. Vi era per\u00f2 anche de Soto che si opponeva con forza a decisioni contrarie al senso dell'onore e che minacciava denunce ai reali di Spagna.\nSi pens\u00f2, per il momento, di procedere alla ripartizione del riscatto. Ne deriv\u00f2 una cifra enorme per l'epoca, qualcosa come 80 metri cubi solo di oro. Il valore, in valuta odierna \u00e8 difficilmente valutabile, ma non dovrebbe essere molto discosto da circa 25 miliardi di Euro, alla quotazione attuale.\nAtahuallpa venne sciolto dalla sua promessa, ma per ragioni di sicurezza, venne addirittura messo ai ceppi, mentre voci di una prossima insurrezione agitavano le truppe. Hernando de Soto si offr\u00ec di andare a verificare se esistevano assembramenti di truppe, ma la sua fu una mossa infelice, perch\u00e9, appena si fu allontanato, il partito contrario al monarca riusc\u00ec a imporre la sua volont\u00e0, anche approfittando della partenza di Hernando Pizarro, un altro dei cavalieri favorevoli all'Inca, che era stato inviato in Spagna con il quinto di spettanza della Corona.\nQuando de Soto fu di ritorno, con la notizia dell'inconsistenza delle voci allarmistiche, il destino di Atahuallpa era ormai compiuto. Il 26 luglio 1533, il Signore degli Inca era stato giustiziato nella piazza di Cajamarca. Avrebbe dovuto essere arso vivo come eretico, ma, in considerazione della sua estrema adesione al cristianesimo, venne sottoposto al \"garrote\"\". Resta ovviamente da verificare la spontaneit\u00e0 della sua conversione alla fede cattolica, soprattutto considerando che la sua stirpe aborriva la consunzione del corpo che, secondo le credenze incaiche, avrebbe impedito la conquista dell'immortalit\u00e0 ultraterrena.\nLa presa del Cuzco.\nLa morte di Atahuallpa rischiava di far precipitare l'impero nel caos. Questo era esattamente ci\u00f2 che voleva evitare Pizarro, ma non era facile evitare lo sgretolamento delle strutture nella fase di confusione generalizzata che percorreva tutto il territorio andino. L'intera regione era stata lacerata dalla guerra civile e il sud dell'impero era ancora strangolato da eserciti di occupazione. Al Nord gli Spagnoli si apprestavano a marciare verso Sud dopo aver addirittura ucciso l'Inca supremo e le popolazioni delle varie contrade poste tra le due formazioni cercavano di approfittare della congiuntura per sottrarsi al dominio degli Inca, contando per questo sull'aiuto degli stranieri.\nPizarro comunque aveva bisogno di un nuovo sovrano da manipolare a suo piacimento, nella speranza che frenasse la ribellione in atto. il nuovo Inca fu trovato tra i fratelli di Atahuallpa fedeli a Huascar. Si trattava di Tupac Huallpa, un giovane principe del Cuzco che si era rifugiato tra gli Spagnoli. Dopo aver osservato i riti prescritti e con tutta la pompa ufficiale prevista dai suoi congeneri, venne incoronato alla presenza di Pizarro e degli altri ufficiali schierati. Venne per\u00f2 introdotta una variante alla cerimonia. Il nuovo \"Sapa Inca\" si inchin\u00f2 tre volte davanti alla bandiera spagnola in segno di sottomissione.\nEsperite queste formalit\u00e0, il piccolo esercito di Spagnoli prese finalmente la strada per il Cuzco. La via era irta di pericoli e si temeva un attacco da parte di Quizquiz, certamente intenzionato a vendicare il suo signore per cui Pizarro invi\u00f2 \"Guaratico\", un principe inca a lui fedele in avanscoperta con il compito, in particolare, di ripristinare i ponti manomessi.\nCostui venne immediatamente ucciso, mentre scontri sempre pi\u00f9 frequenti infastidivano la marcia. Quizquiz aveva scelto la tattica della terra bruciata e tutti i villaggi risultavano spogli e desolati. Tuttavia numerosi abitanti si prestavano di buon grado ad aiutare gli stranieri che potevano cos\u00ec contare su una multitudine di truppe ausiliarie e di utilissimi portatori.\nPizarro, dal canto suo, cercava di attirare il nemico in uno scontro frontale, ma ormai disperava dell'occasione, quando alcuni informatori indigeni, a lui fedeli, gli comunicarono che considerevoli forze nemiche erano attestate a Jauja intenti a bruciare l'importante cittadina. Gli Spagnoli partirono al galoppo, lasciando indietro i fanti con le salmerie e, a mezzo di marce forzate, riuscirono a sorprendere gli uomini di Quizquiz attardati nei pressi della cinta urbana. Ne segu\u00ec un massacro che galvanizz\u00f2 i soldati iberici e i loro alleati e insegn\u00f2 a Quizquiz che i cavalli erano invincibili in pianura.\nQuando arriv\u00f2 il resto della truppa, venne deciso di costituire un presidio nella citt\u00e0 conquistata e ne venne affidato il comando al tesoriere Riquelme. Proprio nel nuovo insediamento avvenne la morte di Tupac Huallpa, l'Inca fantoccio su cui riposavano le speranze di pace di Pizarro. Il giovane sovrano era gi\u00e0 malato quando era stato eletto al potere supremo, ma tra la truppa corse la voce che era stato avvelenato da Chalcochima, il generale fedele ad Atahuallpa che seguiva prigioniero la spedizione. L'anziano guerriero era gi\u00e0 stato oggetto di forti sospetti, per la condotta delle forze di Quizquiz che si pensava fossero da lui istruite in qualche maniera, ma nulla gli venne contestato ufficialmente, almeno per il momento.\nDopo pochi giorni il piccolo esercito riprese la marcia in direzione della capitale degli Inca. De Soto procedeva all'avanguardia con ordini di osservare un'estrema cautela, ma la sua giovane et\u00e0 e il desiderio di distinguersi dovevano indurlo a un'azione avventata. Scontratosi con un contingente nemico lo aveva messo in fuga e, sconsideratamente, lo aveva inseguito su un territorio sconosciuto sulle pendici di un colle. Ottomila indigeni erano piombati addosso al suo drappello che si era salvato solo con la fuga. L'azione era per\u00f2 stata disastrosa per gli Spagnoli perch\u00e9 cinque di loro mancavano all'appello e tutti gli altri lamentavano serie ferite. Anche diciotto cavalli portavano i segni dello scontro e si trascinavano sanguinanti e malconci.\nL'arrivo di Almagro, inviato in soccorso, aveva capovolto la situazione permettendo il ricongiungimento di tutte le forze spagnole a Jaquijuana dove si tenne un consiglio dei capitani. Tutti furono concordi nel giudicare Chalcochima responsabile degli ultimi avvenimenti. Il prestigioso generale era stato tenuto in vita nella speranza che favorisse un atteggiamento remissivo delle forze di Quito, ma, evidentemente, la sua personalit\u00e0 era aliena da compromessi e stimolava invece le azioni pi\u00f9 ostili. La sua morte venne decretata all'unanimit\u00e0 e la sentenza immediatamente eseguita.\nIl prestigioso condottiero fu, fino all'ultimo, all'altezza della sua fama. Respinse sdegnosamente l'offerta di farsi cristiano e affront\u00f2 il rogo invocando Pachacamac, la sua divinit\u00e0. Le sue ultime grida furono rivolte a Quizquiz per una richiesta di pronta vendetta.\nIl giorno dopo comparve un personaggio che avrebbe avuto un ruolo determinante nei successivi avvenimenti. Si trattava di Manco, un principe peruviano, figlio legittimo di Huayna C\u00e1pac e fratello di Atahualpa e di Hu\u00e1scar. Nella guerra civile aveva parteggiato per la fazione del Cusco e, alla vittoria delle genti di Quito aveva abbandonato la regione per salvarsi la vita. Aveva avuto notizia dell'arrivo di un gruppo di stranieri, che avevano catturato ed ucciso il suo mortale nemico Atahuallpa, ed era venuto ad offrire i suoi servigi.\nManco fu bene accolto e Pizarro accarezz\u00f2 il disegno di sostituirlo al defunto Tupac Huallpa, ma, per il momento occorreva pensare alla conquista del Cuzco che Quizquiz si ostinava a difendere. Il principe peruviano aveva denunciato il pericolo di un imminente incendio della capitale, per rappresaglia e Pizarro invi\u00f2 due capitani con quaranta cavalieri in avanscoperta. Come giunsero in vista della citt\u00e0, costoro videro, effettivamente, delle volute di fumo che si innalzavano dai tetti. Nello stesso tempo scorsero anche un nugolo di nemici e d'istinto li caricarono con impeto, trascinando nell'assalto anche la moltitudine di indigeni ausiliari che li accompagnavano.\nLa loro azione rischi\u00f2 di tramutarsi in un disastro perch\u00e9 si erano scontrati proprio con la truppa scelta di Quizquiz. Il suo nome fu sufficiente a provocare il terrore nelle truppe ausiliarie degli Spagnoli che si strinsero impaurite ai loro padroni ostacolandone i movimenti, proprio mentre Quizquiz si lanciava all'attacco. Nella mischia che segu\u00ec gli Spagnoli ebbero i primi feriti e stimarono di non poter reggere lo scontro. Riuscirono a districarsi e si diedero alla fuga, convinti di essere seguiti e fatti a pezzi, ma stranamente furono lasciati fuggire. Era accaduto che Quizquiz, reso accorto dalla superiorit\u00e0 dei cavalli in campo aperto, aveva temuto uno stratagemma per fargli rompere le file e si era attestato sulle sue posizioni, perdendo cos\u00ec l'occasione per cogliere uno strepitoso successo.\nCon quest'ultima azione Quizquiz chiuse l'operazione di difesa del Cuzco. Aveva ritenuto indifendibile la capitale degli Inca e non volle farsi intrappolare in un assedio dall'esito scontato. La sua tattica presupponeva la mobilit\u00e0 dei suoi eserciti e l'avveduto generale port\u00f2 le sue truppe fuori dalla portata delle cariche di cavalleria inoltrandosi nei territori montani dove fiumi profondi e gole scoscese rendevano nullo il vantaggio delle truppe montate.\nIl 15 novembre del 1533 i primi cavalieri entrarono nella citt\u00e0 indifesa prendendo posizione nella piazza principale. La campagna del Cuzco era terminata.\nConquista di Quito.\nUna volta insediati nella capitale dell'impero incaico, gli Spagnoli diedero inizio alle abituali pratiche di trasformazione dei territori conquistati in uno stato coloniale. La situazione richiedeva per\u00f2 opportune cautele. Il territorio era vastissimo ed assai popolato. Per lo pi\u00f9 era inesplorato e ben lungi dall'essere sottomesso. Delle forze ostili organizzate, quali gli eserciti di Quizquiz e di Rumi\u00f1ahui continuavano ad operare indisturbate e le strutture dell'impero erano in rapido dissolvimento. Pizarro pens\u00f2 di salvaguardare l'unit\u00e0 dell'antico regno andino per meglio controllarlo e, allo scopo, ripristin\u00f2 l'autorit\u00e0 dell'Inca supremo, investendo Manco del potere assoluto. Con il nome di Manco Capac il giovane principe occup\u00f2 il trono dei suoi avi, ma sotto la potente tutela del padrone spagnolo a cui doveva tanto onore.\nOccorreva poi regolare la questione con Quizquiz che, a poche leghe dal Cuzco, minacciava i collegamenti, ma ogni iniziativa al riguardo naufrag\u00f2 senza appello per l'ottima condotta strategica del generale quite\u00f1o. Fu Quizquiz, infine, ad abbandonare la regione per dirigersi nelle sue terre d'origine. Vi rientr\u00f2, in effetti, dopo una marcia epica attraverso territori ostili, inseguito ed attaccato costantemente da nemici implacabili. La sua fu un'operazione ammirevole, condotta con un senso militare e logistico di tutto rispetto che gli permise di mettere in salvo parecchie decine di migliaia di uomini, mantenendoli compatti ed in armi, attraverso traversie di ogni specie.\nQuando Quizquiz giunse, infine, nel territorio di Quito, la situazione che gli si present\u00f2 era ben differente da quella che si aspettava di trovare. Il territorio era occupato da diverse forze organizzate. Era accaduto che Rumi\u00f1ahui, fuggito da Cajamarca al momento della cattura di Atahuallpa, si era ritagliato un potere autonomo nella regione.\nPer farlo aveva soppresso tutti gli eventuali pretendenti al trono e in specie un fratello di Atahuallpa, di nome \"Quilliscacha\", trascritto come Illescas dai cronisti spagnoli. Questi era stato attirato assieme a tutti i suoi parenti in un banchetto e, al termine della festa, era stato giustiziato al pari degli altri. Per sommo spregio e per meglio ribadire il potere di Ruminahui, il suo corpo era stato sconsacrato, ovvero era stato scorticato e con la sua pelle era stato fatto un tamburo, conservandone per\u00f2 la testa e le braccia, in modo che sembrasse che fosse lui stesso a suonare lo strumento costituito dal suo corpo.\nDa allora il nuovo sovrano di Quito si era adoperato per respingere l'attacco degli Spagnoli che sapeva imminente, imitato in ci\u00f2 da un altro capo locale, \"Zope-Zopahua\", che aveva approfittato della confusione per rendersi indipendente. Le loro opere difensive erano quanto mai opportune perch\u00e9 sul loro territorio stavano convergendo diverse armate spagnole.\nAlla notizia della conquista del Per\u00f9 un altro famoso \"conquistador\", Pedro de Alvarado, il luogotenente di Hern\u00e1n Cort\u00e9s, era partito dal Guatemala per le terre del Sud. Non volendo invadere la giurisdizione di Pizarro, era sbarcato a Porto Viejo ed aveva tentato la scalata degli scoscesi versanti che sovrastavano la costa. Aveva perso ottantacinque uomini nell'impresa e sacrificato migliaia di indigeni, ma, infine, era riuscito a raggiungere gli altopiani dell'Ecuador.\nLa sua avventura non era per\u00f2 passata inavvertita e Pizarro aveva inviato Almagro a rivendicare i comuni diritti sulle terre loro attribuite dalla corona. Prima dell'arrivo di entrambi un altro \"conquistador\" era per\u00f2 partito alla volta di Quito. Si trattava di Sebasti\u00e1n de Belalc\u00e1zar che, insofferente della tenenza di San Miguel, aveva deciso di tentare la conquista per proprio conto. Benalcazar era giunto per primo ed aveva dovuto affrontare gli eserciti di Ruminahui che gli avevano conteso, palmo a palmo, il cammino.\nLa regione di Riobamba, il fiume Ambato, la gola di \"Pancallo\" e il pendio di \"Latacunga\" avevano segnato l'avanzata degli Spagnoli con scontri durissimi che avevano cagionato innumerevoli perdite e dimostrato il valore dei guerrieri di Ruminahui. Gli Spagnoli, di per s\u00e9 superiori per l'armamento e i cavalli, avevano anche l'appoggio delle trib\u00f9 dei Ca\u00f1ari e, seppur lentamente, si erano aperto il cammino fino a Quito che avevano trovato incendiata. Ruminahui aveva preferito infatti perdere la propria capitale piuttosto che lasciarla in mano ai nemici e si era ritirato, dopo l'incendio, per proseguire la lotta tra le montagne.\nGli Spagnoli avevano composto le loro questioni e Almagro aveva rilevato, dietro compenso, l'esercito di Alvarado, proprio quando era giunto l'esercito di Quizquiz. Lo scontro era stato furioso. Sorpreso durante la marcia, il navigato generale di Atahuallpa aveva diviso le sue truppe, ponendone una su un colle, mentre l'altra, con le donne e le salmerie, si poneva in fuga. Gli Spagnoli avevano ovviamente attaccato i guerrieri, ma questi, attestati su delle alture li avevano respinti e durante la notte si erano defilati raggiungendo l'altra colonna. Nuovamente perseguito, Quizquiz aveva fermato i suoi inseguitori sulle sponde di un fiume e li aveva messi a mal partito contrattaccando abilmente, mentre le sue truppe distruggevano un drappello nemico di quattordici spagnoli che avevano tentato di sorprenderlo ai fianchi.\nQuella sarebbe stata l'ultima azione del valente stratega perch\u00e9 i suoi uomini stanchi della lunga guerra si rifiutarono di seguirlo in una nuova avventura di guerriglia che egli proponeva. Quizquiz per\u00ec cos\u00ec, ucciso dai suoi, durante un alterco, dopo aver vinto per tutta la vita un numero impressionante di battaglie e senza essere stato sconfitto neppure dagli Spagnoli.\nCon gli Spagnoli riuniti e l'esercito di Quizquiz allo sbando, restavano poche speranze a Ruminahui e a Zope-Zopahua e, infatti, furono entrambi catturati da Benalcazar dopo che i loro eserciti si erano progressivamente assottigliati fino a sciogliersi del tutto.\nLa sorte dei capi indigeni fu tragica. Vennero sottoposti a ignobili torture nella speranza di estorcere loro il segreto dei nascondigli in cui si supponeva avessero nascosto l'oro dei tesori mai trovati. Sia che non avessero nulla da confessare, sia che fossero pi\u00f9 forti dei loro stessi carnefici, nessuna confessione usc\u00ec dalle loro labbra. il 25 giugno del 1535 furono giustiziati assieme a molti dei loro seguaci, la maggior parte perendo sul rogo.\nPer opposte ragioni i due nemici giurati, Ruminahui e Benalcazar hanno trovato, nei secoli successivi, simpatizzanti ed ammiratori che ne hanno magnificato le gesta. Ruminahui \u00e8 diventato un eroe nazionale dell'Ecuador odierno. Si \u00e8 visto attribuire il titolo di \"Defensor de Quito\" ed \u00e8 diventato il soggetto di numerose ricerche storiografiche che sono sfociate, in alcuni casi, in accurate biografie.\nBenalcazar, invece, ha assunto importanza soprattutto per le sue successive azioni nell'attuale Colombia che, memore della fondazione di Cali, gli ha dedicato, in questa citt\u00e0 un rappresentativo monumento.\nOvviamente, in entrambi i casi sono state messi in evidenza gli aspetti eroici dei personaggi in questione e certe loro attitudini, poco edificanti, sono state dimenticate.\nInsurrezione Inca.\nMentre Benalcazar completava la conquista di Quito, Pizarro provvedeva a consolidare la presenza spagnola nel Per\u00f9 degli Inca. Manco esercitava un potere nominale sulla regione del Cuzco, sotto l'attenta tutela dei \"conquistadores\", ma intere regioni erano sfuggite al suo controllo. Gli Spagnoli, concentrati nella capitale, a Jauja e a San Miguel, non potevano, per il momento, occuparsi dell'immenso territorio e ovunque le etnie, gi\u00e0 soggette al Cuzco, avevano approfittato per rendersi indipendenti, nella convinzione che gli antichi signori non esistevano pi\u00f9, in quanto tali, e che i nuovi dominatori si disinteressassero di loro.\nPizarro non disponeva, all'epoca, di forze sufficienti per impadronirsi di tutto il paese, ma era solo questione di tempo. Le notizie sul favoloso tesoro sottratto agli Inca si era diffusa nelle colonie spagnole e una moltitudine di avventurieri si preparava a raggiungere il Per\u00f9, nella speranza di partecipare alla scoperta e alla distribuzione di nuove ricchezze. Occorreva predisporre un porto per accogliere tutti quei volontari e per installare una base di operazioni che consentisse un raccordo, via mare, con Panama e le altre colonie.\nIl sito fu individuato in un porto naturale poco lontano dal santuario di Pachacamac e Pizarro stesso si adopr\u00f2 per fondarvi la sua capitale. Avrebbe voluto che si chiamasse sontuosamente la citt\u00e0 di \"Los reyes\", ma sarebbe invece stata conosciuta come Lima, il nome che distingue, ancor oggi, la capitale dell'odierno Per\u00f9.\nLa tutela del Cuzco venne lasciata ai suoi giovani fratelli, Juan e Gonzalo, in attesa che il pi\u00f9 avveduto Hernando tornasse dalla Spagna, dove si era recato per consegnare il quinto del riscatto di Atahuallpa, di spettanza della Corona. Questa decisione non aveva per\u00f2 incontrato il gradimento di Almagro che aveva delle mire personali sulla capitale degli Inca. In effetti, negli accordi stipulati tra lui e Pizarro, tutto il territorio a Sud di duecento leghe dal villaggio di Zamaquella era di sua spettanza e pareva proprio che il Cuzco rientrasse in questa giurisdizione.\nI fratelli Pizarro, giovani e animosi, si opposero con la forza alle sue pretese e la situazione rischi\u00f2 di precipitare, tanto da indurre lo stesso governatore Francisco a accorrere sul luogo della contesa, sospendendo, per il momento, l'opera di fondazione di Lima.\nI due antichi soci, grazie anche all'intervento di alcuni intermediari, riuscirono a comporre amichevolmente la vertenza. Fu convenuto che Almagro avrebbe tentato l'esplorazione dei territori ancora pi\u00f9 a Sud, che venivano identificati con il titolo di regno del Cile. Se, come si vociferava, erano ancora pi\u00f9 ricchi di quelli del Per\u00f9, ne avrebbe goduto il possesso, in caso contrario sarebbe tornato e avrebbe occupato il Cuzco con pieno accordo di tutti.\nIl 3 luglio 1535, Almagro part\u00ec dunque per il Cile con una consistente armata. Lo accompagnavano il fratello di Manco, Paullu Inca e il gran sacerdote dell'impero, Villac Umu oltre a una miriade di portatori indigeni. Nel Cuzco invece restavano i fratelli del governatore col compito di sorvegliare il giovane signore degli Inca.\nI fratelli Pizarro avevano una loro particolare interpretazione della funzione di sorveglianti. Il governatore, loro fratello, aveva raccomandato di rispettare la maest\u00e0 di Manco che serviva da catalizzatore dell'unit\u00e0 dell'impero, ma loro, avventati e irresponsabili, non si peritarono di sottoporlo alle pi\u00f9 odiose angherie. Dapprima si limitarono ad estocergli dell'oro, ma poi, in un crescendo di vessazioni di ogni genere, giunsero a violentare le sue mogli e ad orinargli addosso, dopo avergli smoccolato sul viso delle candele. Infine lo esautorarono completamente arrivando a incatenarlo, nella piazza principale, in bella vista di tutti i suoi sudditi.\nManco, probabilmente non aveva mai amato in modo particolare gli Spagnoli, tuttavia era disposto a convivere con loro pur di mantenere la sua maest\u00e0 regale, ma non poteva accettare di apparire, agli occhi del suo popolo, come un ridicolo zimbello. Il suo sentimento si tramut\u00f2 pertanto nel pi\u00f9 cupo odio ed egli prese a considerare l'opportunit\u00e0 di procedere alla loro espulsione.\nNeppure il ritorno di Hernando Pizarro che, pi\u00f9 saggio e controllato dei suoi fratelli, fece cessare immediatamente le loro persecuzioni, serv\u00ec a fargli mutare parere. La sua decisione era ormai presa e attendeva soltanto il momento pi\u00f9 propizio per dare corso ai suoi disegni. L'occasione gli si offr\u00ec quando Hernando gli permise di lasciare la citt\u00e0, con la scusa di andare alla ricerca di una statua d'oro in una contrada vicina.\nQuando Hernando si rese conto che la sua avidit\u00e0 gli aveva giocato un brutto tiro era ormai troppo tardi. Tutti gli Inca erano gi\u00e0 in armi e convergevano sul Cuzco che, dall'oggi al domani, si trov\u00f2 stretto d'assedio. Era il maggio del 1536. Il blocco sarebbe durato ben undici mesi.\nL'assedio del Cuzco.\nIl 6 maggio gli Inca iniziarono l'attacco, perfettamente organizzati in squadroni multicolori, ognuno con i propri capi e le proprie insegne. Erano una moltitudine impressionante: il loro numero \u00e8 stato stimato dai cronisti dell'epoca, alcuni dei quali erano presenti al fatto d'arme, tra i cento e i duecentomila uomini. Gli Spagnoli potevano opporre soltanto duecento soldati, di cui settanta muniti di cavalli e un migliaio di indigeni ausiliari.\nLe ostilit\u00e0 si aprirono con un nutrito lancio di proiettili di ogni tipo che costrinse gli Spagnoli a rifugiarsi, con le corazze ammaccate, all'interno di due enormi palazzi di pietra antistanti la piazza principale. Gli Inca allora diedero fuoco ai tetti di paglia delle case, con l'intento di stanarli, ma il fuoco non si propag\u00f2 a quello del \"Suntur Huasi\" dove si erano rinchiusi i loro nemici che, seppur mezzo asfissiati poterono resistere. Per sei giorni le parti in lotta si fronteggiarono cercando di sopraffarsi, ma gli Inca non riuscivano a sloggiare gli spagnoli dal loro rifugio e questi, quando tentavano delle sortite, erano ricacciati indietro da un nugolo di pietre miste a frecce.\nLo smarrimento cominciava a serpeggiare tra le file degli Spagnoli, molti dei quali avrebbero voluto tentare di aprirsi un varco per cercare la salvezza verso Lima. Hernando Pizarro, che aveva assunto il comando non era per\u00f2 d'accordo perch\u00e9 sosteneva che la strada verso il mare sarebbe stata una trappola, dovendo attraversare gole scoscese in cui gli Inca avrebbero avuto buon gioco ad assalirli. Nessuno, poi, aveva notizia dei numerosi ponti sui fiumi impetuosi che, con ogni probabilit\u00e0, erano stati distrutti. Ci\u00f2 nonostante una qualche azione si imponeva perch\u00e9 gli indigeni dall'alto della fortezza di Sacsayhuam\u00e1n, che sovrastava la citt\u00e0, rendevano impossibile ogni movimento agli assediati.\nFu uno degli \"indios\" alleati ad avere l'idea di prendere la fortezza, fingendo di fuggire per poi ritornare inaspettati e fu Juan Pizarro che si incaric\u00f2 dell'impresa. Al momento convenuto, con uno squadrone di cavalleria, forz\u00f2 il fronte nemico e si diresse verso Lima, perdendosi in lontananza. Gli Inca caddero nella trappola e inviarono delle veloci staffette per avvertire i loro di intercettare la pattuglia in fuga, ma questa, una volta fuori dalla vista, fece dietro front e, fatto un largo giro, pervenne alle pendici del forte dal lato opposto a quello della citt\u00e0, tra la sorpresa generale.\nAnche Juan Pizarro doveva per\u00f2 avere una sorpresa. La fortezza, dal lato in cui si apprestava ad assalirla si sviluppava in pianura e gli Spagnoli pensavano di aver ragione dei difensori con una rapida carica, ma questi avevano costruito un terrapieno e i cavalli non poterono superarlo.\nJuan Pizarro avrebbe potuto ritirarsi, ma non volle sentire ragione. Cavalcava senza elmo perch\u00e9 una ferita alla mandibola gli impediva di calzarlo e avanz\u00f2 a capo scoperto fin sotto le mura. Una pietra, meglio diretta delle altre lo colp\u00ec al capo e lo scavalc\u00f2. I suoi riuscirono a recuperarlo, ma per lui era finita. Di l\u00ec a pochi giorni, sarebbe morto dopo una dolorosa agonia.\nGli Spagnoli, malgrado questa drammatica perdita, non desistettero dall'attacco. La conquista di Sacsahyuaman era per loro una questione di vita o di morte e la posizione raggiunta dalla pattuglia fu mantenuta. La lotta per la fortezza si trasform\u00f2 in un assedio nell'assedio. I difensori indigeni, tormentati dalla fame e dalla sete, falcidiati dal tiro delle balestre cominciarono a cedere, mentre il grosso del loro esercito concentrava i suoi sforzi sulla citt\u00e0.\nSi videro episodi di valore da ambo le parti che meritano di essere ricordati. Uno spagnolo, Hernando Sanchez de Badajoz, scal\u00f2 da solo una delle torri che reggevano la difesa della fortezza e riusc\u00ec a tenere a bada gli occupanti finch\u00e9 i suoi non giunsero a dargli man forte. Su un'altra torre un capitano inca, tale \"Cahuide\", armato alla spagnola, con tanto di spada e corazza sottratta al nemico, tenne testa agli assalitori spronando i suoi uomini e compiendo gesta di grande valore. Quando poi vide che la posizione era perduta, si copr\u00ec la testa col mantello e si gett\u00f2 nel vuoto piuttosto che cadere prigioniero.\nQuando, infine, la fortezza cadde nelle loro mani, gli Spagnoli tirarono un sospiro di sollievo, ma la situazione restava disperata e non avevano modo di sapere se i loro compatrioti nel resto del paese erano ancora in vita o se loro erano gli ultimi europei ancora in vita nell'intero Per\u00f9.\nGli scontri sulle Ande.\nManco aveva concepito, in effetti, la rivolta del suo popolo come una guerra generalizzata di cui l'assedio al Cuzco costituiva una parte importante, ma non esclusiva. Fin dai primi giorni della sollevazione i coloni spagnoli isolati nelle piccole guarnigioni erano stati soppressi. Il governatore Pizarro, rinchiuso in Lima in attesa di uno scontro che si faceva sempre pi\u00f9 imminente, aveva inviato alcuni contingenti a soccorrere le guarnigioni di Jauja e del Cuzco, ma era tale l'intensit\u00e0 della rivolta che le colonne di soccorso si erano trovate, ben presto, obbligate a combattere per la loro vita.\nSettanta cavalieri che, sotto il comando di Diego Pizarro, un nipote del governatore, avevano tentato di raggiungere Jauja vennero trucidati presso il fiume Guamanga e uno solo venne mantenuto in vita per essere portato al cospetto di Manco.\nAltri settanta, comandati da Gonzalo de Tapia, un cognato dello stesso Pizarro, cercarono di raggiungere il Cuzco, ma furono sorpresi in una gola e caddero tutti, fino all'ultimo uomo. Un altro distaccamento, con a capo il capitano Margovejo de Qui\u00f1ones fu quasi interamente distrutto e solo un pugno d'uomini riusc\u00ec a tornare a Lima per portare la notizia della disfatta.\nPizarro, sempre pi\u00f9 preoccupato, comprese che il Cuzco era troppo lontano per poter essere raggiunto e concentr\u00f2 i suoi sforzi per salvare almeno la guarnigione di Jauja. Poco prima aveva inviato un distaccamento di venti cavalieri sotto la guida di Gonzalo de Gahete per sostenere il presidio e pens\u00f2 bene di rinforzare ulteriormente l'avamposto incaricando Francesco de Godoy di raggiungere la cittadina con una ventina di cavalieri ed alcuni fanti.\nQuest'ultimo, per\u00f2, non arriv\u00f2 mai a Jauja perch\u00e9 lungo la strada incontr\u00f2 due soldati che erano gli unici superstiti della guarnigione che era andato a soccorrere. Gli Inca erano piombati sulla cittadina e avevano trucidato tutti gli occupanti, dopo aver sorpreso ed ucciso gli uomini di Gaete sul greto di un fiume. Fu giocoforza per Godoy rientrare, precipitosamente, a Lima per portare la ferale notizia al suo governatore.\nQuesta volta Pizarro comprese che non era pi\u00f9 tempo di pensare a salvare le altre guarnigioni. Gli Inca avevano spazzato tutti gli invasori sparsi sul territorio e si concentravano sulla nuova capitale spagnola. L'attacco a Lima stava per cominciare.\nL'attacco a Lima.\nLa distruzione delle spedizioni spagnole era merito di Quizu Yupanqui, uno sperimentato generale che aveva militato negli eserciti di Huayna C\u00e1pac di cui era fratello. Era zio di Manco e, come figlio di T\u00fapac Yupanqui poteva considerarsi un principe, appartenente ad uno dei pi\u00f9 illustri lignaggi del Cuzco.\nEra lui che aveva studiato la tattica che tanti danni aveva arrecato agli Spagnoli. Sotto la sua guida gli eserciti inca si guardavano bene dall'affrontare le cariche della cavalleria e attaccavano i nemici soltanto quando il terreno era a loro vantaggio. I luoghi preferiti erano le gole, che permettevano di seppellire le colonne sotto masse di pietra lanciate dall'alto, ma anche i guadi dei fiumi, con i cavalli impediti nei movimenti, si erano rivelati punti propizi.\nLima, per\u00f2, si trovava in pianura e per attaccarla sarebbe stato necessario affrontare il nemico in campo aperto. Quizu Yupanqui era consapevole di questa difficolt\u00e0 e, per prima cosa, si preoccup\u00f2 di conseguire il vantaggio del numero. Ripristinando l'antica supremazia degli Inca nella regione, indisse una mobilitazione generale che gli permise di mettere assieme almeno cinquantamila uomini e, con quell'imponente forza, si present\u00f2 alle porte della citt\u00e0. Agli Spagnoli non parve vero di incontrare il nemico in campo aperto e uscirono subito improvvisando una carica travolgente. Qualcosa era per\u00f2 mutato nella tattica inca perch\u00e9, se pur travolte, le loro linee non si scompaginarono e premendo con la loro massa obbligarono i cavalleggeri ad indietreggiare.\nLe forze di Quizu occuparono poi delle piccole alture circostanti e si misero a fortificarle con grande lena rendendole imprendibili. Da quelle improvvisate fortezze scendevano a valle per affrontare i cavalieri spagnoli, ma non in massa, bens\u00ec in piccoli squadroni che impegnavano uno dopo l'altro il nemico impedendogli di trucidare i fuggitivi e stancandolo inesorabilmente. Gli Spagnoli abituati a travolgere il nemico con una carica e, successivamente, a farlo a pezzi mentre fuggiva, erano disorientati. Quando scompigliavano uno squadrone un altro si presentava, mentre i fuggitivi si ricomponevano e uomini e cavalli non potevano concedersi un attimo di riposo.\nPer cinque giorni la lotta si svolse in questo modo, tra sortite e contrattacchi e gli Spagnoli si avvidero che ben difficilmente avrebbero potuto avere ragione di un nemico tanto avveduto. Il sesto giorno per\u00f2 le cose cambiarono.\nContro ogni logica, Quizu Yupanqui, smentendo la tattica fin qui adoperata, schier\u00f2 il suo esercito nella pianura in formazione di combattimento, ponendosi, con i suoi capitani, alla testa delle truppe, portato su una lettiga da battaglia. Ci si domanda ancor oggi il perch\u00e9 di questo comportamento suicida che probabilmente fu dettato dall'orgoglio. Comunque la carica che immediatamente si scaten\u00f2 lasci\u00f2 sul campo il temerario generale e quaranta dei suoi ufficiali principali. Il suo esercito, per\u00f2, non si sband\u00f2 e ripieg\u00f2, in buon ordine, sulle alture fortificate, respingendo l'attacco degli Spagnoli.\nImbaldanziti dal successo, i difensori di Lima passarono la notte sopraggiunta nel fare piani per l'indomani, ma al mattino, con loro grande sorpresa, trovarono le posizioni degli Inca deserte. Durante la notte tutto l'imponente esercito nemico si era allontanato, senza far rumore, e aveva riguadagnato la sicurezza delle Ande.\nFine della sollevazione.\nA Cuzco, frattanto, l'assedio si trascinava tra alterne vicende. Hernando Pizarro, imbaldanzito dal successo di Sacsayhuaman concep\u00ec il disegno di sorprendere Manco nel suo accampamento. Il suo drappello venne per\u00f2 intercettato in una gola e riusc\u00ec a riguadagnare il Cuzco con grave rischio. Hernando era per\u00f2 coraggioso e volle tentare ancora di aver ragione dell'avversario con un'azione di sorpresa. Saputo che Manco, dopo la sua sortita, aveva prudentemente spostato il suo quartier generale a Ollantaytambo si diresse arditamente verso quella fortezza. Il luogo era per\u00f2 imprendibile e gli Spagnoli furono a loro volta assaliti e messi a mal partito.\nSe Manco avesse deciso di assalire, in quel frangente, il Cuzco sguarnito, probabilmente avrebbe conquistato la citt\u00e0, ma il sovrano inca si ostin\u00f2 ad attaccare le forze che avevano cercato di catturarlo. Dietro suo ordine un fiume venne fatto deviare dal suo corso e le campagne, in cui era attendato l'esercito spagnolo, vennero allagate. Hernando decise allora di sacrificare il suo accampamento e, di notte, lasciato accesi i fuochi e intatte le tende, fugg\u00ec verso il Cuzco. La ritirata venne scoperta e gli Spagnoli dovettero destreggiarsi tra campi allagati e nemici in agguato. Riuscirono comunque a raggiungere il Cuzco, a prezzo di alcune perdite e di molta paura.\nLa situazione era ormai stabilizzata e la guerra continu\u00f2 con manifestazioni di ferocia da entrambe le parti. Gli Spagnoli presero ad uccidere anche le donne inca per debilitare moralmente i loro guerrieri a cui mozzavano la mano destra se catturati. Gli Inca, dal canto loro, infierivano su ogni spagnolo che fosse caduto nelle loro mani ed erano soliti tagliargli i piedi e le mani. Era comunque evidente che gli Inca non avrebbero pi\u00f9 potuto occupare il Cuzco e che gli Spagnoli non avrebbero potuto liberarsi dell'assedio.\nLa stagione delle semine, frattanto, incombeva e gli indigeni erano ansiosi di tornare ai loro campi per non incorrere in una terribile carestia, ma Manco voleva fare ancora un ultimo tentativo. Un nuovo fattore si intromise, per\u00f2, prepotentemente nella contesa allarmando entrambi i contendenti: Diego de Almagro era tornato dal Cile.\nLa spedizione nel Sud dell'impero si era trasformata in un disastro e l\"'adelantado\", questo era il titolo di Almagro, si presentava a rivendicare i suoi diritti. Preso coscienza della situazione non pose tempo in mezzo. Tent\u00f2 dapprima di convincere Manco ad appoggiarlo contro i Pizarro, nemici di entrambi, ma, viste le titubanze dell'inca, lo affront\u00f2 in battaglia costringendolo alla fuga. Si volse poi verso il Cuzco che occup\u00f2 quasi senza combattere facendo prigionieri sia Gonzalo che Hernando Pizarro.\nUn esercito frattanto si avvicinava. Era stato inviato da Lima, appena liberata, in soccorso del Cuzco ed era, ovviamente fedele a Pizarro, ma Almagro non si lasci\u00f2 intimorire e lo affront\u00f2 risolutamente in battaglia, alle porte del Cuzco, sbaragliandolo completamente.\nSembrava che la sorte avesse arriso all'antico socio di Pizarro, ma la sua vittoria aveva soltanto dato inizio ad un'altra fase della tormentata storia del Per\u00f9: quella delle guerre civili tra i \"conquistadores\".\nManco aveva combattuto per l'indipendenza del suo popolo e aveva perso la guerra, ma non per questo avrebbe desistito dalla lotta. In un sicuro recesso sulle Ande avrebbe fondato un piccolo regno indipendente, quello di Vilcabamba e da qui avrebbe continuato a combattere contro gli odiati invasori, in nome delle tradizioni della sua stirpe e della religione dei suoi avi.\nIl Per\u00f9 era per\u00f2 ormai in mano degli Spagnoli e la conquista dell'impero degli Inca poteva dirsi terminata.\nLa colonia di Panama.\nLe colonie spagnole nelle Americhe si erano andate sviluppando, negli anni successivi alla scoperta di Colombo, principalmente sulle maggiori isole delle Antille e lungo il litorale atlantico dell'America meridionale con risultati poco soddisfacenti.\nLa scoperta dell'Oceano Pacifico compiuta da Vasco N\u00fa\u00f1ez de Balboa, che aveva attraversato l'istmo nel 1513 partendo dalle coste dell'Atlantico, aveva fatto sorgere nei coloni spagnoli le pi\u00f9 ardite speranze di trovare finalmente quelle ricchezze che le coste atlantiche del \"Nuovo Mondo\" si rifiutavano di concedere.\nUn mare vasto e inesplorato si apriva dinnanzi a loro e il governatore della zona dell'istmo, Pedro Arias D\u00e1vila, meglio conosciuto come Pedrar\u00edas, aveva deciso di costituirvi un insediamento fondando la citt\u00e0 di Panama. Per farlo aveva tradito le aspettative di Balboa, che pure era suo genero, giungendo a farlo giustiziare con l'accusa di tradimento. Per ironia della sorte l'ufficiale che lo aveva arrestato era proprio quel Francisco Pizarro che pi\u00f9 di ogni altro avrebbe beneficiato delle nuove scoperte.\nLe mire di Pedrar\u00edas erano destinate a rivelarsi delle pie illusioni, perch\u00e9 i territori circostanti la nuova colonia si erano rivelati spogli e selvaggi, abitati da pochi indigeni arretrati ed ostili. La Corona spagnola, per\u00f2, interessata ai nuovi territori esercitava continuamente pressioni perch\u00e9, soprattutto i territori del sud, venissero esplorati.\nIl governatore, era obbligato a dare corso a quelle istruzioni, ma passato l'iniziale entusiasmo, era poco propenso a seguire la madrepatria nelle sue lontane illusioni e preferiva procedere al lento, ma progressivo sviluppo della colonia che amministrava. Tuttavia gli ordini della Corona non potevano essere disattesi e, anche se di mala voglia, Pedrar\u00edas diede corso a delle limitate esplorazioni in direzione sud."}
{"id": "1740326", "revid": "86376", "url": "https://it.wikipedia.org/wiki?curid=1740326", "title": "Egitto (diocesi)", "text": "La diocesi d'Egitto (greco: \"\u0394\u03b9\u03bf\u03af\u03ba\u03b7\u03c3\u03b9\u03c2 \u0391\u03b9\u03b3\u03cd\u03c0\u03c4\u03bf\u03c5\"; latino: \"Dioecesis Aegypti\") era una diocesi del tardo Impero romano, compresa nella Prefettura del pretorio d'Oriente, che comprendeva le province di Egitto e Cirenaica. Aveva per capitale Alessandria d'Egitto e il suo governatore era il \"praefectus augustalis\" (\"prefetto augustale\", di rango \"vir spectabilis\") invece del normale \"vicarius\".\nStoria.\nLa diocesi d'Egitto faceva originariamente parte della diocesi d'Oriente, da cui fu separata nel 380, divenendo una entit\u00e0 separata che sopravvisse fino alla conquista islamica negli anni 640.\nInizialmente la diocesi includeva cinque province: le tre egiziane, \"Aegyptus Iovia\", ad occidente del Nilo con Alessandria d'Egitto, \"Aegyptus Herculia\", ad oriente del delta, e la Tebaide, delimitata a sud dalla prima cateratta del Nilo; la Cirenaica e la Marmarica formavano rispettivamente la \"Libya Superior\" e la \"Libya Inferior\". Successivamente, per eliminare riferimenti pagani, \"Aegyptus Iovia\" fu rinominata in \"Aegyptus\", mentre \"Aegyptus Herculia\" cambi\u00f2 nome in \"Augustamnica\". All'inizio del VI secolo le province erano divenute otto: \"Aegyptus I\" e \"II\", \"Augustamnica I\" e \"II\", \"Thebais Superior\" e \"Inferior\", e \"Arcadia\".\nDurante le riforme di Giustiniano I nella seconda met\u00e0 degli anni 530, la struttura amministrativa cambi\u00f2 ancora; la figura del prefetto augustale fu abolita, sostituita da cinque governatori indipendenti (\"dux\", plurale \"duces\"), cui erano conferite le autorit\u00e0 civile e militare; due di loro, il \"dux Alexandriae\" e il \"dux Thebaidos\", avevano anche il titolo di augustale (erano cio\u00e8 \"dux et augustalis\")."}
{"id": "1740327", "revid": "89918", "url": "https://it.wikipedia.org/wiki?curid=1740327", "title": "Conquista del Per\u00f9", "text": ""}
{"id": "1740347", "revid": "62004", "url": "https://it.wikipedia.org/wiki?curid=1740347", "title": "David Ospina Ram\u00edrez", "text": ""}
{"id": "1740355", "revid": "119512938", "url": "https://it.wikipedia.org/wiki?curid=1740355", "title": "Palazzo Manetti", "text": "Palazzo Manetti si trova in via Santo Spirito 23 a Firenze.\nStoria e descrizione.\nIl palazzo fu edificato nei primi decenni del Quattrocento per la famiglia Manetti, su case di sua propriet\u00e0 fin dalla seconda met\u00e0 del Trecento. Tra i personaggi di spicco della casata figura Giannozzo Manetti, umanista e traduttore di Aristotele, che era per\u00f2 sgradito a Cosimo il Vecchio, per cui, col ritorno a Firenze del \"pater patriae\", fu costretto a lasciare la citt\u00e0 spostandosi prima a Napoli e poi a Roma, dove avvi\u00f2 la raccolta della Biblioteca Vaticana.\nIl momento di maggior splendore del palazzo si ebbe nel Settecento, quando venne affittato al diplomatico britannico Horace Mann, Ministro residente del Governo inglese, il quale apr\u00ec l'edificio alla buona societ\u00e0 fiorentina. \nDal 1737 in poi \u00e8 rimasto un fitto epistolario con Horace Walpole, figlio del ministro Sir Robert Walpole, dove descrive minuziosamente tutto quello che avviene a Firenze, dalla morte di Gian Gastone de' Medici a quella dell'Elettrice Palatina (caduta \"rovinando\" il carnevale), fino all'arrivo dei Lorena. Di quel salotto fiorentino resta un dipinto di Thomas Patch \"Party in casa di Horace Mann\", gi\u00e0 appartenuto all'antiquario Enrico Hughford.\nI Manetti tennero il palazzo fino alla fine del Settecento, quando poi pass\u00f2 ai Gondi, ai Fumagalli e, all'inizio del Novecento, ai Cesaroni Venanzi. L'aspetto odierno risente pesantemente degli interventi ottocenteschi, che ne hanno alterato sia la facciata sia gli interni, specialmente nella parte che si affaccia al giardino."}
{"id": "1740358", "revid": "599013", "url": "https://it.wikipedia.org/wiki?curid=1740358", "title": "Tim Krul", "text": "Caratteristiche tecniche.\n\u00c8 un ottimo pararigori, come dimostrato ai quarti di finale del campionato mondiale del 2014, quando sostitu\u00ec all'ultimo minuto dei tempi supplementari il titolare Jasper Cillessen e ai tiri di rigore riusc\u00ec a respingere due tentativi della , contribuendo al raggiungimento della semifinale del torneo.\nCarriera.\nClub.\nTim Krul ha cominciato la propria carriera nel 1996 nel settore giovanile dell'ADO Den Haag, squadra della propria citt\u00e0. Giunto a scadenza di contratto con il club dell'Aia, nel luglio del 2005, 17enne, ha firmato un contratto di tre anni con la squadra inglese del Newcastle.\nHa trascorso la prima parte della stagione 2007-2008 in prestito al Falkirk, in Scozia, dove ha accumulato 26 presenze.\nTrasferitosi in prestito al Carlisle United per un mese nel novembre 2008, ha esordito con la nuova maglia contro il Cheltenham il 22 novembre di quell'anno. Il prestito \u00e8 stato rinnovato sino al gennaio 2009.\nIl debutto in campionato con la maglia del Newcastle, come sostituto, risale al secondo tempo della partita con il West Brom, l'8 agosto 2009, giorno di apertura della stagione 2009-2010 di Championship, la seconda serie inglese. Nel luglio 2010 Krul ha firmato un rinnovo contrattuale di quattro anni.\nDurante la stagione 2010-2011 ha esordito, mantenendo la porta inviolata, in Premier League, nella partita contro l'Everton, rilevando Steve Harper, costretto ad uscire per infortunio. In stagione ha rimpiazzato il portiere dei \"Magpies\" per 10 partite, subendo 15 gol.\nL'allenatore Alan Pardew ha dato progressivamente fiducia a Krul promuovendolo a titolare della porta del Newcastle, tanto che Harper \u00e8 stato poi mandato in prestito al . L'olandese ha iniziato bene la stagione 2011-2012, mantenendo la porta inviolata nelle prime due giornate, contro e . Il 3 dicembre 2011 ha toccato quota 50 presenze con il club bianconero, nella gara con il , parando un rigore a Frank Lampard e compiendo numerosi interventi di rilievo malgrado la sconfitta per 3-0. Il 3 marzo 2012 ha firmato un rinnovo contrattuale di cinque anni. Alla fine dell'annata \u00e8 stato nominato miglior calciatore stagionale del Newcastle.\nNella stagione 2012-2013 \u00e8 stato costretto all'inattivit\u00e0 per sette settimane a causa di un infortunio. Tornato in campo nell'ottobre 2012, ha subito un nuovo infortunio alla caviglia in Europa League, rimanendo poi fuori per altre cinque settimane. Un nuovo infortunio lo ha subito nell'aprile 2013, dopo una brutta caduta nel corso di una gara di campionato, e ha dovuto saltare il resto della stagione.\nNelle annate seguenti ha continuato a ricoprire il ruolo di portiere dei \"Magpies\".\nIl 25 agosto 2016 si \u00e8 trasferito in prestito all'Ajax per sostituire il partente Jasper Cillessen, diretto al Barcellona. Dopo sei partite con la squadra riserve del club di Amsterdam, nel gennaio 2017 si \u00e8 trasferito all' fino al termine della stagione.\nRientrato al Newcastle per fine prestito, \u00e8 passato, sempre in prestito, al il 31 agosto 2017, e ha ritrovato l'allenatore Chris Hughton, gi\u00e0 avuto a Newcastle. Il 19 settembre ha debuttato contro il in Coppa di Lega. Il giorno dopo \u00e8 stato ingaggiato a titolo definitivo dal Brighton.\nIl 24 luglio 2018 \u00e8 stato prelevato, con contratto biennale, dal , club militante in Championship, la seconda divisione inglese. Dopo aver conseguito con i suoi compagni la promozione in Premier League, nel giugno 2019 ha firmato un rinnovo di contratto per altri tre anni.\nNazionale.\nAll'inizio della propria carriera Tim Krul ha rappresentato i nel campionato mondiale Under-17 in Per\u00f9 nel settembre 2005, aiutando la sua squadra a ottenere il quarto posto nel torneo. Nel maggio 2006 ha mantenuto la porta imbattuta per quattro partite con l'Under-20 olandese, classificandosi secondo in Francia nel torneo di Tolone, perdendo ai rigori in finale.\n\u00c8 stato il portiere di riserva dell'Under-21 olandese che ha vinto il campionato europeo di categoria nel giugno 2007.\nHa debuttato con la nazionale maggiore olandese contro il il 4 giugno 2011.\nConvocato dal CT van Marwijk per Euro 2012 in Polonia-Ucraina, ha ricoperto il ruolo di vice di Stekelenburg, indossando la maglia numero 22. Durante la competizione non \u00e8 stato mai schierato in campo e gli \"oranje\" sono stati eliminati al primo turno.\nConvocato per il campionato mondiale del 2014 in Brasile, Krul esordisce nella competizione ai quarti di finale contro la , subentrando a Cillessen all'ultimo minuto dei tempi supplementari appositamente per partecipare ai tiri di rigore. Ne para due, portando cos\u00ec l'Olanda in semifinale.\nNel 2021 viene poi convocato all\u2019Europeo.\nStatistiche.\nPresenze e reti nei club.\n\"Statistiche aggiornate al 27 marzo 2021.\""}
{"id": "1740375", "revid": "36426", "url": "https://it.wikipedia.org/wiki?curid=1740375", "title": "Via Cerretani", "text": ""}
{"id": "1740383", "revid": "256896", "url": "https://it.wikipedia.org/wiki?curid=1740383", "title": "Tribunale Penale Internazionale per il Rwanda", "text": ""}
{"id": "1740409", "revid": "52076", "url": "https://it.wikipedia.org/wiki?curid=1740409", "title": "Genocidio ruandese", "text": ""}
{"id": "1740420", "revid": "287204", "url": "https://it.wikipedia.org/wiki?curid=1740420", "title": "Gaio Elvio Cinna", "text": "Biografia.\nPoche e incerte sono le notizie sulla sua vita, a partire dalla data e dal luogo di nascita: originario della Gallia cisalpina, nacque forse a Brixia, l'attuale Brescia. Imparentato con Cesare, fu amico di Catullo, insieme al quale segu\u00ec il propretore Gaio Memmio in Bitinia nel 57 a.C.. Da qui, lui stesso, o suo padre, port\u00f2 a Roma il poeta Partenio.\nAnche le circostanze della sua morte non sono certe, ed hanno dato vita a numerose discussioni. Svetonio, Valerio Massimo, Appiano e Cassio Dione affermano che, al funerale di Giulio Cesare, un certo Elvio Cinna fu ucciso per errore, venendo scambiato per il cospiratore Cornelio Cinna. Gli ultimi tre scrittori menzionati affermano che la persona uccisa era un tribuno della plebe, mentre Plutarco afferma che l'uomo ucciso dalla folla era un poeta.\nOpere.\nCicerone includeva Cinna nella cerchia dei poeti neoterici, nome con cui definiva alcuni poeti a lui contemporanei che si ispiravano ad autori dell'et\u00e0 ellenistica, come appunto Partenio. I neoterici, in latino chiamati \"poetae novi\", erano definiti polemicamente e in maniera spregiativa da Cicerone nel senso di \"quelli alla moda\", e le loro opere erano quindi giudicate negativamente.\n\"Zmyrna\".\nLo \"Zmyrna\", ossia \"Mirra\", fu l'opera principale di Cinna: si tratta di un epillio sull'amore incestuoso di Mirra per il padre Cinira, tema tipico della poesia ellenista; l'eros malato e tragico, infatti, era stato trattato gi\u00e0 da Partenio, per esempio nel suo repertorio di miti dedicato a Cornelio Gallo.\nCatullo, il pi\u00f9 famoso poeta \"neoterico\", nel carme 95 elogi\u00f2 il poema di Cinna e ne salut\u00f2 la pubblicazione come un momento di grande innovazione, in netto contrasto con tutte le opere di quei poeti che, pur se a lui contemporanei, ancora continuavano ad ispirarsi ai poemi storici arcaici tipici di Ennio (come l'oscuro Volusio di cui non resta nulla); verso di essi Catullo nutriva un profondo disprezzo. Inoltre, egli lod\u00f2 anche l'impegno che Cinna profuse nella stesura della sua opera, avendo impiegato ben nove anni per concluderla.\nProprio questa caratteristica rese \"Mirra\" il simbolo stesso della poesia nuova, che si basava sull'estrema cura formale dei versi, il \"labor limae\"; ancora lo stesso Orazio alludeva verosimilmente a Cinna, quando raccomandava di revisionare i propri componimenti per nove anni, prima di pubblicarli. Di questo poema divenne proverbiale anche la difficolt\u00e0 dei suoi numerosi riferimenti eruditi, tanto che alcuni grammatici dell'epoca scrissero dei veri e propri commenti all'opera.\nTutto questo \u00e8 indice dell'apprezzamento di cui certamente l'epillio dovette godere allora; tuttavia, di esso, ci sono pervenuti soltanto tre versi.\nEpigrammi.\nInoltre, scrisse alcuni epigrammi in distici, scazonti, faleci, sempre per occasioni particolari. Proprio un epigramma \u00e8 l'unico componimento integro che ci \u00e8 pervenuto di tutta la sua opera: un elogio, ripreso da Callimaco, di Arato e del suo poema, \"I Fenomeni\", che era molto apprezzato dai poeti romani ed usato come fonte d'ispirazione: \nQuesto epigramma doveva accompagnare un'edizione particolarmente lussuosa del poema di Arato, che veniva portato in dono dalla lontana Bitinia, via mare; Cinna qui paragona la preziosit\u00e0 dell'edizione a quella del poema stesso, e, del resto, lo stesso epigramma d'accompagnamento impreziosisce il dono. \u00c8 questo un tema che evidentemente rispecchia la poetica neoterica; circa lo stile, si pu\u00f2 infatti notare come la consueta erudizione e l'estrema attenzione nello scegliere e nel disporre le parole sappiano coniugarsi in tale contesto con la leggerezza e l'eleganza, doti che rendono il componimento quasi spontaneo e naturale, evitando di farlo cadere nella leziosit\u00e0 tipica della poesia preneoterica.\n\"Propempticon Pollionis\".\nA Cinna \u00e8 anche attribuito il \"Propempticon Pollionis\", un \"poemetto d'accompagnamento\" per un viaggio, occasionale, scritto per Asinio Pollione in partenza per la Grecia, nel 56 a.C. Anche per quest'opera deve aver esercitato una certa influenza Partenio, che aveva scritto un componimento analogo. In ogni caso, Cinna, oltre alle espressioni formali d'augurio per il viaggio, dava conto in questa poesia anche dei luoghi che avrebbe visitato l'amico, con la loro storia e le opere d'arte. Lo stile del carme era, anche in questo caso, difficile, pieno di erudizione, e per questo di esso si occup\u00f2 il grammatico Igino, in epoca augustea."}
{"id": "1740425", "revid": "228587", "url": "https://it.wikipedia.org/wiki?curid=1740425", "title": "Piero Tonin", "text": "Assieme a Silver, autore di \"Lupo Alberto\", \u00e8 il solo fumettista italiano ad essere stato pubblicato da un importante \"syndicate\" statunitense, la King Features Syndicate.\nBiografia.\nMuove i primi passi nel mondo del fumetto all'inizio degli anni novanta a Milano lavorando con l'editore 3ntini, per il quale realizza fumetti e illustrazioni per numerose riviste e pubblicazioni, fra le quali la rivista erotica \"Selen\" (sotto lo pseudonimo di \"Golem\"). Contemporaneamente comincia a collaborare con Mediaset, realizzando animazioni per programmi e sigle televisive come Paperissima Sprint, Striscia la notizia, Ciao Ciao e A casa nostra. Nello stesso periodo lavora come animatore per il lungometraggio di Enzo D'Al\u00f2, \"La freccia azzurra\".\nNel 1996 si trasferisce oltreoceano a Washington, dove si specializza nel restauro di rodovetri originali di grandi classici dell'animazione quali \"Biancaneve e i sette nani\", \"Fantasia\", \"Pinocchio\", \"Bambi\", \"Dumbo\", \"Cenerentola\", \"Peter Pan\", \"La bella addormentata nel bosco\", \"Il libro della giungla\", \"Yellow Submarine\".\nSempre negli Stati Uniti d'America viene pubblicato da King Features Syndicate, la pi\u00f9 importante azienda statunitense di \"syndication\", che distribuisce classici quali \"Braccio di Ferro\", \"Mandrake\", \"l'Uomo Ragno\" e \"Flash Gordon\". Le sue vignette sono state pubblicate, con cadenza settimanale, sul sito ufficiale di Discovery Channel, e su \"Rouze.com\", sito edito da Playboy Enterprises.\nIn Italia ha collaborato con il quotidiano \"Il Tempo\", il mensile satirico \"Il Vernacoliere\", le riviste di fumetti \"The Artist\" e \"Mono\", \"La Gaggetta Ufficiale\" e \"L'Unione Satira\", inserti umoristici de \"L'Unione Sarda\".\nAttualmente le sue vignette e illustrazioni, principalmente umoristiche, vengono distribuite in tutto il mondo da varie agenzie quali \"CartoonStock\" e \"Artizans\".\nHa inoltre realizzato il video ufficiale per il lancio di YouTube Italia, avvenuta il 19 giugno 2007.\nNel 2011 rilascia in App Store, il gioco \"Cow Vs Fly\". Il protagonista del gioco \u00e8 \"The Cow\" (La Mucca), personaggio simbolo di questo autore e riportato in molte sue opere."}
{"id": "1740428", "revid": "287204", "url": "https://it.wikipedia.org/wiki?curid=1740428", "title": "Andal\u00f2 del Negro", "text": "Biografia.\nAndal\u00f2 di Negro (o anche Del Negro), nato a Genova negli anni sessanta del XIII secolo, morto probabilmente a Napoli prima del giugno 1334. Nominato nel 1314 ambasciatore in Oriente come rappresentante della Repubblica di Genova, \u00e8 documentata la sua presenza a Trebisonda dove operava una cospicua comunit\u00e0 di mercanti liguri. Nel 1318, dopo aver conosciuto a Genova Roberto d'Angi\u00f2, si aggreg\u00f2 al suo seguito e si trasfer\u00ec alla corte di Napoli dove ebbe modo di conoscere, tra altri, anche il Boccaccio dal quale sar\u00e0 ricordato con simpatia nell'opera \"De Genealogiis deorum gentilium\", e l'attitudine a viaggiare per conoscere i vari popoli del mondo. I suoi studi sulla rilevazione delle latitudini sono da contestualizzare in una cultura scientifica genovese che nei medesimi anni esprimeva cartografi importanti come Giovanni di Carignano e Pietro Vesconte.\nScrisse numerosi trattati di astronomia e di astrologia dimostrando la conoscenza dell\"Almagesto\" di Tolomeo, probabilmente attraverso la versione in lingua latina di Gerardo da Cremona, oltre a quella delle \"Tavole alfonsine\".\nSue opere principali furono l\"Introductorius ad iudicia astrologie\", inedito, l\"Opus praeclarissimum astrolabii\" e il \"Tractatus spherae\" del quale si possiede anche una versione in volgare anonima e incompleta."}
{"id": "1740431", "revid": "767487", "url": "https://it.wikipedia.org/wiki?curid=1740431", "title": "Sua maest\u00e0 viene da Las Vegas", "text": "Sua maest\u00e0 viene da Las Vegas \"(King Ralph)\" \u00e8 un film del 1991 diretto da David S. Ward.\nTrama.\nUn cantante maldestro e squattrinato di Las Vegas diventa Re del Regno Unito, dopo la morte accidentale, a causa di un corto circuito elettrico, dell'intera famiglia reale. Lui si scopre infatti, dopo approfondite ricerche, essere l'unico erede rimasto in vita della famiglia reale.\nViene \"reclutato\" a Las Vegas dal segretario personale Phipps e dalla guardia del corpo Tommy e portato a Londra, dove lo aspetta Willingham, il segretario particolare del Re. Cos\u00ec il nuovo Re Ralph I intraprende la sua carriera di reale in modo goffo e del tutto particolare, combinando guai a non finire. Nel frattempo il Re conosce una \"spogliarellista\" di nome Miranda, la quale per\u00f2 in un primo momento, sotto corruzione di un funzionario reale, Lord Graves, tenter\u00e0 di farlo innamorare per poi creare lo scandalo nazionale.\nAlla fine vincer\u00e0 l'amore fra i due e verr\u00e0 arrestato Lord Graves, con l'accusa di aver intralciato la legittima successione del Re del Regno Unito. Ralph usa il Treason Act 1702 come giustificazione per ordinare l'arresto di Lord Graves con l'accusa che Graves ostacolava la successione al trono. Fino poi ad arrivare al colpo di scena finale, in cui un altro personaggio prender\u00e0 il posto di Ralph sul trono britannico. Si scoprir\u00e0 infatti che Willingham \u00e8 in realt\u00e0 un fratellastro del re, e quindi pienamente legittimato a sostituirlo con onore."}
{"id": "1740432", "revid": "204012", "url": "https://it.wikipedia.org/wiki?curid=1740432", "title": "Arcesiade", "text": ""}
{"id": "1740454", "revid": "22475", "url": "https://it.wikipedia.org/wiki?curid=1740454", "title": "Buinaksk", "text": ""}
{"id": "1740459", "revid": "36426", "url": "https://it.wikipedia.org/wiki?curid=1740459", "title": "Pulo di Molfetta", "text": "Il Pulo di Molfetta \u00e8 una caratteristica \"dolina da crollo\" di origine carsica che si trova a circa dal centro della citt\u00e0 di Molfetta, in direzione sud-ovest, creatasi per il cedimento della volta e dei setti divisori di una o pi\u00f9 grotte e cunicoli formatisi a partire da tempi geologici lontani e facenti parte di un sistema carsico complesso costituito dalla confluenza e intersezione di pi\u00f9 pozzi carsici originatisi proprio in quel luogo da una serie di coincidenze di tipo geologico.\nTale processo \u00e8 in divenire; per questo, dalla fine di novembre 2008, cio\u00e8 da quando il sito \u00e8 stato riaperto al pubblico, \u00e8 espressamente vietato non solo entrare nelle grotte, ma anche accostarsi alle pareti. Il rischio di caduta di massi di dimensioni ragguardevoli o di piccole pietre - che a causa del salto di circa 30 metri possono essere comunque estremamente pericolose - \u00e8 sempre presente. Il distacco di materiale puo' essere causato dalla la sola azione meccanica dei rami mossi dal vento o dal passaggio di piccoli animali. Anche solo una lucertola puo' smuovere materiale e causare un potenziale pericolo. Solo la grotta n. 1 (delle 14 accatastate nel vecchio catasto delle grotte) \u00e8 stata messa in sicurezza ed \u00e8 visitabile. Contiene una tomba arricchita nell'Ottobre del 2009 del calco dei ritrovamenti ossei reperiti durante gli scavi archeologici guidati dalla dott.ssa Francesca Radina, della Soprintendenza per i Beni Archeologici della Puglia, condotti tra il 1995 e il 2003.\nDal punto di vista amministrativo la dolina \u00e8 di propriet\u00e0 della Provincia di Bari.\nEtimologia.\nL'origine del toponimo \"Pulo\" \u00e8 ignota. Il termine \u00e8 attestato gi\u00e0 dal Seicento, in quanto Domenico Santoro, pur riferendosi al Pulo di Altamura, nel 1688 scrisse \"luogo detto dalli cittadini lo Pulo\".\nStoria della ricerca scientifica sul Pulo di Molfetta.\nIl noto naturalista molfettese Giuseppe Maria Giovene comprese che la dolina era dovuto all'azione erosiva dell'acqua. Inoltre, come mostrato da documenti antichissimi (gi\u00e0 antichi ai tempi di Giovene), il nome originario del Pulo di Molfetta era \"gurgio S. Leonardi\". L'aver utilizzato la parola \"gurgio\" o \"gurio\", analogamente ad altri guri della Murgia, come ad esempio gurio Lamanna, ha portato a ritenere che gli antichi forse avevano intuito la vera origine della dolina. Come ha fatto notare Carmelo Colamonico, la parola \"gurio\" nelle Murge indica \"le voragini a fondo pianeggiante\" dove si raccolgono le acque di un grande bacino idrografico.\nFormazione.\nQuesta grande voragine si apre, improvvisamente, tra i campi coltivati, nel suolo calcareo con le pareti (praticamente verticali sulla quasi totalit\u00e0 del perimetro) che mostrano con grande evidenza le ordinate giaciture delle stratificazioni geologiche sovrappostesi durante il processo di deposizione e successiva diagenizzazione dei sedimenti che originarono la formazione del basamento calcareo, risalente al Cretaceo inferiore, che costituisce in massima parte l'ossatura strutturale della Puglia. Tale processo di formazione viene concordemente datato dai geologi tra i 250 milioni e i 60 milioni di anni fa.Nelle pareti a strapiombo si aprono gli spechi di innumerevoli grotte, molte delle quali disposte su diversi livelli e intercomunicanti anche in senso verticale. Sono state tutte censite e catalogate nel corso degli studi che, a varie riprese, hanno interessato questo sito sin dal XVIII secolo.Una di queste \u00e8 la cosiddetta \"grotta del Pilastro\", che si sviluppa su tre livelli e presenta in quello superiore un pilastro calcareo, ultimo residuo di un setto che in passato divideva in due la cavit\u00e0 e che presenta un restringimento di sezione in basso, l\u00ec dove le acque che si incanalano al di sotto del piano campagna in occasione degli eventi meteorici pi\u00f9 importanti operano la loro azione di erosione e di \"scalzamento al piede\" delle sponde dell'alveo ipogeo. Quando la sezione minore del pilastro non sar\u00e0 pi\u00f9 in grado di sostenere il peso delle rocce sovrastanti, esso collasser\u00e0 e si verificher\u00e0 un crollo che coinvolger\u00e0 gran parte - soprattutto quella superiore - di quella parete e avr\u00e0 come risultato un ampliamento del perimetro superiore del ciglio della dolina. Tanti crolli di questo tipo, successivi nel tempo, hanno portato alla conformazione attuale del sito.\nIl Pulo tra preistoria e storia.\nNel Neolitico medio e inferiore (V - IV millennio a.C.) il Pulo di Molfetta era frequentato dalle comunit\u00e0 che vivevano nei pressi della dolina (allora molto pi\u00f9 piccola della cavit\u00e0 attuale e decisamente in formazione), essendosi organizzati in villaggi all'aperto e in piano (non in grotta, come erroneamente taluni credono), come si evince dai numerosi resti rinvenuti nei dintorni, soprattutto nel \"fondo Azzollini\" e nel non lontano fondo \"Spadavecchia\" (dai cognomi dei proprietari all'epoca dei primi scavi) dove nel 1900 avvennero, a cura del Mayer, soprintendente in carica ai Beni Archeologici di Bari, le prime interessanti scoperte archeologiche. Poich\u00e9 la si \u00e8 trovata qui per la prima volta, tale tipologia di reperti ceramici fu denominata \"ceramica \"Tipo Molfetta\"\", mentre poi ne sono stati rinvenuti simili in siti diversi, ma omologhi, lungo le fasce costiere e nell'immediato entroterra pugliesi.Degna di nota \u00e8 la presenza, sul ciglio a W-SW della dolina, dell'ex convento dei Cappuccini, oggi di propriet\u00e0 privata, l\u00ec edificato nel 1536 da Giacomo Paniscotti e che fu attivo fino al 1574, circa, quando i monaci si trasferirono nel nuovo convento, di dimensioni maggiori, pi\u00f9 prossimo al centro cittadino (che allora era ancora circoscritto all'interno della cinta muraria della \"citt\u00e0 vecchia\", nell\"'Isola di S. Andrea\"). Tale circostanza fece s\u00ec che l'edificio sorto nei pressi della voragine carsica, ormai abbandonato dai religiosi, a causa della sufficiente distanza che lo separava dal centro abitato, venisse adibito alla funzione di \"Lazzaretto\", per l'accoglienza, cio\u00e8, dei malati di morbi infettivi e contagiosi quali peste, colera, lebbra, che nelle epoche passate periodicamente infestavano le aree urbane.Infine, verso il termine del XVIII secolo, nel 1784 sul fondo del Pulo fu autorizzata dal governo borbonico una \"nitriera\", cio\u00e8 una vera e propria fabbrica - i cui resti sono stati oggetto di una campagna di scavi e relativo restauro terminato nel 2003 - in cui veniva prodotta polvere da sparo a partire dal salnitro, sale (nitrato di Potassio) contenente azoto (N) e potassio (K), riconosciuto tra i sedimenti del sito dall'abate Fortis, studioso padovano che trovavasi in Puglia perch\u00e9 diretto a Brindisi e che fu chiamato a dare il suo parere dal fratello del noto canonico Giuseppe Maria Giovene, grande studioso naturalista, molto attivo in quei tempi di grande influenza del Positivismo e che ha lasciato alla citt\u00e0 di Molfetta i primi reperti di natura archeologica rinvenuti in dolina e nei suoi dintorni e ora esposti nel rinnovato Museo Diocesano cittadino.\nIn seguito al disastroso terremoto del 23 novembre 1980, noto come il terremoto dell'Irpinia, i cui effetti si fecero sentire in maniera pesante anche a tanti chilometri di distanza, in alcune grotte i cui accessi si protendono dalle pareti del Pulo si verificarono numerosi crolli e cedimenti strutturali che ne minarono l'assetto statico tanto da determinarne la chiusura al pubblico. Inoltre una frana ostru\u00ec l'ingresso di alcune cavit\u00e0 che in precedenza erano accessibili. In seguito a tali fatti si ebbe l'intervento da parte degli Enti competenti al fine della messa in sicurezza del sito e del suo recupero funzionale alla fruizione da parte del pubblico, finalmente ripartita in data 30 novembre 2008.\nCaratteristiche dimensionali e geo-morfologiche.\nLa sua forma \u00e8 subcircolare, con diametro variabile da un massimo di circa 180 m a un minimo intorno ai 140 m. La profondit\u00e0 massima del pianoro che si apre sul fondo \u00e8 di circa 30 m dal ciglio superiore. La relativa vicinanza alla costa (poco meno di un chilometro, in linea d'aria) fa s\u00ec che il livello della falda acquifera sottostante si attesti a non oltre 10 m al di sotto del piano di sedime attuale, come verificato da recenti studi effettuati nel corso del restauro e recupero funzionale da parte dell'Amministrazione Provinciale e raccolti nel testo pubblicato nel 2007 a cura della dott.ssa Francesca Radina, a documentazione del lavoro svolto, riportato nelle \"note\" a seguire.\nEsso \u00e8 il pi\u00f9 piccolo dei tre \"puli\" pi\u00f9 noti della provincia di Bari, ma non per questo meno interessante. Inoltre \u00e8 la dolina di questo tipo pi\u00f9 prossima alla costa, per cui la si pu\u00f2 considerare la pi\u00f9 giovane, riferendosi ai tempi geologici.\nLe pareti sono costituite da calcari organogeni del cretaceo inferiore della serie del cosiddetto Calcare di Bari, mentre sul fondo della dolina i blocchi rocciosi residuali dei crolli sono ricoperti da pi\u00f9 o meno spessi strati di materiale detritico di pezzatura minore, di natura sia alluvionale sia colluviale (che ne occultano la naturale via di allontanamento delle acque meteoriche, generalmente costituita da un inghiottitoio) accumulatosi non solo nel corso delle ere geologiche, ma anche da parte della intensa opera estrattiva della \"nitriera\" soprattutto negli ultimi anni del XVIII secolo e il primo decennio del XIX, anche se si pu\u00f2 dire che dopo soli sette anni, dal 1784 (gennaio) al 1791, l'attivit\u00e0 estrattiva non sia risultata pi\u00f9 economicamente remunerativa.\nNon si pu\u00f2 escludere che l'attivit\u00e0 di cava sia stata estesa anche al versante della dolina che si presenta pi\u00f9 degradato rispetto alle pareti contigue. Tale ipotesi deriva da una immagine dei luoghi giuntaci attraverso uno degli \"schizzi\" dell'illustratore inglese Hawkins durante la visita svolta nel 1788 insieme con un suo connazionale e lo studioso naturalista tedesco Zimmermann, sotto la guida dell'instancabile canonico Giovene.\nLe altre valenze di tipo naturalistico.\nIl Pulo di Molfetta non \u00e8 interessante solo dal punto di vista storico-archeologico e della sua natura geologica, ma anche, e non di minore importanza, per le sue valenze naturalistiche che rendono questo sito, dimensionalmente non molto esteso, importantissimo dal punto di vista della biodiversit\u00e0 sia faunistica sia botanica."}
{"id": "1740460", "revid": "151034", "url": "https://it.wikipedia.org/wiki?curid=1740460", "title": "Alfa Romeo Mito", "text": ""}
{"id": "1740466", "revid": "55935", "url": "https://it.wikipedia.org/wiki?curid=1740466", "title": "Sancho III di Navarra", "text": ""}
{"id": "1740468", "revid": "17654", "url": "https://it.wikipedia.org/wiki?curid=1740468", "title": "Cessione di debito", "text": ""}
{"id": "1740483", "revid": "1632387", "url": "https://it.wikipedia.org/wiki?curid=1740483", "title": "Radioactive Earslaughter", "text": "Radioactive \u00e8 l'album esordio del gruppo grindcore, Extreme Noise Terror, pubblicato nel 1986 dalla Manic Ears Records.\nL'album \u00e8 stato registrato in split con un'altra band hardcore punk, i Chaos UK.\nIl primo disco \u00e8 stato registrato dagli Extreme Noise Terror, il secondo dai Chaos UK."}
{"id": "1740484", "revid": "767487", "url": "https://it.wikipedia.org/wiki?curid=1740484", "title": "Carlo Parlati", "text": "Biografia.\nNacque e visse a Torre del Greco da una famiglia di artigiani e incisori su corallo e cammei: il padre Antonino era incisore e aveva un piccolo laboratorio. \nFrequent\u00f2 l'Istituto d'Arte di Torre del Greco per poi iscriversi all'Accademia di Belle Arti di Napoli, dedicandosi soprattutto alla pittura su tela e cartone utilizzando la tecnica ad olio. La sua passione per le arti pittoriche si rafforz\u00f2 dopo un suo viaggio a Parigi, dove fu ispirato dai grandi maestri impressionisti. Fu pittore e scultore per tutto il corso della sua vita. Ha esposto le sue opere a Basilea, in Germania, a New York nel 1991 presso il rinomato Fashion Institute of Technology, in Giappone e in Italia Dopo la sua morte si sono tenute varie mostre commemorative, una nel settembre 2004 all'interno dell'Ente Fiera di Vicenza, e una in ottobre presso Regione Campania a New York in occasione dei festeggiamenti del Columbus Day. Sue opere sono esposte nei musei privati di Torre del Greco e collezioni private negli Stati Uniti e Giappone dedicate alla lavorazione del corallo.\nOpere.\nLe sue sculture utilizzano rami di corallo e il loro soggetto viene definito sulla base della loro forma naturale. La tecnica si basa sull'incisione su cammeo e prevede una rifinitura delle materie prime completate poi con i metalli nobili come oro, argento, pietre preziose e semi-preziose o minerali naturali.\nHa eseguito molteplici opere in corallo, tra cui le sculture Adamo ed Eva (l\"e origini)\", \"La Creazione\", \"Potere e libert\u00e0\", \"Il mondo animale\", \"La primavera della vita\" ed \"Ecce homo\". Dipinse anche molteplici opere pittoriche e speriment\u00f2 la scultura bronzea."}
{"id": "1740485", "revid": "1632387", "url": "https://it.wikipedia.org/wiki?curid=1740485", "title": "The Peel Sessions (Extreme Noise Terror)", "text": "The Peel Sessions \u00e8 il secondo album del gruppo grindcore Extreme Noise Terror, pubblicato nel 1987 dalla BBC."}
{"id": "1740489", "revid": "72697", "url": "https://it.wikipedia.org/wiki?curid=1740489", "title": "Divinity School", "text": ""}
{"id": "1740490", "revid": "767487", "url": "https://it.wikipedia.org/wiki?curid=1740490", "title": "In It for Life", "text": "In It for Life \u00e8 il quarto album del gruppo grindcore Extreme Noise Terror, pubblicato nel 1989 dalla Skin Below Records.\nL'album \u00e8 stato registrato in split con un'altra band hardcore punk, i Filthkick.\nTracce.\nCD 1.\nExtreme Noise Terror\nFilthkick"}
{"id": "1740491", "revid": "767487", "url": "https://it.wikipedia.org/wiki?curid=1740491", "title": "The Peel Sessions '87-'90", "text": "The Peel Sessions '87-'90 \u00e8 il quinto album del gruppo grindcore Extreme Noise Terror, pubblicato nel 1990 dalla Strange Fruit Records.\nFormazione.\nNel 1987\nNel 1990"}
{"id": "1740494", "revid": "767487", "url": "https://it.wikipedia.org/wiki?curid=1740494", "title": "A Holocaust in Your Head", "text": "A Holocaust in Your Head \u00e8 il terzo album della band grindcore Extreme Noise Terror, pubblicato nel 1988 dalla Head Eruption Records."}
{"id": "1740495", "revid": "15685298", "url": "https://it.wikipedia.org/wiki?curid=1740495", "title": "Taiping Tianguo", "text": ""}
{"id": "1740496", "revid": "767487", "url": "https://it.wikipedia.org/wiki?curid=1740496", "title": "Phonophobia", "text": "Phonophobia \u00e8 il sesto album del gruppo grindcore Extreme Noise Terror, pubblicato nel 1991 dalla Discipline Records."}
{"id": "1740500", "revid": "547034", "url": "https://it.wikipedia.org/wiki?curid=1740500", "title": "Agenore (re di Argo)", "text": "Agenore () \u00e8 un personaggio della mitologia greca. Fu il nono re di Argo.\nGenealogia.\nDiscendente diretto di Foroneo e figlio di Ecbaso o di Triopa ebbe come figlio Crotopo che gli succedette al trono. \nCome figlio di Ecbaso sarebbe il padre del gigante Argo Panoptes mentre come figlio di Triopa sarebbe fratello di Iaso (suo predecessore al trono), di Eurisabe, di Xanto e Pelasgo.\nMitologia.\nEllanico di Lesbo (che definisce Agenore come figlio di Foroneo e fratello di Iaso e Pelasgo) scrive che dopo la morte del padre, i due fratelli maggiori divisero il regno in modo che a Pelasgo spett\u00f2 la parte sul fiume Erasmo (e vi costru\u00ec Larissa), mentre a Iaso spett\u00f2 la parte verso Elis. \nDopo la morte di questi due, Agenore (che era il pi\u00f9 giovane), invase i loro domini diventando il re di Argo.\nPausania scrive che scacci\u00f2 dal regno un sacerdote di Demetra di nome Trochilo e che questi si stabil\u00ec in Attica dove spos\u00f2 una donna di eleusina."}
{"id": "1740503", "revid": "1745361", "url": "https://it.wikipedia.org/wiki?curid=1740503", "title": "Agenore (figlio di Fegeo)", "text": "Agenore (in greco antico \u1f08\u03b3\u03ae\u03bd\u03c9\u03c1 \"Agh\u1e15n\u014dr\") o Assione \u00e8 un personaggio della mitologia greca, figlio di Fegeo, re di Psofi (o Psofide) in Arcadia.\nSecondo Pausania i nomi dei tre figli di Fegeo erano Alfesibea, Temeno ed Assione, mentre secondo Apollodoro i nomi dei figli (sempre tre) furono Arsinoe, Pronoo ed Agenore. \nSeppur vissute con nomi diversi, le vicende dei tre figli sono comunque simli ed il mito e la morte dei due fratelli \u00e8 molto simile in entrambe le versioni.\nMitologia.\nIl padre Fegeo, ordin\u00f2 ai due figli maschi (Agenore e Pronoo) di tendere un'imboscata all'ex cognato Alcmeone per ucciderlo e cos\u00ec fecero. \nCalliroe per\u00f2, la nuova sposa di Alcemone chiese vendetta e mand\u00f2 i suoi due figli (Acarnano e Anfotero) a vendicarlo e questi li attesero sulla via di Delfi incontrando Pronoo ed Agenore che furono uccisi.\nSecondo Pausania, i figli di Fegeo regnavano su Psofi al tempo della guerra di Troia."}
{"id": "1740507", "revid": "188323", "url": "https://it.wikipedia.org/wiki?curid=1740507", "title": "Motore a 2 tempi", "text": ""}
{"id": "1740510", "revid": "80339", "url": "https://it.wikipedia.org/wiki?curid=1740510", "title": "Aeroporto di Sochi-Adler", "text": ""}
{"id": "1740515", "revid": "1745361", "url": "https://it.wikipedia.org/wiki?curid=1740515", "title": "Ecbaso", "text": "Nella mitologia greca, Ecbaso era il nome di uno dei figli di Argo che fond\u00f2 una citt\u00e0 chiamata con il suo nome diventandone re.\nIl mito.\nArgo da sua moglie Evadne ebbe diversi figli fra cui Criaso, Peranto e lo stesso Ecbaso. Egli crebbe e sposandosi ebbe un figlio Agenore (o Arestore), fu nonno del mostro Argo Panoptes che tene a bada per ordine di Era Io, colei che Zeus voleva, che in realt\u00e0 essendo figlia di Inaco a sua volta era un discendente del fratello di Ecbaso, Peranto."}
{"id": "1740518", "revid": "1745361", "url": "https://it.wikipedia.org/wiki?curid=1740518", "title": "Criaso", "text": "Nella mitologia greca, Criaso era il nome di uno dei figli di Argo e Evadne.\nNella mitologia.\nDi lui racconta Apollodoro, che rimane fra le varie versioni la pi\u00f9 importante, racconta di sua madre la figlia del dio mare Strimone e dei suoi fratelli: Ecbaso, Pira e Peranto (o Epidauro)."}
{"id": "1740520", "revid": "110157", "url": "https://it.wikipedia.org/wiki?curid=1740520", "title": "Ust'-Labinsk", "text": "Ust'-Labinsk (anche come \"Ust-Labinsk\") \u00e8 una citt\u00e0 della Russia europea meridionale (kraj di Krasnodar), situata nella parte occidentale della Ciscaucasia sulla riva di destra del fiume Kuban' presso la confluenza con il suo affluente Laba, circa 62 km a nordest di Krasnodar; \u00e8 il capoluogo amministrativo del distretto omonimo.\nLa cittadina venne fondata nel 1778 come fortezza con il nome di \"Aleksandrovskaja\"; 15 anni pi\u00f9 tardi cominci\u00f2 la costruzione di una seconda fortezza, denominata \"Ust'-Labinskaja\", che l'anno dopo, ad opera dei cosacchi del Don, divenne una \"stanica\" (villaggio cosacco). Lo \"status\" di citt\u00e0 fu concesso nel 1958.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1740521", "revid": "80339", "url": "https://it.wikipedia.org/wiki?curid=1740521", "title": "Ust-Labinsk", "text": ""}
{"id": "1740522", "revid": "80339", "url": "https://it.wikipedia.org/wiki?curid=1740522", "title": "Ust Labinsk", "text": ""}
{"id": "1740524", "revid": "80339", "url": "https://it.wikipedia.org/wiki?curid=1740524", "title": "Ust' Labinsk", "text": ""}
{"id": "1740526", "revid": "1465298", "url": "https://it.wikipedia.org/wiki?curid=1740526", "title": "Platyzoa", "text": "I Platyzoa sono un \"gruppo\" o clade di animali protostomi proposto da Thomas Cavalier-Smith nel 1998. Cavalier-Smith incluse nel \"clade\" Platyzoa il Phylum Platyhelminthes e un nuovo phylum, gli Gnathifera, che prima erano descritti in molteplici phyla di microscopici animali. Susseguenti studi hanno supportato questa suddivisione che contempla i Platyzoa come un clade, un gruppo monofiletico di organismi con un comune progenitore, mentre differiscono dai phyla inclusi che sono in relazione col clade Platyzoa.\nQuesto clade raggruppa animali che appartenevano a diverse (obsolete) suddivisioni tassonomiche: alcuni phyla erano parte degli Acelomati ed altri degli Pseudocelomati."}
{"id": "1740528", "revid": "1573940", "url": "https://it.wikipedia.org/wiki?curid=1740528", "title": "Heterixalus alboguttatus", "text": "Heterixalus alboguttatus () \u00e8 una rana della famiglia Hyperoliidae, endemica del Madagascar.\nDescrizione.\n\u00c8 una delle specie di \"Heterixalus\" di maggiori dimensioni, raggiungendo i 30\u201333\u00a0mm di lunghezza.Ha una livrea che ne rende molto facile l'identificazione, caratterizzata da un fondo nero o grigio scuro con \"pois\" giallo-arancio. Il ventre \u00e8 color bianco crema, mentre gli arti sono giallo-arancio.\nBiologia.\nSi riproduce in una variet\u00e0 di raccolte d'acqua sia temporanee che permanenti, incluse le risaie.\nDistribuzione e habitat.\n\u00c8 diffusa nel Madagascar centro-occidentale.\n\u00c8 osservabile all'interno del Parco nazionale di Ranomafana."}
{"id": "1740529", "revid": "174925", "url": "https://it.wikipedia.org/wiki?curid=1740529", "title": "Lunghezze d'onda", "text": ""}
{"id": "1740531", "revid": "125287931", "url": "https://it.wikipedia.org/wiki?curid=1740531", "title": "Stadio Enzo Ricci", "text": "Lo stadio comunale Enzo Ricci di Sassuolo \u00e8 lo stadio dove gioca le partite casalinghe il Sassuolo femminile.\nIl Sassuolo maschile vi ha disputato le gare interne fino a prima della promozione in Serie B, avvenuta il 27 aprile 2008, quando si \u00e8 spostato allo stadio Alberto Braglia di Modena, per poi spostarsi nuovamente al Mapei Stadium - Citt\u00e0 del Tricolore di Reggio Emilia dalla stagione 2013-2014 dopo la promozione in Serie A del 18 maggio 2013. \nL'impianto, oggi, oltre che dalla squadra femminile, \u00e8 utilizzato come campo di allenamento e come campo casalingo per le partite delle formazioni del settore giovanile."}
{"id": "1740532", "revid": "669954", "url": "https://it.wikipedia.org/wiki?curid=1740532", "title": "Hostis publicus", "text": "Quella di hostis publicus, cio\u00e8 di nemico pubblico, era nel diritto romano una condizione dichiarata dal Senato nei confronti di un cittadino ritenuto particolarmente nefasto per le sorti della \"Res publica\". In base a tale concetto, chi era colpito dalla dichiarazione di \"hostis publicus\" diveniva estraneo e nemico della comunit\u00e0 e dello Stato e come tale perseguibile alla stregua di un nemico esterno."}
{"id": "1740533", "revid": "125314079", "url": "https://it.wikipedia.org/wiki?curid=1740533", "title": "Guerre di Vandea", "text": "Le guerre di Vandea furono una serie di conflitti civili scoppiati al tempo della Rivoluzione francese, che videro le popolazioni della Vandea, molto cattolica e fortemente leale al re, e di altri dipartimenti vicini insorgere contro il governo rivoluzionario, per ristabilire la monarchia assoluta dei Borboni e opporsi alle misure restrittive imposte al culto cattolico. Il modello dei guerriglieri vandeani fu la cristiana e monarchica Giovanna d'Arco, eroina del trono e dell'altare, vista come un'indomita e santa combattente \"pro aris et focis\" della Francia d\"'ancien r\u00e9gime\" secondo la visione tradizionale e tradizionalistica.\nLa prima guerra di Vandea e la seconda guerra di Vandea solitamente vengono accorpate in un unico periodo che va dal 1793 al 1796. L'insurrezione ebbe inizio nel marzo 1793, quando la Convenzione Nazionale ordin\u00f2 la leva obbligatoria per 300.000 uomini da inviare al fronte e prosegu\u00ec per i successivi tre anni, con brevi tregue durante le feste come il Natale e la Pasqua. Il periodo pi\u00f9 acuto degli scontri, in cui spesso gli insorti ebbero ragione delle truppe repubblicane, termin\u00f2 con la vittoria di queste ultime nella battaglia di Savenay. La repressione compiuta tra l'estate del 1793 e la primavera del 1794 - per opera delle truppe repubblicane regolari e da reparti di volontari - fu particolarmente feroce e costituirebbe, a giudizio di alcuni storici, il primo genocidio della storia contemporanea.\nPeraltro, gruppi armati vandeani continuarono a combattere e una tregua vera e propria si ebbe solo nella primavera del 1795, con la pace di La Jaunaye. Questa prima guerra fu la pi\u00f9 importante per numero di operazioni militari ed \u00e8 quella a cui comunemente ci si riferisce trattando dell'insurrezione vandeana. Nondimeno, lo stato insurrezionale rimase endemico nella regione e la rivolta si riaccese pi\u00f9 volte negli anni seguenti, soprattutto nei momenti di crisi dei governi repubblicani e napoleonici. Il 24 giugno 1795 cominci\u00f2 la seconda guerra di Vandea, che termin\u00f2 l'anno successivo.\nLa terza guerra di Vandea dur\u00f2 solo tre mesi, dal 26 ottobre al 17 dicembre 1799, terminando con l'armistizio di Pouanc\u00e9: a causa dell'instabile situazione politica, la Francia non avrebbe potuto sostenere una nuova guerra civile e per questo motivo il nuovo governo francese prefer\u00ec acconsentire alle richieste degli insorti, in modo da evitare il ritorno della monarchia, che in quel momento sembrava imminente.\nLa quarta guerra di Vandea cominci\u00f2 nel marzo 1813, dopo la ritirata di Napoleone dalla Russia (1812) ed ebbe una pausa quando, a seguito della sconfitta dell'Imperatore a Lipsia (ottobre 1813), Luigi XVIII sal\u00ec al trono, nell'aprile 1814. Dopo il ritorno al potere di Napoleone con i Cento giorni la guerra riprese il 15 maggio 1815 e termin\u00f2 il mese successivo quando, a seguito della battaglia di Waterloo, Luigi XVIII ritorn\u00f2 sul trono di Francia nel giugno 1815. Il Sovrano, in segno di riconoscenza, confer\u00ec il grado di generale dei granatieri reali (un corpo militare addetto alla protezione del re) al generalissimo dell'armata vandeana Louis de La Rochejaquelein e lo stesso fece con il suo successore Charles Sapinaud, che divenne generale e venne insignito del titolo di duca.\nAnche ferventi repubblicani come Fran\u00e7ois-No\u00ebl Babeuf si schierarono contro la repressione indiscriminata contro la popolazione civile vandeana nelle prime due guerre.\nContesto storico.\nLo studio storico della guerra di Vandea \u00e8 segnato da una serie di opinioni discordanti, che portarono alla nascita di una bibliografia immensa, con due correnti principali in opposizione: gli studiosi favorevoli alla rivoluzione francese e a tutti quei cambiamenti che ne derivarono, quindi dalla parte dei repubblicani, in certi casi pur riconoscendo i gravi errori di molti di essi (ad esempio Albert Mathiez); e quegli studiosi che ritennero che questi cambiamenti fossero stati deleteri per la nazione, e che quindi, si schierarono dalla parte dei vandeani. Tuttavia \u00e8 errato definire questa seconda categoria come \"monarchici\", in quanto, nonostante la maggior parte dei vandeani appoggiassero il re e fossero molto legati alla monarchia, non tutti i monarchici francesi appoggiarono l'insurrezione e molti di quelli che avevano servito sotto il re, passarono al servizio della repubblica. Inoltre i vandeani cominciarono la rivolta solo dopo che il governo attu\u00f2 misure repressive per il clero e aument\u00f2 le tasse per poter sostenere le spese militari causate dall'aggressiva politica estera attuata in quegli anni e ricostruire la Francia, ancora provata dalla rivoluzione e dalle guerre. Il ripristino della monarchia rappresentava cos\u00ec per i controrivoluzionari vandeani una soluzione per porre fine alla rivoluzione.\nI primi testi che trattarono quest'argomento furono le memorie di alcuni dei protagonisti o di persone vicine a essi, per i vandeani: la signora La Rochejaquelein, Poirier de Beauvais, Joseph de Puisaye, la signora Sapinaud de La Rairie; e per i repubblicani: Grouchy, Kl\u00e9ber, Ren\u00e9-Pierre Choudieu, Turreau, Dumas ecc. Il pi\u00f9 famoso tra questi, sono le memorie della signora La Rochejaquelein, vedova di Louis Marie de Lescure e in seguito di Louis de La Rochejaquelein, che essendo vedova di due tra i pi\u00f9 importanti generali dell'Esercito cattolico e reale, visse in prima persona tutte le guerre di Vandea, che descrive come una rivolta spontanea dei contadini per difendere il loro re e la loro Chiesa.\nSituazione prima dell'insurrezione.\nLa Vandea \u00e8 un dipartimento della Francia occidentale bagnato dall'Oceano Atlantico. Il dipartimento storico era leggermente pi\u00f9 grande di quello attuale, infatti comprendeva alcune parti di dipartimenti limitrofi: il sud della Loira Atlantica, il sud-ovest del Maine e Loira, il nord-ovest delle Deux-S\u00e8vres.\nIn essa la fede cattolica era particolarmente radicata, soprattutto grazie alla predicazione del sacerdote san Luigi Maria Grignion da Montfort (1673-1716) che promosse in modo particolare il culto mariano e la devozione per il Sacro Cuore di Ges\u00f9 e Maria, che infatti verr\u00e0 adottato come simbolo dell'armata vandeana, oltre che della stessa Vandea.\nNel novembre 1789, l'Assemblea Nazionale Costituente confisc\u00f2 i beni ecclesiastici, trasformandoli in beni nazionali, per garantire l'emissione di assegnati. Questa decisione priv\u00f2 il clero dei mezzi finanziari che gli avevano permesso di adempiere ai suoi tradizionali compiti d'assistenza alla popolazione povera. Prima della rivoluzione, infatti, questi beni erano gestiti dal clero che li metteva a disposizione delle comunit\u00e0 contadine o in generale dei cittadini meno abbienti, vendendoli questi passarono a privati che li utilizzarono per scopi personali.\nIl 12 luglio 1790, l'Assemblea approv\u00f2 la Costituzione civile del clero. Le diocesi vennero ridotte da 130 a 83, facendole coincidere con i dipartimenti, parroci e vescovi divennero a tutti gli effetti funzionari pubblici stipendiati dallo stato e, in quanto tali, tenuti a prestare giuramento alla costituzione. Il decreto d'attuazione, approvato il 27 novembre e firmato dal Re il 26 dicembre 1790, diede agli ecclesiastici che esercitavano funzioni pubbliche due mesi di tempo per giurare fedelt\u00e0 alla costituzione.\nLa Costituzione civile del clero e il giuramento furono rifiutati da molti ecclesiastici, detti per questo \"refrattari\", che vi vedevano una deviazione dalla fede cattolica. Un terzo dei membri ecclesiastici dell'Assemblea Costituente accett\u00f2 di prestare giuramento nel gennaio 1791. In tutto il paese giurarono solo sette vescovi e circa la met\u00e0 dei parroci francesi. Il 10 marzo 1791 papa Pio VI si pronunci\u00f2 contro la costituzione civile con l'enciclica \"Quod aliquandum\" e il mese successivo, con l'enciclica \"Charitas quae\", sospese \"a divinis\" tutti i sacerdoti e vescovi \"costituzionali\" (ossia coloro che avevano giurato fedelt\u00e0 alla costituzione) e tutti quei vescovi consacrati dagli stessi.\nTalleyrand, che dei primi sette \"vescovi giurati\", era stato il principale sostenitore della Costituzione civile del clero e che aveva ordinato i primi due vescovi \"costituzionali\" (i cosiddetti \"talleyrandistes\"), venne quindi scomunicato e dimesso dallo stato clericale.\nDato che i contadini continuarono a seguire il clero \"refrattario\", si cre\u00f2 una profonda spaccatura tra \"refrattari\" e \"costituzionali\". Si svilupp\u00f2 anche un notevole malcontento tra i contadini, che non vedevano tangibili miglioramenti della loro situazione a seguito degli eventi rivoluzionari. Nelle campagne dell'Ovest, il clero si era in grande maggioranza schierato su posizioni refrattarie. Nel maggio 1791, l'Assemblea costituente eman\u00f2 un decreto sulla libert\u00e0 di culto autorizzando anche quello \"refrattario\", ma ci\u00f2 fin\u00ec per scontentare tutti e le posizioni s'inasprirono.\nL'applicazione pratica della Costituzione civile del clero (nel luglio 1791) provoc\u00f2 una moltitudine di atti di resistenza tra la popolazione, che spesso ricorse alla violenza fisica. Nel gennaio 1791 a Saint-Christophe-du-Ligneron (nei pressi di Machecoul), nei disordini intervenne la guardia nazionale, provocando i primi morti in Vandea, anche se la situazione non degener\u00f2.\nIn questo contesto, l'Assemblea legislativa approv\u00f2, nel novembre 1791 e il 27 maggio 1792, due decreti repressivi nei confronti dei preti refrattari. Nel primo si proib\u00ec l'esercizio del proprio ministero, nel secondo venne prevista la deportazione dalla Francia di qualsiasi sacerdote refrattario, purch\u00e9 fosse supportata dalla domanda di almeno venti cittadini. Obbligati a nascondersi per evitare la deportazione nella Guyana francese, molti preti refrattari celebrarono Messe clandestine, protetti dalla popolazione. Nonostante questi provvedimenti, il clero costituzionale non riusc\u00ec a imporsi nell'Ovest, complessivamente il 75% degli ecclesiastici della regione rifiut\u00f2 il giuramento.\nDiversi nobili vandeani, molto legati alla monarchia, parteciparono alla difesa del Palazzo delle Tuileries durante l'assalto che si concluse con l'arresto dei reali (12 e 13 agosto 1792).\nIl 21 settembre 1792 venne proclamata la repubblica. Il deposto Luigi XVI cominci\u00f2 a entrare in rapporto con l'Austria nella speranza di poter tornare sul trono grazie a una guerra che sfruttasse il momento di debolezza della Francia. Scoperto, venne ghigliottinato il 21 gennaio 1793.\nInoltre tra il 2 e il 6 settembre 1792, a Parigi vennero giustiziati pi\u00f9 di mille detenuti, in quanto presunti sostenitori del re, con lo scopo di scoraggiare quei tentativi di insurrezione che in Vandea si verificavano gi\u00e0 da un mese. Nei massacri di settembre moriranno anche 3 vescovi, 127 preti diocesani, 55 religiosi e 5 laici, che verranno proclamati beati martiri da Pio XI nel 1926.\nDopo questi avvenimenti, i vandeani cominciarono a diffidare dell'Assemblea Costituente. Invieranno a Parigi diversi \"cahiers de dol\u00e9ances\" che non verranno presi in considerazione. Nei \"cahiers\" emergeva un attacco alla societ\u00e0 dell'epoca e un certo attaccamento a re Luigi XVI, da poco deposto. Oltre a questo venivano aggiunti altri argomenti riguardanti problemi locali e altri argomenti di ordine generale come la garanzia della libert\u00e0 individuale, l'aumento delle scuole nelle campagne, l'accesso dei cittadini a tutti gli impieghi.\nIn politica estera, nell'aprile del 1792, la Francia dichiar\u00f2 guerra all'Ungheria e alla Boemia, che in quel periodo facevano parte dell'Impero austriaco, e prima della primavera del 1793 entr\u00f2 in guerra anche con la Prussia, la Gran Bretagna e l'Olanda. L'esercito francese, ancora disorganizzato, sub\u00ec diverse sconfitte e si temette per un'invasione. La Convenzione Nazionale fu quindi costretta a emanare una legge che prevedeva la leva obbligatoria per 300.000 uomini per la fine del febbraio 1793. Questo provvedimento caus\u00f2 l'insurrezione nella cosiddetta \"Vend\u00e9e Militaire\" (Vandea Militare), quel territorio cio\u00e8 di circa 10.000\u00a0km\u00b2, di cui facevano parte il dipartimento della Vandea e altri dipartimenti confinanti del Nord-Ovest della Francia (Maine e Loira, Deux-S\u00e8vres e Loira Atlantica).\nGi\u00e0 nell'agosto 1792 fu occupata Ch\u00e2tillon-sur-S\u00e9vre, ma passeranno alcuni mesi prima dell'inizio della guerra vera e propria e della creazione dell'Esercito cattolico e reale, avvenuta ufficialmente nell'aprile 1793. Oltre alla \"Vandea Militare\", anche in altri dipartimenti francesi si ebbero insurrezioni, ma di fatto esse sfociarono al massimo in schermaglie non certo paragonabili all'insurrezione vandeana.\nIl successo della guerra di Vandea fu dovuto al fatto che a insorgere fu il popolo, che sceglieva i propri comandanti tra gli stessi contadini (come nel caso di Jacques Cathelineau), come pure tra la nobilt\u00e0 esiliata, a volte costringendoli con la forza. Le altre insurrezioni furono invece piuttosto improvvisate e organizzate da nobili, pi\u00f9 interessati a riconquistare le proprie terre che a ripristinare la monarchia. Per questo motivo, spesso, venivano abbandonati dai propri uomini che combattevano solo dietro compenso, tanto che l'esercito repubblicano non ebbe difficolt\u00e0 a sopprimere queste rivolte.\nPrima guerra di Vandea.\nPrime fasi.\nNel marzo 1793, dopo che venne promulgata la legge che prevedeva la leva obbligatoria per 300.000 uomini, i vandeani si trovarono di fronte alla scelta di combattere per una nazione che ritenevano non li rappresentasse pi\u00f9 o di riprendere e ampliare l'insurrezione iniziatasi qualche mese prima. Inoltre avevano dalla loro il fatto che nella nuova versione della Dichiarazione dei diritti dell'uomo e del cittadino, pubblicata nel 1793, l'articolo 35 prevedeva che:\nNella prima settimana di marzo cominciarono le prime rivolte in Bretagna e in altri comuni della \"Vandea Militare\", dove ogni citt\u00e0 insorgeva spontaneamente senza che vi fosse alcun tipo di organizzazione.\nL'11 marzo il sindaco di Machecoul per fermare l'insurrezione ordin\u00f2 l'esecuzione sommaria di 500 insorti. Dopo questo avvenimento, i vandeani decisero di eleggere un capo e di organizzarsi. Scelsero come primo comandante Jacques Cathelineau, che fu uno dei pochi capi vandeani di estrazione contadina, quindi tornati a Machecoul la occuparono, uccidendo per rappresaglia tutti i repubblicani presenti per vendicare i vandeani giustiziati.\nIl 12 marzo, la guardia nazionale caric\u00f2 gli insorti a Paimb\u0153uf che era minacciata da contadini venuti da 32 comuni vicini e il nobile che li comandava fu catturato e ghigliottinato a Nantes; lo stesso giorno, per\u00f2, riuscirono a occupare Savenay. Nel frattempo, pi\u00f9 a nord, 600 contadini si riunirono e presero il possesso di Saint-Florent-le-Vieil, mettendo in fuga i 500 uomini della Guardia Nazionale che gli si opposero. Nello stesso 12 marzo insorsero anche Tiffauges, Saint-Fulgent, Beaupr\u00e9au e Montaigu.\nIl giorno dopo, il marchese Bonchamps venne scelto come generale e raggiunse Cathelineau a Saint-Florent-le-Viel, che nel frattempo stava raccogliendo gli insorti della citt\u00e0 in una parrocchia: il parroco, che era \"refrattario\", benedisse gli uomini di Cathelineau e fece abbattere la bandiera tricolore che sventolava sulla chiesa. Lo stesso giorno, Cathelineau occup\u00f2 Jallais, protetta da 150 uomini della Guardia Nazionale e da un vecchio cannone.\nIl 14 marzo, Cathelineau si un\u00ec agli uomini di Jean Nicolas Stofflet, ex caporale dell'esercito del re e in quel momento guardiacaccia di un castello a Maul\u00e9vrier. Con un esercito di 15.000 uomini attacc\u00f2 Cholet, una citt\u00e0 di circa 7.000 abitanti, difesa da 500 guardie nazionali, 80 cavalieri e una decina di cannoni. Durante lo scontro, morirono 300 repubblicani e una quarantina di vandeani.\nIn cinque giorni, gli insorti occuparono la met\u00e0 meridionale del dipartimento del Maine e Loira, quella zona chiamata Mauges. Sull'altra riva della Loira, la Guardia Nazionale riusciva a prevalere sui vandeani, tanto da far prigionieri una trentina di persone, di cui venti vennero poi ghigliottinati ad Angers.\nNel dipartimento della Vandea, gli insorti cacciarono la Guardia Nazionale di Palluau, tra il 12 e il 14 marzo, e occuparono la zona della cosiddetta \"Marais Breton\" (in italiano \"Palude bretone\"). Nell'entroterra, nella zona chiamata Bocage, occuparono la maggior parte delle piccole citt\u00e0. Il giorno dopo, la Guardia Nazionale del capoluogo della Vandea, Fontenay-le-Comte, cadde vittima di un'imboscata ma riusc\u00ec a resistere e la citt\u00e0 non fu occupata.\nIl 17 marzo, fu occupata l'isola di Noirmoutier e il 19 marzo la Convenzione incaric\u00f2 il generale Louis de Marc\u00e9 di reprimere la ribellione: con una colonna di 2.300 fanti, 100 cavalieri e 8 cannoni cerc\u00f2 di attraversare la zona insorta da La Rochelle a Nantes, ma la sua marcia fu bloccata da un'imboscata del generale vandeano Charles Augustin de Royrand a Pont-Charault, i repubblicani dovettero cos\u00ec ripiegare a La Rochelle. Al suo arrivo, Marc\u00e9 fu arrestato, perch\u00e9 si penso che la sconfitta fosse dovuta a una presunta complicit\u00e0 con i vandeani, per questo motivo verr\u00e0 ghigliottinato nell'inverno del 1793. Con questa sconfitta la capacit\u00e0 offensiva delle forze repubblicane nell'Ovest venne cos\u00ec annientata.\nIl 22 marzo a Chalonnes-sur-Loire il sindaco e alcuni ufficiali della guardia nazionale si arresero, e gli uomini della Guardia Nazionale ripiegarono verso Angers gettando i propri cannoni nella Loira. Nello stesso giorno i vandeani presero Pornic senza combattere, ma la sera vennero attaccati di sorpresa dai repubblicani e abbandonarono la citt\u00e0, che poi riusciranno a rioccupare il 27 marzo.\nLa \"Vandea Militare\".\nL'Esercito cattolico e reale.\nA fine marzo agli eserciti di Cathelineau, Bonchamps e Stofflet, si aggiunse Fran\u00e7ois Athanase Charette de La Contrie che aveva guidato gli insorti della Loira Atlantica, Maurice Louis Joseph Gigot d'Elb\u00e9e, Louis Marie de Lescure e il suo giovane cugino Henri de La Rochejaquelein combatterono insieme nel Maine e Loira e il Principe di Talmont, che gi\u00e0 aveva preso parte alle insurrezioni avvenute qualche settimana prima in Bretagna e nel Maine e Loira.\nIn quel momento l'esercito vandeano arriv\u00f2 a contare pi\u00f9 di 35.000 uomini.\nIl 4 aprile tutti i capi vandeani si riunirono a Chemill\u00e9 dove decisero di organizzare i loro eserciti, formando cos\u00ec l'Esercito cattolico e reale, aumentando notevolmente il numero di uomini al loro seguito. I capi vandeani continuarono a comandare le truppe, consultandosi tra loro quando necessario, ma solo dopo il maggio 1793 preferirono eleggere un generale con poteri su tutta l'armata. A volte i capi vandeani litigavano sulla tattica militare da seguire e questo caus\u00f2 loro molte perdite sia in fatto di uomini sia dal punto di vista strategico. Per ovviare al problema, elessero quindi un comandante in capo, che chiamarono \"generalissimo\", con il compito di tenere uniti tutti gli eserciti con i loro rispettivi comandanti, anche se per progettare le future azioni dell'armata vandeana continuarono a riunirsi in consiglio.\nCome primo generalissimo dell'Esercito cattolico e reale fu scelto Cathelineau, che era tra i pochi a non provenire da una famiglia nobile, era l'unico a non essere stato addestrato all'arte militare e non aveva combattuto altre guerre prima di allora. Tuttavia, era stato il primo a guidare l'insurrezione e per questo ebbe per primo tale grado.\nOrganizzazione.\nTra la fine di marzo e gli inizi di aprile vennero cos\u00ec delineati i confini della \"Vandea Militare\" (\"Vend\u00e9e Militare\"): il dipartimento della Vandea, la met\u00e0 meridionale della Loira Atlantica e il dipartimento del Maine e Loira.\nIl nord-ovest del dipartimento delle Deux-S\u00e8vres verr\u00e0 occupato nel maggio 1793.\nL'esercito insorto \u00e8 poco centralizzato, mal equipaggiato (tre uomini su quattro non avevano fucili prima dell'attacco di Chalonnes e la maggior parte delle armi e munizioni era sottratta ai soldati repubblicani morti) e in parte non permanente: alcuni contadini infatti tornavano nelle loro terre appena potevano dopo i combattimenti. La popolazione insorta era divisa in tre gruppi: i primi due erano costituiti dagli uomini abili al combattimento (dai 13 anni in su), il terzo invece era costituito dai \"non combattenti\" cio\u00e8 vecchi, donne e bambini (sotto i 13 anni).\nIl primo gruppo si occupava della difesa del territorio e la protezione dei non combattenti, in caso di attacco repubblicano, infatti, faceva disperdere la popolazione nelle campagne e copriva la loro \"ritirata\", preparando per rallentare l'avanzata repubblicana trappole come carri rotti, alberi abbattuti e simili, e si muoveva sfruttando le protezioni naturali offerte dalla Loira e dai boschi vicini. Il secondo gruppo invece era l'esercito vero e proprio che si spostava negli altri comuni per conquistarli o per aiutare quelle citt\u00e0 gi\u00e0 insorte a sconfiggere la Guardia Nazionale o l'esercito repubblicano, qualora fosse intervenuto. Infine il terzo gruppo, cio\u00e8 i non combattenti, badava al bestiame e coltivava la terra e, in caso di necessit\u00e0, prendeva le armi per difendersi.\nNon c'era un reclutamento vero e proprio, di solito quando una citt\u00e0 insorgeva, la popolazione si riuniva in alcune parrocchie e da l\u00ec faceva cominciare la rivolta; quando la citt\u00e0 veniva attaccata dall'esterno alla fine della battaglia, il comandante dell'esercito che l'aveva conquistata faceva il giro delle parrocchie della citt\u00e0 per raccogliere chi voleva unirsi al suo esercito.\nEra in uso un particolare modulo, deciso dai capi vandeani nella riunione di Chemill\u00e9: \u00abIn nome del Re, noi generali in capo e ufficiali generali dell'armata, ingiungiamo agli abitanti della parrocchia di [nome della citt\u00e0] di recarsi a [luogo del raduno] con le loro armi e vi porteranno del pane. A [luogo] il [data] dell'anno secondo del regno di Luigi XVII\u00bb.\nGli archivi dipartimentali riportano anche un'altra versione, che, probabilmente, era la prima versione usata prima dell'emanazione del modulo ufficiale formulato a Chemill\u00e9: \u00abNel nome santo di Dio e per il re, la parrocchia \u00e8 invitata a inviare il maggior numero di uomini possibile, nel tal posto, alla tale ora.\nCiascuno dovr\u00e0 portare dei viveri per tot. giorni\u00bb.\nTuttavia, nonostante sia un'armata popolare, erano presenti anche soldati di professione: i disertori dell'esercito repubblicano che apportano la loro esperienza; i soldati in congedo che avevano combattuto per l'esercito del re prima della rivoluzione e ancora in grado di imbracciare un fucile; e gli ufficiali appartenenti alla nobilt\u00e0 francese che addestrarono le truppe vandeane. Le file vandeane erano ben inquadrate e riuscirono a creare diversi corpi d'armata. Quando, infatti, ottennero un buon numero di fucili, crearono diverse unit\u00e0 di fucilieri a piedi e a cavallo che avanzavano in testa al gruppo, venne anche formato un piccolo corpo di cavalleria d'\u00e9lite, composto dai alcuni borghesi che si erano equipaggiati a loro spese. Dopo la cattura di cannoni repubblicani lasciati sul campo di battaglia, furono creati anche alcuni corpi di artiglieria.\nIl generale Turreau nelle sue memorie riporter\u00e0 il suo stupore nel vedere tale organizzazione:\n\u00abNessun popolo conosciuto, per quanto guerriero e stratega sia, trae un cos\u00ec grande profitto dalle armi da fuoco, quanto il cacciatore di Le Loroux e il bracconiere del Bocage\u00bb.\nDopo la riunione di Chemill\u00e9 si erano organizzati in tre eserciti: l'esercito di Anjou, a est del fiume S\u00e8vre nantaise composto da 40.000 uomini; l'esercito del centro, nel cuore della Vandea, composto da 10.000 uomini; l'esercito della Marais Breton, situato tra la S\u00e8vre Nantaise e l'Oceano Atlantico, composto da 15.000 uomini.\nSi defin\u00ec anche la gerarchia militare, oltre al \"generalissimo\" c'erano un comandante in seconda, i generali, i comandanti di divisione, i sottocapi di divisione e i maggiori generali; oltre a questi vennero assegnati altri ruoli specifici a cui non corrispondeva un grado militare: c'erano un governatore dei paesi conquistati, un tesoriere, uno che si occupava delle comunicazioni con la popolazione, uno che coordinava gli attacchi, uno che si occupava degli approvvigionamenti, un comandante di cavalleria, artiglieria pesante e di artiglieria leggera, ecc.\nSi organizzarono anche dal punto di vista sanitario, portando in battaglia dei medici per curare i feriti sul posto, mentre i pi\u00f9 gravi venivano portati a Saint-Laurent-sur-S\u00e8vre per essere curati nell'ospedale che faceva parte del convento delle Figlie della Sapienza: vi venivano curati sia i feriti vandeani sia quelli repubblicani.\nL'armata \"popolare\" trovava un sostegno, tanto a livello logistico quanto militare. Famosi erano ad esempio i \"mulini della Vandea\" la cui posizione delle pale serviva a prevenire i movimenti delle truppe repubblicane: se le pale erano a forma di croce decussata significava \"tutto tranquillo\"; se le pale erano perpendicolari all'asse del mulino, significava \"prepararsi a combattere\"; se una pala si trovava sul lato sinistro della porta, significava \"pericolo imminente\"; se era sul lato destro, significava \"scampato pericolo\".\nL'esercito repubblicano dopo diverso tempo riusc\u00ec a scoprire questo \"codice\" e da allora prese a distruggere qualunque mulino a vento venisse avvistato.\nLa strategia dei combattimenti si basava prevalentemente su brevi schermaglie: tattica che si rivelava molto vantaggiosa per via del cosiddetto Bocage, una zona ricca di piccoli boschi, terreni coltivati, paludi e altre barriere naturali. Era quindi un particolare terreno accidentato che facilitava le imboscate e impediva i movimenti delle grandi unit\u00e0 dell'esercito repubblicano, ma non per questo mancarono gli scontri su campo aperto.\nGli \"chouan\".\n\"Chouans\"\u00a0(a volte italianizzato col plurale\u00a0Chouani) \u00e8 il nome che presero gli insorti realisti del dipartimento della\u00a0Mayenne, o pi\u00f9 in generale di tutta la zona nord-occidentale della Francia, in contemporanea alle\u00a0guerre di Vandea. Secondo Albert Mathiez, essi ricevevano anche sovvenzioni economiche e militari da parte del governo inglese di William Pitt il Giovane. Erano guerriglieri di estrazione popolare e fede cattolica. Si occuparono di combattere i repubblicani e proteggere le parrocchie e la popolazione, ma talvolta si macchiarono di crimini contro chi era sospettato di parteggiare per i soldati regolari, come nel caso di Marie Martin, una ragazza di circa 16 anni. Anche se esistono diverse versioni sul motivo del suo omicidio, una delle pi\u00f9 accreditate afferma che avrebbe indicato ai repubblicani di Bain-de-Bretagne il nascondiglio di un gruppo di Chouans, o al contrario che avrebbe rifiutato di indicare il nascondiglio dei rivoluzionari. Comunque, fu catturata e torturata a lungo dagli Chouans, che la lasciarono morire legata ad un albero.\nBattaglie dell'Esercito cattolico e reale.\nIl 3 maggio, i vandeani guidati da Bonchamps e La Rochejaquelein presero Bressuire e il giorno dopo anche Thouars.\nNei giorni successivi l'armata vandeana cercher\u00e0 di conquistare la capitale della Vandea, Fontenay-le-Comte: il 16 maggio fece un primo tentativo ma l'esercito del centro, guidato da La Rochejaquelein, Lescure, d'Elb\u00e9e, Cathelineau, Stofflet e Bonchamps, venne respinto nonostante la superiorit\u00e0 numerica, perdendo gran parte dei cannoni; torner\u00e0 all'attacco il 25 maggio e riuscir\u00e0 a sconfiggere i 6.000 uomini del generale Alexis Chalbos, la met\u00e0 dei quali venne fatta prigioniera, mentre i restanti si diedero alla fuga.\nLa settimana seguente, i capi dell'esercito del centro e del Mauges decisero di attaccare Saumur; un distaccamento di 1.500 repubblicani venne sconfitto a Vihiers il 6 giugno; l'8 giugno, rinforzi repubblicani diretti a Thouars vennero dispersi a Montreuil-Bellay; e infine, il 10 giugno, occuparono Saumur con circa 15.000 fanti e pi\u00f9 di 60 cannoni.\nDue giorni prima, il 10 giugno, Charette, che fin\u00ec per imporsi sulle altre bande nella \"Marais Breton\", dopo numerosi fallimenti in aprile, occup\u00f2 Machecoul, difesa da 1.300 uomini, alla testa di circa 15.000 uomini; i repubblicani lasciarono sul campo di battaglia 200 morti e una decina di cannoni. Questo successo apr\u00ec la strada per Nantes.\nNel frattempo, l'esercito di Lescure part\u00ec da Saumur e il 18 giugno prese Angers, abbandonata dai 5.000 uomini della guarnigione che la presidiavano e alla fine della battaglia vi fece celebrare una Messa. Charette allora gli scrisse per proporgli di unirsi a lui per attaccare Nantes, ma senza neanche attendere la risposta, avanz\u00f2 verso la citt\u00e0 con 20.000 uomini.\nA Nantes, nonostante la divisione tra il popolo (montagnardi) e la borghesia (girondini), gli abitanti si rifiutarono di evacuare la citt\u00e0 come aveva loro ordinato Charette prima dello scontro; ma, anzi, organizzarono una sorta di resistenza che raccolse tutti i cannoni e tutte le barche disponibili (Nantes \u00e8 attraversata dal fiume Erdre e dal S\u00e8vre Nantaise) per un'eventuale fuga.\nLa citt\u00e0 era difesa dagli uomini del generale Canclaux, capo dell'esercito delle coste di Brest, che riun\u00ec 3.000 uomini tra fanti e cavalieri, ai quali si aggiunsero 2.000 volontari, 5.000 guardie nazionali e 2.000 operai usati per la riparazione delle armi, per un totale di 12.000 uomini contro i 15.000 di Charette che stazionava sulla riva sinistra della Loira e i 18.000 di Lescure sulla riva destra che poi non arrivarono.\nNonostante la netta superiorit\u00e0 numerica, la battaglia scoppiata il 28 e il 29 giugno fu la prima importante sconfitta dell'armata vandeana: a Nantes infatti stavano arrivando i rinforzi per l'esercito repubblicano, ma prima di giungere in citt\u00e0 vennero tutti intercettati dalle truppe di Bonchamps, d'Elb\u00e9e e Cathelineau, che a loro volta stavano andando in soccorso di Charette. Nonostante tutte le colonne repubblicane fossero completamente sconfitte o messe in rotta, i capi vandeani arrivarono in momenti diversi e a causa di questa perdita di tempo, l'esercito di Canclaux riusc\u00ec a far ritirare Charette dalla citt\u00e0; inoltre a decidere le sorti della battaglia influ\u00ec anche la morte di Cathelineau, che fu raggiunto da un proiettile vagante. Ci\u00f2 port\u00f2 scompiglio nell'esercito vandeano, che abbandon\u00f2 rapidamente la citt\u00e0. Venne eletto come nuovo generalissimo Maurice d'Elb\u00e9e.\nNei giorni seguenti Biron, generale dell'esercito delle coste de La Rochelle, ordin\u00f2 a Westermann di condurre una spedizione nel cuore della \"Vandea Militare\": alla testa di 4.000 uomini, riconquista Parthenay, il 30 giugno, e Ch\u00e2tillon-sur-S\u00e8vre, il 3 luglio. I 10.000 vandeani incaricati della sua difesa nel tentativo di evitare lo scontro, rilasciarono 2.000 prigionieri repubblicani, ma vennero ugualmente attaccati: la citt\u00e0 fu poi saccheggiata e i repubblicani poterono impossessarsi degli archivi dei vandeani. Il giorno dopo, 25.000 contadini si riunirono nei dintorni della citt\u00e0 e sorpresero Westermann ancora all'interno di Ch\u00e2tillon-sur-S\u00e9vre, alla fine dello scontro il generale repubblicano riusc\u00ec a scappare con appena 500 uomini, lasciando sul campo 3.000 uomini tra morti e feriti, tutti i suoi cannoni e qualche centinaio di prigionieri. Tuttavia quest'attacco mal condotto imped\u00ec ai vandeani di tentare un secondo assalto contro Nantes. Decisero cos\u00ec di ritirarsi e riattraversarono in massa la riva sinistra della Loira per proteggere i loro territori, riconquistando tutte le citt\u00e0 occupate da Westermann.\nDopo la sconfitta di Nantes, i vandeani si ritirarono a Lu\u00e7on, sede vescovile della Vandea e importante centro di approvvigionamento dei repubblicani. Il 10 agosto, fecero un primo tentativo con d'Elb\u00e9e, ma fallirono; Charette allora arriv\u00f2 in appoggio ma il 14 agosto vennero attaccati dal generale Tuncq nel luogo in cui sarebbe dovuto avvenire l'incontro tra i due capi vandeani, a Sainte-Hermine poco lontano da Lu\u00e7on.\nLa sconfitta dei vandeani tardava ad arrivare, cos\u00ec la Convenzione reag\u00ec inviando truppe fresche, i Magontini (\"Mayen\u00e7ais\") (dal nome della guarnigione di Magonza, il reggimento che era stato sconfitto nell'assedio di Magonza), comandato da Jean-Baptiste Kl\u00e9ber. Arrivati a Nantes tra il 6 e l'8 settembre, passarono sotto il comando di Canclaux, capo dell'esercito dell'Ovest fino al 1\u00ba ottobre 1793.\nIl 18 settembre tutti i capi vandeani con i loro eserciti si riunirono nelle campagne attorno a Torfou e si scontrarono con i Magontini di Kl\u00e8ber e gli uomini di Canclaux: per la prima volta dall'inizio della guerra, i vandeani ebbero a combattere contro un vero e proprio esercito di truppe regolari, in campo aperto. Inizialmente le truppe repubblicane furono in vantaggio, si volsero contro l'esercito di Charette che era il pi\u00f9 avanzato e riuscirono facilmente ad accerchiarlo e a farlo ritirare verso Tiffauges ma all'arrivo di tutti gli altri generali vandeani la situazione si ribalt\u00f2: Lescure con un gruppetto di uomini caric\u00f2 i Magontini, che non aspettandosi un attacco simile vennero presi dal panico e cominciarono a ritirarsi. Nonostante Kl\u00e9ber fosse rimasto ferito, non volle abbandonare i suoi uomini neppure quando le sue truppe erano completamente in rotta.\nL'8 ottobre 1793, visto il suo zelo per la causa della monarchia, i principi francesi emigrati invitarono il generale Bouill\u00e9 a mettersi a capo dei Vandeani: questi lo avevano loro stessi richiesto. Bouill\u00e9, nel timore di non avere la superiorit\u00e0 necessaria per dirigere gli sforzi di questi difensori della monarchia e soprattutto per sanare le divisioni che gi\u00e0 si vedevano fra di loro, preg\u00f2 il conte di Provenza di dispensarlo dall'accettare questo comando.\nDinanzi al fallimento del suo piano, Canclaux form\u00f2 due colonne repubblicane, una a Nantes e l'altra a Niort, che dovevano ricongiungersi a Cholet, occupata da Kl\u00e9ber, che il 17 ottobre con i suoi 10.000 uomini fece fronte a 40.000 vandeani. Dopo una complessa e lunga battaglia in diverse zone della citt\u00e0 i vandeani furono messi in fuga e si ricongiunsero a Saint-Florent-le-Vieil dove attraversarono la Loira. Nello scontro morirono migliaia di uomini e Bonchamps e d'Elb\u00e9e furono gravemente feriti. Bonchamps morir\u00e0 per le ferite il giorno successivo; prima di morire fece graziare circa 5.000 prigionieri repubblicani che stavano per essere giustiziati per vendetta dai suoi soldati: \u00abCamerati, voi mi avete obbedito finora, questo \u00e8 l'ultimo ordine della mia vita; in qualit\u00e0 di vostro comandante, vi ordino di perdonare i miei prigionieri. Se l'ordine di un capo che muore non ha pi\u00f9 di potere su voi, ve ne prego, in nome dell'umanit\u00e0, in nome di Dio, per il quale combattete! Camerati, se disprezzate il mio ordine e la mia preghiera, mi far\u00f2 portare in mezzo ai miei prigionieri e i vostri primi colpi cadranno su di me\u00bb.\nLa \"Vir\u00e9e de Galerne\".\nA causa dei successi dei contro-rivoluzionari, Biron venne sollevato dall'incarico e i generali nobili (Canclaux, Grouchy, Aubert-Dubayet) furono sostituiti, su iniziativa del ministro della guerra Jean-Baptiste Bouchotte, dai sanculotti Alexandre Dumas, Jean Antoine Rossignol, Charles Philippe Ronsin, Jean L\u00e9chelle, tutti ex militari, ma anche personaggi insoliti, dall'attore di teatro francese Guillaume-Antoine Nourry al produttore di birra Santerre. Alcuni si riveleranno mediocri generali alla testa di un esercito \"composito, mal equipaggiato, che spesso si abbandonava a saccheggi e per questo era odiato dalla popolazione\".\nIl generale Alexandre Dumas, comandante in capo dell'esercito dell'Ovest, arriv\u00f2 a Nantes in settembre e subito ispezion\u00f2 le truppe e analizz\u00f2 la situazione. L'8 ottobre, dopo avere stabilito quanti fossero adatti al combattimento (29.814 su 47.887 totali), denunci\u00f2 in un rapporto al Comitato di salute pubblica le condizioni della guerra civile e chiese di essere sollevato dal suo incarico:\n\u00abIl male \u00e8 soprattutto nello spirito d'indisciplinatezza e di delinquenza che regna nell'esercito, spirito prodotto con la pratica e nutrito dall'impunit\u00e0. Questo spirito \u00e8 portato a tal punto, che oso denunciarvi l'impossibilit\u00e0 di reprimerlo, a meno che non invio gli uomini che sono qui ad altri eserciti e li sostituisco con truppe piegate alla subordinazione [...] vi baster\u00e0 apprendere che capi sono stati minacciati di essere fucilati dai loro stessi soldati per avere ordinato, su mio ordine, di impedire i saccheggi [...] La Vandea \u00e8 stata trattata come una citt\u00e0 presa d'attacco. Tutto l\u00e0, \u00e8 stato distrutto, saccheggiato e bruciato. I soldati non comprendono perch\u00e9 oggi non possono continuare oggi a fare ci\u00f2 che facevano ieri [...] il mezzo per richiamare nelle file i soldati, l'amore della giustizia e per le buone usanze [...] e le virt\u00f9 militari sono pi\u00f9 necessarie nelle guerre civili che in altre [...] mi sarei spiegato male se da questo mio rapporto emergesse che la Vandea \u00e8 ancora pericolosa per la repubblica e che minaccia la sua libert\u00e0 [...] io credo anche che la guerra pu\u00f2 essere subito terminata\u00bb.\nE nelle sue memorie aggiunse:\n\u00abI vandeani ormai non hanno pi\u00f9 bisogno del pretesto della religione e della sovranit\u00e0 per prendere le armi; erano costretti a difendere le loro case, le loro mogli che venivano violentate, e i loro bambini che venivano passati sul filo della spada [...] io ho voluto disciplinare l'esercito, e mettere all'ordine del giorno la giustizia e l'umanit\u00e0. Gli scellerati, la cui potenza \u00e8 finita con l'anarchia, lo denunciarono: mi diffamarono quando ho chiesto di fermare questo spargimento di sangue e mi hanno accusato di essere privo di forza\u00bb.\nLe critiche del Dumas saranno accolte dal Comitato di salute pubblica, che gli invi\u00f2 in rinforzo 15.000 uomini dell'esercito delle coste di Brest e 6.000 uomini dell'esercito delle coste di Cherbourg, sotto il comando del generale Lazare Hoche. Queste truppe si unirono con l'esercito della Mayenne, che in futuro si far\u00e0 notare per la sua disciplina e il suo coraggio. Gli inviarono anche il commissario Jean-Baptiste Carrier, per completare il ristabilimento dell'ordine.\nI vandeani decisero allora di attraversare la Loira per rilanciare la sommossa in Bretagna e nel Maine e Loira, in cui sono ancora in corso le \"Chouannerie\", e aiutare i rinforzi britannici a scaricare sulle coste della Manica. In una notte, il 18 ottobre, La Rochejaquelein, eletto nuovo generalissimo, fece attraversare la Loira a tutte le sue truppe, 20.000-30.000 soldati accompagnati da 60.000-100.000 civili. Era l'inizio della \"Vir\u00e9e de Galerne\".\nPercorsero la strada per Granville e poi si diressero verso Laval, mantenendosi lontani dalle guarnigioni locali e dagli uomini della guardia nazionale frettolosamente riuniti dalle autorit\u00e0.\nSenza attendere i rinforzi, Westermann ordin\u00f2 di attaccare i vandeani in fuga, scoppi\u00f2 quindi la battaglia di Entrammes, a sud di Laval, il 26 ottobre. Ma sar\u00e0 un disastro: fece caricare la sua cavalleria contro i vandeani per due volte: al primo attacco verranno respinti, al secondo andranno in rotta, causando il panico tra i 30.000 uomini messi a riposo da Kl\u00e9ber a Ch\u00e2teau-Gontier; i vandeani continuarono l'attacco ai repubblicani in rotta fino al giorno successivo e prenderanno all'esercito sconfitto 19 cannoni, dei viveri e delle munizioni.\nRitorno in Vandea.\nI repubblicani sottovalutarono il loro avversario che, nonostante debole e in fuga, riusc\u00ec a conquistare Foug\u00e8res il 3 novembre; le notizie di queste vittorie spettacolari si diffusero rapidamente e si aggiunsero centinaia di volontari da Ille-et-Vilaine e da Morbihan. Inoltre, nella citt\u00e0 erano presenti diverse centinaia di prigionieri vandeani condannati a morte che si unirono all'esercito di La Rochejaquelein.\nIl giorno successivo, il 4 novembre, a La Pellerine a pochi chilometri da Foug\u00e8res, mor\u00ec Lescure in seguito alle ferite riportate nella battaglia di Cholet. Mor\u00ec nella carrozza che seguiva l'esercito di La Rochejaquelein dalla Vir\u00e9e de Galerne per arrivare in una citt\u00e0 che gli fornisse adeguate cure mediche. Tuttavia, nella seconda met\u00e0 di novembre, i repubblicani tornarono con un esercito pi\u00f9 numeroso del precedente e costrinsero i vandeani a una rapida ritirata.\nNei giorni seguenti l'esercito arrivato a Foug\u00e8res, perquis\u00ec tutte le case della citt\u00e0 massacrando chiunque non era riuscito a fuggire il giorno della battaglia. Non venne risparmiato neanche l'ospedale della citt\u00e0 e i malati che conteneva, molti dei quali non erano vandeani. Secondo quanto prevedeva un decreto della Convenzione: \u00abQualsiasi citt\u00e0 della Repubblica che cadr\u00e0 in mano ai briganti o che dar\u00e0 loro aiuto, sar\u00e0 punita come citt\u00e0 ribelle. Di conseguenza, sar\u00e0 incendiata e i beni degli abitanti saranno confiscati a profitto della Repubblica\u00bb, Foug\u00e8res doveva essere incendiata per essere caduta in mano vandeana il giorno precedente, ma i danni causati dall'esercito repubblicano erano tali che la citt\u00e0 aveva gi\u00e0 ottenuto la sua \"punizione\".\nIl 9 novembre l'esercito di La Rochejaquelein, che in quei giorni aveva ricevuto 6.000 volontari si diresse verso Granville, con l'intento di occuparla per poter utilizzare il suo porto e permettere lo sbarco delle navi britanniche corse in loro aiuto. Al loro arrivo non trovarono per\u00f2 nessuna nave inglese e solo durante la battaglia si seppe che la flotta si trovava ancora a Jersey.\nIn realt\u00e0, il piano originale prevedeva di attaccare Saint-Malo che per\u00f2 era meglio difesa di Granville. Per questo si prefer\u00ec attaccare quest'ultima, ma senza pezzi d'assedio non si riusc\u00ec a condurre un'azione efficace. Venuti a conoscenza dell'imminente sbarco degli inglesi si tent\u00f2 di prolungare la battaglia il pi\u00f9 possibile, ma i repubblicani incendiarono la citt\u00e0 e costrinsero i vandeani alla ritirata.\nL'esercito di La Rochejaquelein, ormai distrutto psicologicamente e con sempre meno uomini a disposizione, riusc\u00ec comunque a sconfiggere i 20.000 uomini di Rossignol a Dol-de-Bretagne e i 4.000 uomini e 10 cannoni del generale Tribout, il 21 novembre.\nQuindi si diressero verso Angers. Prendere questa citt\u00e0 gli avrebbe permesso di attraversare pi\u00f9 velocemente la Loira e di tornare il prima possibile in Vandea. Il 3 novembre i vandeani si lanciarono all'attacco, assediando la citt\u00e0 per due giorni, il giorno seguente per\u00f2 furono attaccati alle spalle da due colonne repubblicane che giunsero in aiuto della citt\u00e0, comandate da Bouin de Marigny (cugino del capo vandeano Bernard de Marigny) e i vandeani in preda al panico fuggirono.\nI vandeani, in rotta da Angers, cercarono di prendere Le Mans per ottenere gli approvvigionamenti dei repubblicani per poi ritornare su Blois. Il 10 dicembre entrarono nella citt\u00e0 con 30.000-40.000 uomini e si barricarono al suo interno per riposarsi, ma sapevano che la pausa non sarebbe stata molto lunga. Il 13 dicembre, si present\u00f2 un grande esercito repubblicano comandato da Fran\u00e7ois Joseph Westermann, che accerchi\u00f2 la citt\u00e0 e, dopo un'iniziale resistenza, entr\u00f2 in citt\u00e0 massacrando tutti i vandeani presenti, compresi i feriti, le donne e i bambini.\nI vandeani superstiti si diressero verso Laval, che attraversavano per la terza volta, e finalmente arrivarono sulla riva della Loira. Non tutti peraltro riuscirono ad attraversarla a causa dell'assenza di imbarcazioni, inoltre i repubblicani erano molto vicini e bloccarono il passaggio a nord. Cos\u00ec solo in 4.000 riuscirono ad attraversare il fiume, compreso La Rochejaquelein e Stofflet; il resto dell'esercito dovette dirigersi pi\u00f9 a sud verso Savenay, per tentare di trovare un altro passaggio.\nI vandeani comandati da Fleuriot, Lyrot e Marigny, comandante di artiglieria, entrarono a Savenay il 22 dicembre, quasi senza combattere, quindi fecero evacuare la popolazione della citt\u00e0 e si barricarono in attesa dello scontro con l'esercito repubblicano che li aveva quasi raggiunti. La battaglia scoppi\u00f2 il giorno successivo: nonostante l'inferiorit\u00e0 numerica i vandeani furono i primi ad attaccare, cosa che prese di sorpresa i repubblicani e per questo subirono molte perdite, questi per\u00f2 ripresero rapidamente il controllo della situazione e con poca difficolt\u00e0 costrinsero i vandeani alla ritirata. Inutile fu l'arrivo di Georges Cadoudal, che per\u00f2 aiut\u00f2 i comandanti vandeani a organizzare la ritirata: sapendo che la gran parte di loro erano donne e bambini, cercarono di ritirarsi lentamente per coprire la loro fuga e con i pochi cannoni rimasti rallentarono il pi\u00f9 possibile i repubblicani che li inseguivano.\nDurante la ritirata Lyrot verr\u00e0 ucciso. Nonostante si facesse il possibile per mettere in salvo quanti pi\u00f9 civili potevano, dei circa 12.000 vandeani presenti prima della battaglia, solo 2.500 riuscirono a scappare. Negli otto giorni successivi alla battaglia furono perquisite tutte le case della citt\u00e0 e vennero pattugliati i boschi e i villaggi vicini. Tutti i vandeani che venivano catturati furono portati in una chiesa, in attesa di venire fucilati: oltre ai 4.000-6.000 morti sul campo, altri 4.000 vennero giustiziati.\nNel rapporto che invi\u00f2 al Comitato di salute pubblica il 23 dicembre a seguito della battaglia di Savenay, Fran\u00e7ois Joseph Westermann scrisse: \u00abCittadini repubblicani, non c'\u00e8 pi\u00f9 nessuna Vandea! \u00c8 morta sotto la nostra sciabola libera, con le sue donne e i suoi bambini. L'abbiamo appena sepolta nelle paludi e nei boschi di Savenay. Secondo gli ordini che mi avete dato, ho schiacciato i bambini sotto gli zoccoli dei cavalli e massacrato le donne, cos\u00ec che, almeno quelle, non partoriranno pi\u00f9 briganti. Non ho un solo prigioniero da rimproverarmi. Li ho sterminati tutti [...] le strade sono seminate di cadaveri. Le fucilazioni continuano incessantemente a Savenay, poich\u00e9 arrivano sempre dei briganti che pretendono di liberare i prigionieri\u00bb.\nLa repressione dell'insurrezione.\nIn seguito alla prima sconfitta dei vandeani nella battaglia di Nantes, nell'agosto 1793 la Convenzione decise di porre fine definitivamente all'insurrezione vandeana. Nei mesi seguenti verranno promulgate diverse leggi che indicavano i metodi da utilizzare per sconfiggere i vandeani: il 1\u00ba agosto 1793 fu approvata una legge che prevedeva di dare fuoco a tutti i boschi della Vandea nei quali si nascondevano gli insorti e di requisire ogni loro bene; il 1\u00ba ottobre 1793 si ordin\u00f2 lo sterminio fisico di tutti gli abitanti dei territori insorti, principalmente donne e bambini, le prime in quanto \"solchi riproduttori di mostri\" e i secondi in quanto \"futuri briganti\" (definizioni di Carrier usate in alcune lettere private), come unica soluzione per porre fine all'insurrezione e in un articolo de \"Le Moniteur\", Bar\u00e8re, membro del Comitato di salute pubblica, scrisse:\n\u00abDistruggete la Vandea! Valenciennes e Cond\u00e9 non sono pi\u00f9 in potere dell'austriaco; l'inglese non si occuper\u00e0 pi\u00f9 di Dunkerque, il Reno sar\u00e0 liberato dai prussiani; la Spagna si vedr\u00e0 frazionata, conquistata dai meridionali [...] Distruggete la Vandea e Lione non resister\u00e0 pi\u00f9, Tolone insorger\u00e0 contro gli spagnoli e gli inglesi, e lo spirito di Marsiglia si erger\u00e0 alle altezze della rivoluzione repubblicana [...] La Vandea e ancora la Vandea, ecco il tizzone politico che divora il cuore della Repubblica Francese; l\u00e0 bisogna colpire [...] Bisogna devastare fino a quando possono sopportare [...]\u00bb.\nInfine il 7 novembre 1793 fu decretato il cambio di nome del dipartimento, sostituendo \"Vend\u00e9e\" con \"Veng\u00e9\" (\"vendicato\"): con questo termine volevano indicare che i repubblicani avevano \"vendicato\" il dipartimento, riconquistandoli dai \"banditi\" ora sconfitti.\nLe \"Noyades\".\nIl 14 agosto 1793, la Convenzione ordin\u00f2 quindi a Jean Baptiste Carrier, di andare a Nantes e formare un Tribunale rivoluzionario per giudicare i prigionieri vandeani e tutti quelli che si opponevano alla repubblica. Arrivato a Nantes in autunno, Carrier trov\u00f2 la citt\u00e0 particolarmente provata dalla guerra e per questo non riusc\u00ec a trovare molti uomini per istituire il suo tribunale. Ne reclut\u00f2 solo una cinquantina che pagava 10 \"livres\" all'ora: formavano la \"Compagnia Marat\" (in francese \"Compagnie Marat\"), di cui facevano parte sanculotti e altri emigrati reclutati nel porto di Nantes. Nell'ottobre 1793 vennero portati nelle carceri di Nantes circa 10.000 vandeani e altrettanti arrivarono dopo la battaglia di Savenay a dicembre. Il numero elevato di prigionieri port\u00f2 al sovraffollamento delle carceri, che non riuscivano pi\u00f9 a contenere i detenuti; inoltre le scarse condizioni igieniche in cui venivano tenuti i prigionieri fecero scoppiare epidemie come il tifo, che uccisero migliaia di persone e misero a rischio tutta la citt\u00e0.\nTra il novembre e il dicembre 1793, vennero ghigliottinate 144 persone con l'accusa di essere complici dei vandeani e vennero fucilati 2.600 vandeani (con una media di 200 fucilazioni al giorno); nonostante tutto le fucilazioni non bastavano e il pericolo di un'epidemia si faceva sempre pi\u00f9 alto, Carrier pens\u00f2, allora, di trovare un metodo pi\u00f9 rapido per giustiziare in massa i condannati, cos\u00ec ide\u00f2 le cosiddette \"Noyades\" (in italiano \"annegamenti\"), che consistevano nel legare i condannati per le mani e per i piedi, quindi caricarli su una barca e una volta raggiungo il centro Loira, questa veniva fatta affondare aprendo delle falle sotto la linea di galleggiamento. I condannati che riuscivano a galleggiare, o che riuscivano a liberarsi, venivano uccisi a colpi di lancia dagli uomini delle Compagnia Marat.\nLe \"noyades\" continuarono fino al febbraio 1794, non vennero risparmiate neanche le donne e bambini, che venivano legati insieme alle loro madri, questi erano infatti i familiari che seguivano i soldati vandeani dalla Vir\u00e9e de Galerne. Non si conosce con esattezza il numero di persone giustiziate con le \"noyades\" e gli storici hanno pareri discordanti. \u00c8 certo per\u00f2 che non furono meno di 2.800, secondo quanto scritto dallo stesso Carrier in una sua lettera, e la maggior parte degli storici ritiene che la cifra si aggiri attorno alle 4.800 persone.\nOltre alle \"noyades\", si provarono altri sistemi per accelerare le esecuzioni, ma essi risultarono inefficaci e furono poco usati: Westermann, ad esempio, propose di portare nelle carceri bottiglie di acquavite nelle quali fosse stato versato arsenico, ma anche alcune guardie, ignare del contenuto delle bottiglie, le bevvero e quindi l'idea fu subito abbandonata. L'arsenico venne anche utilizzato per le cosiddette \"fumigation\" (in italiano \"fumigazioni\") che consistevano semplicemente nel liberare il gas in una stanza per avvelenare i condannati.\nLe colonne infernali.\nDopo la battaglia di Savenay i capi vandeani erano quasi tutti morti. Rimaneva per\u00f2 l'esercito di Charette, che non aveva partecipato al \"Vir\u00e9e de Galerne\" e ancora teneva la \"Marais Breton\", e i sopravvissuti alla battaglia, che, non essendo riusciti a passare la Loira, si erano rifugiati nei boschi di Savenay. Cos\u00ec il generale Louis Marie Turreau ide\u00f2 le cosiddette \"Colonne infernali\", approvate dalla Convenzione in un decreto del 17 gennaio 1794 dopo un iniziale ripensamento, che consistevano in colonne militari con il compito di attraversare la Vandea ed eliminare ogni vandeano e distruggere ogni villaggio:\n\u00abTutti i briganti che saranno trovati armi alla mano, o rei di averle prese, saranno passati a filo di baionetta. Si agir\u00e0 allo stesso modo con le donne, le ragazze e i bambini [...] . Neppure le persone semplicemente sospette devono essere risparmiate. Tutti i villaggi, i borghi, le macchie e tutto quanto pu\u00f2 essere bruciato sar\u00e0 dato alle fiamme\u00bb.\nIl 21 gennaio 1794 Turreau diram\u00f2 quest'ordine ai suoi uomini e a tutti i generali sotto il suo comando, dando cos\u00ec inizio all'attuazione del suo piano.\nSi disposero quindi due armate in diversi punti della Vandea: la prima, sotto gli ordini di Turreau, si dispose da Saint-Maixent a Les Ponts-de-C\u00e9; la seconda, che era agli ordini di Nicolas Haxo (che morir\u00e0 due mesi dopo, per mano di Charette, il 20 marzo), si dispose da Les Sables-d'Olonne a Paimb\u0153uf. Ogni armata era organizzata in sei divisioni e ogni generale doveva creare due eserciti per formare dodici colonne che dovevano convergere, da est o nord-est e da ovest o sud-ovest. In realt\u00e0, la seconda armata aveva solo otto colonne anche molto piccole e fece ben poco, anzi addirittura sub\u00ec delle sconfitte, visto che venne mandata dove era ancora presente l'esercito di Charette e Stofflet.\nLa prima divisione era comandata da Duval e le sue colonne erano comandate da Pr\u00e9vignaud e Daillac, con l'ordine di partire da Saint-Maixent e da Parthenay e arrivare a La Caill\u00e8re-Saint-Hilaire e a Tallud-Sainte-Gemme. La prima divisione fu l'unica a non essere comandata dallo stesso generale di divisione, perch\u00e9 Duval a causa di una ferita alla gamba non poteva camminare e per questo affid\u00f2 le due colonne a due suoi ufficiali.\nLa seconda divisione era guidata da Grignon che affid\u00f2 la seconda colonna a Lachenay, con l'ordine di partire da Bressuire e arrivare a La Flocelli\u00e8re e a Pouzauges. La terza divisione era capeggiata da Boucret, che demand\u00f2 la guida della seconda colonna a Caffin, con l'ordine di partire da Cholet e arrivare a Les Epesses e a Saint-Laurent-sur-S\u00e8vre.\nLa quarta divisione era comandata da Turreau che guid\u00f2 egli stesso una colonna mentre affid\u00f2 la seconda a Bonnaire, con l'ordine di partire da Dou\u00e9-la-Fontaine e arrivare a Cholet. La quinta divisione era capeggiata da Cordelier, che affid\u00f2 l'altra colonna a Crousat, con l'ordine di partire da Brissac e arrivare a Jallais e a Le May-sur-\u00c8vre.\nInfine la sesta divisione era affidata al solo Moulin, con l'ordine di partire da Ponts-de-C\u00e9 e arrivare a Sainte-Christine. Della seconda armata invece le otto colonne erano comandate da Dufour a Montaigu, Amey a Mortagne, Huch\u00e9 a Lu\u00e7on, Beaufranchet, Commaire, Charlery, Chalbos e Grammont.\nI repubblicani eseguirono gli ordini e la guerra divenne un massacro. Si uccisero i vandeani senza considerare l'et\u00e0 o il sesso delle persone che si trovavano di fronte e a morire non furono solo i soldati dell'armata vandeana, ma anche le loro donne e i loro bambini. Oltre a questi, tra le vittime ci furono anche alcuni che non avevano preso parte all'insurrezione, ma questo sembrava non avere importanza, come testimonia l'ordine che dar\u00e0 Grignon alla sua colonna:\n\u00abCompagni, entriamo nel paese insorto. Vi do l'ordine di dare alle fiamme tutto quanto sar\u00e0 suscettibile di essere bruciato e di passare a filo di baionetta qualsiasi abitante incontrerete sul vostro passaggio. So che pu\u00f2 esserci qualche patriota in questo paese. \u00c8 lo stesso. Dobbiamo sacrificare tutto\u00bb.\nI soldati delle colonne, prima di uccidere le proprie vittime, compirono su di loro le peggiori atrocit\u00e0: dallo stupro alla mutilazione, a volte per accelerare i tempi essi incendiarono interi edifici nei quali riunivano i condannati, diedero fuoco anche agli ospedali per uccidere i malati al loro interno. Addirittura conciarono pelle umana, presa dai cadaveri, per creare abiti, come dir\u00e0 un testimone Claude-Jean Humeau che denunci\u00f2 al tribunale di Angers questo fatto il 6 novembre 1794:\n\u00abIl nominato Pequel, chirurgo maggiore del 4\u00ba battaglione delle Ardenne, ne ha scorticati trentadue. Volle costringere Alexis Lemonier, pellaio a Les Ponts-de-C\u00e9, a conciarli. Le pelli furono trasportate preso un certo Langlais, conciatore, dove un soldato le ha lavorate [...]\u00bb.\nTestimonier\u00e0 questa pratica anche Victor Gotard-Faultrier nel suo \"Les champ des Martyrs\", che il 31 maggio 1852 si diresse ad Angers per raccogliere informazioni sullo svolgimento dei fatti e tra le varie testimonianze riporta le parole di un sacerdote, un certo Pierre-Marie Robin:\n\u00ab[...] erano scorticati a mezzo corpo, perch\u00e9 si tagliava la pelle al di sotto della cintura, poi lungo ciascuna delle cosce fino alla caviglia dei piedi, in modo che dopo la sua rimozione i pantaloni si trovavano in parte formati; non restava altro che conciare e cucire [...]\u00bb.\nUn'altra pratica sui cadaveri era quella di cremarli per ricavare del grasso, la contessa de La Bou\u00e8re racconta la testimonianza di alcuni soldati che a Clisson il 5 aprile 1794 bruciarono 150 donne per estrarne grasso:\n\u00abFacevano dei buchi per terra per sistemarvi delle caldaie allo scopo di raccogliere quello che colava; avevamo messo al di sopra delle sbarre di ferro e su queste le donne, [...] poi, ancora al di sopra, vi era il fuoco [...]. Due miei compagni erano con me per questa faccenda. Ne mandai 10 barili a Nantes. Era come grasso di mummia: serviva per gli ospedali\u00bb.\nNell'aprile 1794 attuarono una \"colonna fluviale\", che pattugliava la Loira e alcuni affluenti, in particolare quelli della riva destra. Vennero stabiliti circa quaranta fortini lungo le rive del fiume. In ognuno di questi stazionava un battello che percorreva la Loira e i suoi affluenti per catturare quei vandeani che cercavano di attraversarla per tornare in Vandea. Ogni battello in media aveva un equipaggio di 30 uomini, la met\u00e0 dei quali era composta da fucilieri di marina, e 3 petriere. Questi erano divisi in tre divisioni: la prima andava dal villaggio di La Pointe (vicino a Les Ponts-de-C\u00e9, a sud di Angers) a Champtoceaux; la seconda dall'isola Dorelle (a sud di Champtoceaux) fino a La Pre\u00e9-au-Duc (a est di Nantes), comprendendo Nantes e tutte le altre citt\u00e0 attraversate dall'Erdre; la terza dall'isola Chevir\u00e9 (a sud di Nantes) a Paimb\u0153uf.\nOltre al semplice pattugliamento, i battelli a volte facevano sbarcare i soldati per compiere azioni brevi e rapide, nei piccoli villaggi presenti sulle rive del fiume con lo scopo di uccidere i vandeani presenti e caricare sulle navi tutto quello che poteva servire. Le imbarcazioni, infatti, in caso di necessit\u00e0, venivano usate per scortare capaci navi da trasporto o per trasportare piccoli carichi di armi, cibo e materiale di vario tipo. Per questo motivo venivano addirittura attaccate dai vandeani (in alcune zone erano ancora ben organizzati e in condizioni di combattere) per impossessarsi della merce trasportata. Un esempio delle azioni dei battelli viene fornito da un rapporto che il comandante in capo della I divisione Mahouhet, capitano del \"Le R\u00e9publicain\", mand\u00f2 al Direttorio il 21 aprile 1794, in seguito a un attacco contro 800 vandeani a Champtoceaux e contro 500 a Le Cellier:\n\u00abIn un primo tempo il comandante Berruyer lo invita a venirgli in aiuto per assediare Champtoceaux e La Patache. Deve sostenere due attacchi di un'ora e mezzo: il primo di fronte a Le Cellier e il secondo a La Chapelle-Bassam\u00e8re. Nel corso di questi scontri, stima di aver ucciso circa 100 briganti: costoro tentavano di impossessarsi dei suoi battelli, dei quali 52 portavano ricchi carichi. Fra l'altro trasportavano le campane di Champtoceaux. A completare il convogli, si trovavano 7 o 8 prigionieri, fra cui il domestico del signor Couault, possessore di un barile di polvere e di quattro sacchi di piombo. Nel corso di questa scaramuccia il battaglione ha perduto tre marinai e un fuciliere\u00bb.\nFine della repressione.\nLe colonne infernali terminarono tra l'aprile e il maggio 1794; i soldati che le componevano furono sostituiti da truppe regolari, che continuarono l'occupazione militare del territorio fino alla fine dell'anno, limitandosi per\u00f2 al mantenimento dell'ordine pubblico. Nonostante l'esecuzione di d'Elb\u00e9e, avvenuta il 9 gennaio 1794, e l'uccisione del giovanissimo Henri de La Rochejaquelein, che nel frattempo erano divenuto generalissimo, il 29 gennaio 1794, l'esercito vandeano elesse Jean Nicolas Stofflet generalissimo dell'armata vandeana. Di fatto l'idea di reprimere l'insurrezione sterminando i vandeani fu un fallimento, che anzi al contrario aument\u00f2 il loro desiderio di respingere i repubblicani.\nNel frattempo, infatti, l'esercito del \"Marais Breton\" continu\u00f2 a combattere; il 2 febbraio Charette e Sapinaud presero Chauch\u00e9, e il 6 febbraio occuparono Leg\u00e9. L'8 febbraio, Stofflet occup\u00f2 Cholet, presidiata dalle truppe del generale Jean-Baptiste Moulin che, appena vide i suoi uomini fuggire, si suicid\u00f2 con la sua pistola. Egli era il fratello di Jean-Fran\u00e7ois Moulin, anche lui generale e futuro membro del Direttorio, ma fortemente inviso a Carrier, in quanto considerato troppo clemente con gli insorti rispetto al fratello.\nIl 20 marzo Charette si scontr\u00f2 con una colonna di 300 uomini comandata da Haxo, che appena avvist\u00f2 il nemico si barric\u00f2 dentro la citt\u00e0 di Les Clouzeaux, ma senza resistere a lungo: infatti, vista la netta inferiorit\u00e0 numerica, i repubblicani si diedero alla fuga abbandonando il loro generale che era rimasto ferito e che poco dopo ricevette il colpo di grazia.\nLa Convenzione Nazionale prese atto degli errori commessi e decise di cambiare strategia, visto che la popolazione stessa cominciava a lamentarsi dell'operato dei generali repubblicani in Vandea, tanto che spesso aiutava a nascondere i vandeani o adottava i bambini rimasti orfani. Cos\u00ec il 17 maggio 1794 mise agli arresti diversi generali tra cui Turreau e Grignon, e il commissario Carrier, insieme ad altri membri del tribunale rivoluzionario di Nantes e ad alcuni soldati della \"Compagnia Marat\". Turreau e Carrier riuscirono comunque a farsi scarcerare ed il secondo entr\u00f2 in seguito nella congiura contro i giacobini robespierristi (colpo di Stato del 9 termidoro) di cui fu uno degli artefici con Barras, Tallien e Fouch\u00e9, altre tre violenti rappresentanti, assieme a moderati come Siey\u00e8s ed ex membri del Comitato di salute pubblica come Bar\u00e8re, l'autore del discorso in cui si incitava alla distruzione della Vandea.\nLo stesso Robespierre prese una posizione critica contro gli eccessi dei rappresentanti in missione, minacciando severamente i proconsoli nel suo ultimo intervento l'8 termidoro. In un discorso accus\u00f2 in particolare Fran\u00e7ois Louis Bourdon de l'Oise: \"si \u00e8 coperto di crimini in Vandea dove si \u00e8 concesso (...) il piacere di uccidere volontari di propria mano. Combina in s\u00e9 perfidia e violenza\". Albert Mathiez ha sostenuto difatti che Robespierre fosse contrario ai metodi illegali utilizzati in Vandea da Turreau e Carrier contro i civili, e che avrebbe richiamato appositamente Carrier onde punirlo sottoponendolo al giudizio del Tribunale rivoluzionario; tuttavia fu preceduto dagli stessi proconsoli (tra cui Carrier), che lo deposero e lo fecero giustiziare il 10 termidoro. Secondo lo storico i termidoriani scaricarono la responsabilit\u00e0 dei massacri nelle provincie francesi su Robespierre, Saint-Just e Couthon (i cosiddetti \"triumviri\"), onde discolpare loro stessi.\nInfine il 29 e 30 novembre 1794 vennero annullati tutti i precedenti decreti del Comitato di salute pubblica che, dopo l'esecuzione di Robespierre (avvenuta il 28 luglio 1794), venne prima controllato da Barras e dalla Convenzione termidoriana, in una svolta moderata, poi privato di tutti i suoi poteri e ufficialmente abolito all'inizio del 1795.\nIl 2 dicembre 1794 il montagnardo termidoriano Lazare Carnot pronunci\u00f2 un discorso di scuse, affermando:\n\u00abDa due anni le vostre contrade sono in preda agli orrori della guerra. Quei climi fertili, che la natura sembrava aver destinato a essere la dimora della pace, sono diventati luoghi di proscrizione e carneficina. Il coraggio dei figli della patria si \u00e8 rivolto contro di essa, la fiamma ha divorato le vostre abitazioni e la terra, coperta di rovine e di cipressi, rifiuta ai sopravvissuti i frutti di cui \u00e8 prodiga\u00bb.\nDopo questo discorso seguirono una serie di provvedimenti per porre fine alla rivolta con l'uso della diplomazia e non della violenza. La Convenzione incaric\u00f2 Lazare Hoche di negoziare la pace con i capi vandeani e qualche giorno dopo disse:\n\u00abConsiderato che il sangue francese scorre ormai da troppo tempo nei dipartimenti dell'ovest; bisogna che scorra il sangue repubblicano e si annienti una popolazione di almeno seicentomila individui: che il regno di Robespierre, di Carrier e dei loro complici \u00e8 finito, che la giustizia \u00e8 all'ordine del giorno. [...] che gli incendi, lo stupro, il saccheggio e le altre atrocit\u00e0 commesse in Vandea hanno inasprito lo spirito dei suoi abitanti indotti all'errore; che comincia a rinascervi la fiducia e che questo sentimento, che si ispira ma non si comanda, pu\u00f2 diffondersi solo con principi di giustizia e mitezza [...]\u00bb.\nIl 16 dicembre 1794 Jean-Baptiste Carrier fu ghigliottinato a Parigi dopo essere stato condannato a morte dal tribunale rivoluzionario per le \"noyades\".\nI primi provvedimenti presi compresero un'amnistia generale per tutti i vandeani ancora nelle carceri e il parziale ritiro delle truppe repubblicane dalla Vandea, che in precedenza erano state sostituite da truppe regolari. Queste infatti, a differenza dei volontari che componevano le colonne infernali, si limitarono al controllo dell'ordine pubblico.\nL'accordo di pace si raggiunse il 17 febbraio 1795, con il trattato di La Jaunaye firmato da Charette e Sapinaud e successivamente da Stofflet, con il quale si garantiva la libert\u00e0 di culto (abolendo anche se non ufficialmente la Costituzione civile del clero), si rimborsavano i vandeani che avevano subito espropri o danni alle proprie propriet\u00e0 e si riorganizzavano le citt\u00e0 con nuovi rappresentanti del popolo e venne data la possibilit\u00e0 ai vandeani di arruolarsi nell'esercito o nella Guardia Nazionale che tornava a dipendere dalle autorit\u00e0 locali.\nStofflet firm\u00f2 successivamente, perch\u00e9 inizialmente non era d'accordo con questo trattato e al seguito di un piccolo esercito formato a Clisson riprese la guerra tra il marzo e l'aprile 1795, ma, scontratosi con la colonna del generale Caffin, il 1\u00ba aprile a Les Tailles sub\u00ec una pesante sconfitta. Tuttavia, qualche giorno dopo riusc\u00ec a riprendersi, assaltando un convoglio che trasportava armi, munizioni e viveri vicino a Chemill\u00e9.\nIl 2 maggio firmer\u00e0 anche lui il trattato di La Jaunaye a Saint-Florent-le-Vieil, accettando le stesse condizioni firmate da Charette, riuscendo per\u00f2 ad aggiungere il rilascio di tutti i vandeani detenuti nelle carceri, il congedo per quei vandeani arruolati forzatamente dai repubblicani agli inizi del 1793 e la consegna del giovane Luigi XVII di Francia (che allora aveva 10 anni) alla Vandea, cosa che non avverr\u00e0 in quanto il Delfino mor\u00ec l'8 giugno di tubercolosi.\nIl 28 settembre\u00a01794\u00a0Turreau fu arrestato nuovamente, scontando un anno in prigione, durante il quale scrisse le sue memorie sulla guerra di Vandea.\nVerr\u00e0 poi liberato il 19 dicembre\u00a01795, perch\u00e9 i giudici stabilirono la sua colpa come relativa dal momento che si era limitato a eseguire degli ordini.\nDal\u00a01803\u00a0al\u00a01811 fu ambasciatore negli\u00a0Stati Uniti, quindi comandante di svariati accampamenti militari sotto Napoleone, e barone dell'Impero.\nNel\u00a01814 si sottopose al giudizio di\u00a0Luigi XVIII\u00a0e durante i\u00a0Cento Giorni, pubblic\u00f2 la \"M\u00e9moire contre le retour \u00e9ph\u00e9m\u00e8re des hommes \u00e0 privil\u00e8ges\"; tuttavia non fu punito nemmeno dal re per i massacri compiuti e due anni dopo mor\u00ec, ritirato a vita privata nelle sue propriet\u00e0, mentre era in procinto di ricevere l'Ordine di San Luigi; \u00e8 anche possibile che il re non conoscesse l'effettivo ruolo di Turreau nei crimini in Vandea: si disse che Luigi XVIII un giorno, con l'intenzione di rendere omaggio alla fedele Vandea, progett\u00f2 di andare nella regione, circondato da alcune personalit\u00e0. Pensava di dover chiamare Turreau in particolare come accompagnatore ma il suo entourage lo dissuase fermamente: \"No Maest\u00e0, soprattutto non [porti] lui!\".\nIl dibattito sull'ipotesi di genocidio.\nNumero delle vittime.\nLa valutazione esatta delle vittime della guerra di Vandea \u00e8 sempre stata piuttosto complicata e non si \u00e8 mai potuta stabilire con certezza. All'epoca, da quello che emerse dalle parole degli storiografi del tempo o dagli stessi protagonisti della guerra, spesso si tent\u00f2 di fornire un numero, ma sempre in modo piuttosto approssimativo.\nNel 1796, il generale Lazare Hoche, considerando tutto il Nord-Ovest (quindi non solo i vandeani ma anche i chouan), ha stimato il numero di morti a 380.000. In una lettera datata 2 febbraio 1796 inviata a Pierre B\u00e9n\u00e9zech, ministro dell'interno, ritiene che \"seicentomila francesi siano morti in Vandea\" (compresi i morti repubblicani).\nNel 1797, lo storico Louis Marie Prudhomme, nel suo \"Histoire g\u00e9n\u00e9rale et impartiale des erreurs, des fautes et des crimes commis pendant la R\u00e9volution Fran\u00e7aise\" stima 120.000 persone morte in Vandea.\nSecondo l'analisi statistica di Donald Greer del 1935, su 35-40.000 persone giustiziate in tutta la Francia durante il periodo del terrore (di cui 16.594 condannati a morte dai tribunali rivoluzionari), il 75% \u00e8 costituito da ribelli presi con le armi in mano, di questi, il 52% venivano dall'Ovest (quindi vandeani e chouan), il 19% dal Sud-Est e il 16% da Parigi. Questa stima, considerata come riferimento, \u00e8 stata ripresa da tutti gli storici successivi. Queste cifre comprendono per\u00f2 solo le esecuzioni e non tengono conto delle morti legate alla guerra civile, direttamente (battaglie, massacri) o indirettamente (epidemie, malnutrizione).\nNel 1986, Reynald Secher ha analizzato gli archivi parrocchiali e quelli di stato di 700 comuni dei quattro dipartimenti della \"Vandea Militare\": nel periodo compreso tra il 1780 e il 1789 e quello compreso tra il 1802 e il 1811, considerando la crescita demografica, ha preso il numero di abitanti della regione prima e dopo la guerra di Vandea e sottraendo la popolazione totale degli anni del 1800 con quella degli anni del 1780 risult\u00f2 la mancanza di 117.257 persone su un totale di 815.029, cio\u00e8 il 14,38% della popolazione e dal punto di vista immobiliare ha stimato la distruzione di 10.309 edifici su un totale di 53.273, cio\u00e8 il 20% degli immobili registrati.\nUn altro storico nel 1987, Jean-Cl\u00e9ment Martin ha fatto una sua stima: basandosi su un'analisi dei censimenti del 1790 e del 1801, stimando la crescita demografica annuale attorno all'1%, nel 1801 mancavano da 200.000 a 250.000 persone, sia vandeani che repubblicani, particolarmente difficile \u00e8 stato per\u00f2 calcolare il numero di questi ultimi che essendo militari provenivano da tutte le regioni francesi. Un'altra stima fatta utilizzando lo stesso metodo di Martin, \u00e8 stata fornita da Louis Marie Cl\u00e9net, secondo il quale le guerre di Vandea hanno fatto 200.000 morti vandeani, di cui 40.000 sono morti a causa delle colonne infernali di Turreau.\nNel 2005 Anne Bernet stim\u00f2 150.000 morti per i vandeani e 150.000 per l'esercito repubblicano precisando per\u00f2 che \u00e8 impossibile fornire una stima affidabile a causa della quasi assenza di fonti affidabili, visto che molti archivi erano stati bruciati durante la guerra. Nel 2007 Jacques Hussenet tenendo conto dei lavori precedenti, fornisce una stima di 170.000 morti.\nLa tesi di Babeuf: il \"populicidio\".\nLa tesi del genocidio, cos\u00ec come il termine stesso, risale al XX secolo, tuttavia, nonostante questo concetto fosse piuttosto estraneo alla mentalit\u00e0 dell'epoca, nel 1794 un cronista del tempo, Fran\u00e7ois-No\u00ebl Babeuf, detto \"Gracchus\", un \"enrag\u00e9s\" filo-giacobino futuro promotore della Congiura degli Eguali assieme al robespierrista Filippo Buonarroti nel 1796, pubblic\u00f2 un libro dal titolo: \"Du syst\u00e8me de d\u00e9population ou La vie et les crimes de Carrier\" (in italiano, \"Il sistema di spopolamento e i crimini di Carrier\"), nel quale riporta alcune vicende della guerra e gli atti dell'intero processo di Carrier. Nel libro conia un neologismo, che oggi si potrebbe considerare un sinonimo di genocidio, ovvero \"populicidio\". La differenza con il termine \"genocidio\", coniato da Lemkin nel 1944, sta solamente nell'etimologia: in quanto \"genocidio\" deriva dal greco \"\"gh\u00e9nos\" (razza, stirpe) e dal latino \"c\u00e6do\"\" (uccidere), mentre \"populicidio\" deriva del latino \"populus\" (popolo).\nNel suo libro, Babeuf, si scagli\u00f2 duramente contro la \"convenzione termidoriana\" (composta da coloro che avevano abbattuto Robespierre) che riteneva colpevole del terrore e del \"populicidio\". Babeuf infatti non fu un controrivoluzionario, ma anzi ader\u00ec con entusiasmo alla rivoluzione, posizionato sulle idee radicali del prete costituzionale Jacques Roux, e pensava che uno stato repubblicano non avrebbe mai potuto sterminare una parte della sua popolazione, anche perch\u00e9 riteneva che quei cambiamenti che stavano mutando la societ\u00e0 francese sarebbero dovuti avvenire in modo progressivo e senza l'uso della violenza. Per questo motivo, decise di testimoniare quanto avvenne in tempi molto brevi, tanto che scrisse questo libro in appena due mesi (venne pubblicato nell'inverno 1794). Scelse, quindi, di riportare il primo avvenimento che diede inizio al populicidio, cio\u00e8 il processo di Carrier che si svolse nel periodo della \"convenzione termidoriana\" e secondo lui fu questo il motivo per cui gli imputati non vennero condannati.\nGli studi di Reynald Secher.\nDopo Babeuf e la sua tesi sul \"populicidio\", non vennero formulati altri studi in tal senso per quasi due secoli: nel 1983 Reynald Secher termina il dottorato di terzo ciclo in scienze storiche e politiche alla Sorbona di Parigi, con una tesi dal titolo \"La Chapelle-Basse-Mer, village vend\u00e9en. R\u00e9volution et contre-r\u00e9volution\". Lo studio analizzava la situazione prima e dopo l'insurrezione, a livello culturale, politico, sociale, economico e religioso, di questo piccolo comune vandeano, La Chapelle-Basse-Mer, che durante le guerre di Vandea gioc\u00f2 un ruolo importante in quanto faceva da crocevia tra la \"Vandea Militare\" e la Bretagna.\nI professori con i quali discusse la sua tesi, in particolare Jean Meyer (relatore della tesi) e Pierre Chaunu, gli consigliarono di estendere i suoi studi dal piccolo villaggio a tutta la prima e seconda guerra di Vandea. Cos\u00ec nel 1985, per il suo \"dottorato di Stato\" in scienze umanistiche, discusse, con gli stessi professori, una tesi dal titolo \"\"Contribution \u00e0 l'\u00e9tude du g\u00e9nocide franco-fran\u00e7ais: la Vend\u00e9e-Veng\u00e9\", che l'anno successivo verr\u00e0 pubblicata con il titolo: \"Le g\u00e9nocide franco-fran\u00e7ais: la Vend\u00e9e-Veng\u00e9\".\nPer formulare la sua tesi, Secher analizz\u00f2 documenti privati come memorie e lettere dei protagonisti della guerra e documenti pubblici conservati negli archivi diocesani e parrocchiali, nei municipi, nei dipartimenti e negli archivi militari della fortezza di Vincennes (vicino a Parigi). Il libro di Babeuf sta alla base della tesi del genocidio: nonostante la Convenzione avesse ordinato di distruggere tutte le copie del libro, Secher ne trov\u00f2 una delle otto ancora esistenti nell'ex-Urss (dove i libri di Babeuf erano abbastanza diffusi, perch\u00e9 \u00e8 considerato il \"padre del comunismo\"). Dopo la pubblicazione della sua tesi, Secher decise di ripubblicare anche il libro di Babeuf, che riteneva una delle fonti pi\u00f9 importanti del suo lavoro.\nIl \"genocidio vandeano\" sarebbe quindi avvenuto nel periodo che va dal novembre 1793 all'aprile 1794, durante il quale non ci furono scontri militari in quanto l'armata vandeana era stata sconfitta in seguito al Vir\u00e9e de Galerne. Le vittime della repressione non furono soltanto gli insorti superstiti, ma anche e principalmente i civili che abitavano nella \"Vandea Militare\". La Convenzione aveva infatti esplicitamente stabilito, in diversi provvedimenti e decreti, di sterminare gli abitanti della Vandea indipendentemente dalla loro partecipazione all'insurrezione, non distinguendo quindi tra combattenti e civili, tra cui donne e bambini e nemmeno tra controrivoluzionari e rivoluzionari.\nLa tesi di Secher fece molto discutere sia all'interno dell'universit\u00e0 sia fuori, soprattutto perch\u00e9 venne pubblicata alla vigilia del bicentenario della Rivoluzione francese. Secher afferm\u00f2 di aver incontrato difficolt\u00e0 e ostruzioni anche durante la redazione della tesi (gli venne ad esempio negato l'accesso ad alcuni documenti e archivi statali). Una settimana prima della discussione della tesi poi, uno dei componenti la commissione di esame, Pierre Chaunu, diffuse ai giornali la notizia secondo cui un dottorando era riuscito a dimostrare scientificamente che in Vandea si era compiuto un genocidio. Secher in quella stessa settimana sub\u00ec un'effrazione nel suo appartamento di Rennes, nel corso della quale gli vennero sottratte tutte le copie della tesi (tranne gli originali che aveva gi\u00e0 depositato all'universit\u00e0). Un funzionario del ministero dell'educazione gli chiese di non discutere la tesi che altrimenti avrebbe infangato la storia della Francia. La conseguenza di ci\u00f2, fu che Secher venne sollevato dall'insegnamento pubblico, nelle scuole superiori e nelle universit\u00e0 e gli venne impedito di presentarsi in altri concorsi pubblici. Rimase quindi disoccupato per quasi due anni, prima di venire assunto da alcune scuole private.\nCritiche alla tesi del genocidio.\nTra gli storici che contestarono il lavoro di Secher, sicuramente quello che gli dedic\u00f2 maggiore attenzione fu Jean-Cl\u00e9ment Martin che tra il 1986 e il 1987 pubblic\u00f2 due libri sull'argomento: \"\"La Vend\u00e9e et la France\" e \"Blancs et Bleus dans la Vend\u00e9e d\u00e9chir\u00e9e\". Martin fece alcune considerazioni sulla tesi di Secher: nel numero delle vittime scelse un arco di tempo troppo ampio (1770-1789 e poi 1802-1811); non consider\u00f2 i cambiamenti demografici negli anni della guerra; non fece distinzione tra le persone morte direttamente a causa della guerra e quelle morte per cause indirette; non tenne conto dei vandeani che si nascosero fuori dalla Vandea; non consider\u00f2 l'opinione politica delle vittime (ovvero tra vandeani monarchici e repubblicani); e infine non tenne conto delle morti non vandeane. Tuttavia, alcune di queste accuse risultarono inesatte, in quanto le risposte si possono ritrovare nella stessa tesi: ad esempio nell'ultima parte del suo lavoro, Secher riporta schematicamente i dati raccolti nel periodo precedente e successivo alla guerra di Vandea e Jean Meyer ha precisato nella prefazione del libro, che nel numero delle vittime si tenne conto anche delle morti repubblicane, ricordando per\u00f2 che il lavoro di Secher non fu rivolto alle guerre di Vandea, ma a dimostrare che dopo la prima guerra di Vandea si comp\u00ec un genocidio, quindi il periodo da considerare va dall'inizio del 1793 alla fine del 1794.\nMartin afferm\u00f2 anche che il lavoro di Secher \u00e8 \"uno scritto autorevole, che condanna la storia che non si occupa di verit\u00e0 assoluta\". Inoltre, sulla questione del termine \"genocidio\" disse che \"senza l'intenzione ideologica applicata a un gruppo ben delimitato, la nozione di genocidio non ha senso. E non \u00e8 possibile n\u00e9 trovare un'identit\u00e0 \"vandeana\" preesistente alla guerra, n\u00e9 si pu\u00f2 affermare che si \u00e8 andati contro una specifica entit\u00e0 (che sia religiosa, sociale, razziale etc.)\".\nIl dibattito non rimase confinato ai soli atenei francesi. Un altro storico molto critico della tesi di Secher, fu Peter McPhee dell'Universit\u00e0 di Melbourne. Lo storico australiano ritenne che il \"genocidio vandeano\" non rispecchia la definizione di genocidio coniata da Lemkin ossia \"atti commessi con l'intenzione di distruggere, in tutto o in parte, un gruppo nazionale, etnico, razziale o religioso\" e neanche quella coniata da Frank Chalk e Kurt Jonassohn: \"una forma di massacro di massa unilaterale con cui uno stato o un'altra autorit\u00e0 ha intenzione di distruggere un gruppo, gruppo che \u00e8 definito, cos\u00ec come i suoi membri, dall'aggressore\", ci\u00f2 significa che secondo McPhee, non ci fu l'intenzione, da parte della Convenzione, di sterminare i vandeani.\nProposta di legge per il riconoscimento del genocidio vandeano.\nIl 21 febbraio 2007 venne presentata all'Assemblea nazionale francese, da un gruppo di deputati appartenenti all'UMP e al MPF, una proposta di legge per riconoscere il genocidio vandeano, basandosi sulla tesi di Secher.\nNell'esposizione dei motivi di questa proposta viene spiegato che il tribunale internazionale di Norimberga defin\u00ec il genocidio come:\u00ab[...] la progettazione o la realizzazione parziale o totale, o la complicit\u00e0 nella progettazione o la realizzazione dello sterminio di un gruppo umano di una specifica etnia, razza o religione.\u00bb.\nMentre il codice penale francese, definisce il genocidio come:\n\u00ab[...] la distruzione totale o parziale di un gruppo nazionale, etnico, razziale o religioso o di un gruppo determinato a partire da tutt'altri criteri arbitrari [...]\u00bb.\nQueste definizioni, si afferma, corrispondono perfettamente al caso vandeano. Attualmente la proposta di legge fa parte dei lavori della Commissione per gli Affari Culturali, Familiari e Sociali.\nSeconda Guerra di Vandea.\nLa pace dur\u00f2 pochi mesi, i repubblicani infatti non rispettarono i termini del trattato, cosa che ovviamente non fece altro che inasprire gli animi dei vandeani, che per la seconda volta vennero delusi da quella Francia che dopo aver ascoltato le loro richieste, sembrava volesse rappacificarsi definitivamente ponendo fine all'insurrezione.\nDopo il 17 febbraio infatti scoppieranno una serie di scaramucce molto spesso senza un valido motivo: il 2 marzo una colonna repubblicana accerchi\u00f2 una chiesa a La Gaubreti\u00e8re e dopo alcune ore di combattimento uccideranno le 52 persone che si trovavano al suo interno; il 9 aprile Caffin assedi\u00f2 una chiesa a Chanzeaux e dopo una sparatoria diede fuoco all'edificio nel quale moriranno 10 persone e i 19 sopravvissuti verranno arrestati. In risposta i vandeani non fecero altro che aumentare il clima di tensione uccidendo rappresentanti locali e ufficiali dell'esercito, tanto che Charette in una dichiarazione del 22 giugno scrive:\n\u00abRiprendo con dolore le armi; ma i repubblicani hanno giurato la nostra rovina e noi possiamo evitarla solo combattendo. I dispacci dei principi mi annunciano che uno di loro deve mettersi alla testa di quella grande spedizione che dar\u00e0 tanta forza alle nostre armate. Non \u00e8 sulla nostra sponda che questi fatti si compieranno, ma bisogna assecondarli. \u00c8 necessaria una diversione: ho contato sul vostro zelo ed esso non mi mancher\u00e0\u00bb.\nIl 24 giugno 1795 la Vandea insorse per la seconda volta, nel giorno in cui vennero a sapere della morte del principe Luigi XVII, avvenuta l'8 giugno e tenuta nascosta proprio per evitare lo scoppi\u00f2 della guerra; inoltre erano ancora alleati con gli inglesi, che grazie al precedente ritiro delle truppe repubblicane dalla Vandea non ebbero difficolt\u00e0 a sbarcare in Bretagna.\nLo Sbarco a Quiberon.\nDopo la scomparsa dell'\"esercito del centro\" e dell'\"esercito di Anjou\", rimanevano il nuovo \"esercito del centro\" creato da Sapinaud, l'\"esercito della Marais Breton\" di Charette e Stofflet e l'esercito di chouan di Georges Cadoudal e Joseph de Puisaye. Nel frattempo i futuri regnanti Luigi XVIII e Carlo X presero parte all'insurrezione, soprattutto perch\u00e9 i vandeani continuavano a considerare, colui che in quel momento era l'erede al trono di Francia, come re di Francia. Infatti alla morte del giovane Luigi XVII, quello che per il resto di Francia era solo il conte di Provenza, per la Vandea era il successore del re Luigi XVII e quindi era gi\u00e0 re Luigi XVIII di Francia.\nI due futuri sovrani furono determinanti per stringere l'alleanza con gli inglesi, che ottennero grazie alle amicizie che possedevano a Londra. Fu anche merito loro la creazione dell'Esercito degli emigrati, un esercito composto da nobili e volontari, che, come suggerisce il nome stesso, erano emigrati fuori dalla Francia per sfuggire alla repressione giacobina e che avevano allestito un esercito personale con il quale tornarono in Francia per combattere al fianco dei vandeani con l'intento di restaurare la monarchia e riconquistare i propri territori. Anche Luigi XVIII e Carlo X crearono una loro legione personale, ma dopo il fallimento della seconda guerra di Vandea, integrarono la loro e le altre legioni nell'esercito spagnolo impegnato nella Guerra d'indipendenza spagnola.\nL'evento principale della seconda guerra di Vandea, fu lo Sbarco a Quiberon cio\u00e8 una campagna militare che dur\u00f2 dal 21 giugno al 23 luglio 1795. In questo arco di tempo si fecero sbarcare sulle coste della Bretagna gli emigrati e le truppe inglesi venute in Francia per aiutare i vandeani e i chouan, che per la prima volta non riuscirono a tenere testa all'esercito repubblicano senza un aiuto esterno.\nMa le continue liti tra i due comandanti, Joseph de Puisaye e il conte inglese Louis Charles d'Hervilly, scelto da Luigi XVIII furono probabilmente la causa della disfatta di Quiberon. Nonostante fossero riusciti a sbarcare senza difficolt\u00e0, persero subito del tempo prezioso per mettersi d'accordo sulla strategia da utilizzare, cosa che gli fece perdere l'effetto sorpresa, ma soprattutto attir\u00f2 l'esercito repubblicano su di loro e Hoche non perse tempo a organizzare le sue truppe e attaccare il loro accampamento.\nSubirono quindi un primo attacco che per\u00f2 riuscirono a respingere, poi il 28 giugno presero Carnac, Land\u00e9vant e Locoal-Mendon, e qualche giorno, il 3 luglio occuparono il forte \"Penthi\u00e8vre\", situato a ovest di Carnac, che rappresentava un importante punto strategico in quanto bloccava l'accesso da nord alla penisola di Quiberon.\nFino a quel momento i repubblicani non risposero con decisione all'avanzata vandeana, soprattutto perch\u00e9 in quel momento i vandeani erano quasi 20.000 e Hoche stazionava a Vannes con circa 2.000 uomini in attesa dei rinforzi che aveva richiesto. Questi non tardarono ad arrivare, infatti il 4 luglio 13.000 repubblicani giunsero a Vannes e subito presero tutti i territori conquistati dai vandeani, con l'eccezione di Carnac.\nI vandeani, bloccati all'interno della penisola, non riuscendo a respingere i repubblicani che li accerchiavano, pensarono di imbarcare Cadoudal e i suoi chouan per farli poi sbarcare a Sarzeau, in modo da prendere alle spalle i repubblicani e attaccare da entrambi i lati, ma nonostante riuscirono a sbarcare vennero avvistati e il 17 luglio caddero in un'imboscata nella quale morirono due generali e diversi chouan, per questo furono costretti a imbarcarsi nuovamente e tornare nel loro accampamento a Quiberon.\nGli attacchi continuarono, ma i repubblicani riuscivano sempre a respingerli, durante uno di questi d'Hervilly rimase gravemente ferito e dovette tornare a Londra dove morir\u00e0 qualche mese dopo per le ferite riportate, questo naturalmente avvantaggi\u00f2 de Puisaye che ora era il comandante in capo e poteva decidere come muovere le truppe senza doversi scontrare con d'Hervilly.\nIl 20 luglio Hoche lanci\u00f2 il suo attacco definitivo: gli uomini che difendevano il forte \"Penthi\u00e8vre\" erano dei disertori repubblicani che tradirono i vandeani e consegnarono il forte a Hoche. I vandeani presi dal panico si ritirarono mentre i repubblicani continuarono a inseguirli, vista la situazione disperata de Puisaye decise di ritirarsi facendo imbarcare tutti i suoi uomini sulla navi inglesi che avrebbero coperto il loro imbarco con i cannoni. Le navi non bastarono a mettere in salvo tutti: sulla costa rimasero il generale Charles de Sombreuil e circa 6.500 uomini, di questi solo 2.500 erano soldati.\nIl giorno dopo Sombreuil chiese di negoziare la resa dei vandeani con Hoche, e inizialmente venne concessa ma poi il 27 luglio fece fucilare Sombreuil e tutti gli altri, tra emigrati e vandeani, vennero presi prigionieri. Infine nei giorni seguenti si comp\u00ec l'ennesimo massacro, la Convenzione, infatti, mand\u00f2 a Quiberon il commissario Tallien che rilasci\u00f2 alcuni civili e condann\u00f2 a morte tutti gli altri prigionieri.\nFine della guerra.\nDal luglio al dicembre 1795 non ci furono altri combattimenti importanti se non qualche schermaglia ormai, nonostante i futuri sovrani contribuirono inviando truppe a Charette e Stofflet, la seconda guerra di Vandea volgeva al termine.\nIl 22 febbraio 1796, alcuni capi vandeani si riunirono a Saugreni\u00e8re (vicino a La Poitevini\u00e8re) per organizzare i loro eserciti, ma nella notte la riunione fu interrotta dai repubblicani che attaccarono a sorpresa la citt\u00e0. La mattina del giorno successivo faranno molti prigionieri tra cui lo stesso Stofflet. Dopo l'arresto venne condotto ad Angers, dove venne giudicato con un processo veloce e condannato a morte, la sua sentenza verr\u00e0 effettuata lo stesso 23 febbraio.\nUn mese dopo, il 23 marzo, il generale Travot con al seguito circa 80 uomini, trov\u00f2 Charette con una trentina di fedelissimi nei boschi di La Chabotterie (comune di Saint-Sulpice-le-Verdon), il generale vandeano, dopo essere rimasto leggermente ferito, venne arrestato e condotto a Nantes per essere giudicato. Verr\u00e0 condannato a morte e fucilato il 29 marzo 1796. Il 15 luglio 1796 il Direttorio annunci\u00f2 ufficialmente che: \u00able insurrezioni dell'Ovest sono terminate\u00bb.\nTerza Guerra di Vandea.\nA causa dei metodi usati per porre fine all'insurrezione, la \"Vandea Militare\" sarebbe potuta insorgere nuovamente in qualsiasi occasione, gli insorti non riuscivano, ancora, ad accettare la repubblica visto il trattamento che ricevettero, inoltre subivano l'influenza dei futuri sovrani che vedendo i risultati della prima guerra di Vandea, capirono che l'esercito cattolico e reale avrebbe potuto farli tornare al trono.\nIl Colpo di Stato del 18 fruttidoro annull\u00f2 i risultati delle elezioni in 49 dipartimenti (in particolare nell'Ovest), in questo modo ripresero le persecuzioni nei confronti dei contro-rivoluzionari. Con le elezioni, infatti, si sperava in una vittoria dei sostenitori del re, che una volta al potere avrebbero facilitato il ritorno alla monarchia, ma ci\u00f2 non avvenne e la \"Vandea Militare\" insorse per la terza volta.\nQuesta volta l'insurrezione si allarg\u00f2 anche all'intera Normandia fino addirittura all'Eure-et-Loir, questo periodo ha probabilmente risentito dell'assenza di Napoleone, in quel momento impegnato nella Campagna d'Egitto, e il colpo di stato non fece altro che aumentare il desiderio di tornare alla monarchia, anche in quei dipartimenti orientali che, da sempre, avevano sostenuto la rivoluzione.\nLa guerra vera e propria scoppier\u00e0 nel 1799, quando il futuro Luigi XVIII comincer\u00e0 a mandare ai chouan armi e munizioni dalla Gran Bretagna, cominceranno quindi a combattere nel settembre del 1799 conquistando diverse citt\u00e0 tra cui Nantes, Le Mans, Saint-Brieuc, Redon e Roche-Bernard. L'insurrezione finir\u00e0 poi il 12 dicembre 1799, con un trattato di pace stipulato a Pouanc\u00e9, Napoleone era infatti tornato dall'Egitto e con un colpo di stato torn\u00f2 al potere, questa volta per\u00f2 comprese che gli insorti avrebbero continuato a combattere se non si fossero ascoltate le loro richieste.\nPer questo motivo a Pouanc\u00e9, con l'intento di allontanare il pericolo di una nuova guerra civile, fece delle promesse simili a quelle del trattato di La Jaunaye, con la differenza che questa volta fece rispettare i termini stabiliti dal trattato: consent\u00ec la libert\u00e0 religiosa e promise di non perseguitare i sacerdoti refrattari, inoltre sospese il servizio militare a patto di porre fine all'insurrezione, ma di contro avrebbe giustiziato chi non l'avesse fatto.\nLa maggior parte dei capi vandeani e chouan accettarono gli accordi di Pouanc\u00e9, fatta eccezione per Cadoudal che continu\u00f2 a combattere e dopo tre battaglie contro l'esercito repubblicano (che qualche anno dopo sarebbe divenuto imperiale), per fermarlo Napoleone gli propose di diventare generale, se si fosse arreso e se avesse congedato i suoi uomini, ma Cadoudal rifiut\u00f2 e si rifugi\u00f2 a Londra.\nIn seguito attuer\u00e0 altri provvedimenti a vantaggio degli abitanti della \"Vandea Militare\": il 28 dicembre 1799 assegner\u00e0 dei consoli della repubblica ai dipartimenti dell'Ovest; nel 1801 verr\u00e0 stipulato il Concordato tra la Napoleone e papa Pio VII con il quale si riconosceva il cattolicesimo come maggiore religione dello stato e si ripristinavano i diritti che erano stati tolti con la Costituzione civile del clero; nello stesso 1801 corrisponder\u00e0 anche un indennizzo per il patrimonio immobiliare della Vandea e nel 1811 lo estender\u00e0 anche alla Loira Atlantica e alle Deux-S\u00e8vres.\nQuarta Guerra di Vandea.\nSituazione prima della guerra.\nDopo la terza guerra di Vandea, la situazione politica francese era cambiata: Napoleone Bonaparte il 9 novembre 1799 mise fine al Direttorio e con esso chiuse la fase della Rivoluzione francese. Instaur\u00f2 il Consolato, proclamandosi primo console e nominando altri due consoli: Emmanuel Joseph Siey\u00e8s e Roger Ducos, questi governarono provvisoriamente fino al 1\u00ba gennaio 1800, giorno in cui entr\u00f2 in vigore ufficialmente il consolato, Napoleone quindi sostitu\u00ec i due consoli provvisori con Jean-Jacques R\u00e9gis de Cambac\u00e9r\u00e8s e Charles-Fran\u00e7ois Lebrun.\nDurante il consolato, si cerc\u00f2 di ristabilire la pace sia all'interno del paese che all'esterno: si pose fine alla terza guerra di Vandea acconsentendo alle richieste dei vandeani; si riallacciarono i rapporti con lo Stato pontificio, con il Concordato del 1801 e per facilitare l'accordo, Napoleone invi\u00f2 come rappresentante francese, insieme ai consoli, anche il sacerdote, ex-capo vandeano, \u00c9tienne-Alexandre Bernier (detto \"abb\u00e9 Bernier\"); nel 1802 venne firmato il trattato di Amiens con il quale si stabil\u00ec la pace tra Gran Bretagna e Francia; si mise fine alla Seconda coalizione e anche il Regno di Napoli, l'Impero Russo e l'Impero austriaco iniziarono a trattare la pace.\nIl periodo del consolato termin\u00f2 con il plebiscito del 6 novembre 1804 con il quale si confer\u00ec al primo console il titolo di \"imperatore dei francesi\": Napoleone divenne quindi imperatore e instaur\u00f2 il Primo impero francese. Con l'impero riprese la sua politica di espansione occupando gran parte dell'Europa e affidando alcuni regni a suoi parenti, ma a causa delle sconfitte militari subite e di problemi interni che indebolirono il suo potere, venne sconfitto dalla Sesta coalizione e mandato in esilio.\nCos\u00ec il 6 aprile 1814 Luigi XVIII torn\u00f2 sul trono e restaur\u00f2 la monarchia. Napoleone torner\u00e0 dal suo esilio e prender\u00e0 il potere per i cosiddetti \"Cento Giorni\" il 20 marzo 1815, i vandeani riorganizzarono l'Esercito cattolico e reale e insorsero per la quarta volta.\nLa guerra.\nNel marzo 1813 il fratello minore di Henri de La Rochejaquelein, Louis, tent\u00f2 diverse volte di dare inizio all'insurrezione, ma dal 1813 al 1814 (anno in cui Luigi XVIII divenne re di Francia) non riusc\u00ec a concretizzare il suo intento, cos\u00ec come si era realizzato negli anni precedenti.\nBisogner\u00e0 aspettare due anni per lo scoppio della quarta guerra di Vandea. Il 11 marzo 1815 d'Autichamp e Suzannet, a seguito di una riunione insieme ad altri capi vandeani, tenuta nei pressi di Nantes, ordinarono l'insurrezione della \"Vandea Militare\" per il 15 marzo.\nIl 15 maggio Suzannet raccolse 5.000 uomini a Leg\u00e9 e su altrettanti poteva contare d'Autichamp a Jallais. Sapinaud ne raccolse 4.000 a Herbiers, mentre Auguste de La Rochejaquelein (fratello di Henri e Louis) ne aveva 2.000 a Aubiers. Nel frattempo Louis de La Rochejaquelein e alcuni fedelissimi scortarono Luigi XVIII prima a Gand, in Belgio e poi direttamente in Gran Bretagna; ritornato in Francia il 16 maggio sbarc\u00f2 a Saint-Gilles-sur-Vie mettendo in fuga i 200 uomini che la presidiavano e portando con s\u00e9 molte armi e munizioni che distribu\u00ec agli insorti.\nNapoleone mand\u00f2 quindi il generale Travot per combattere i vandeani, il 19 maggio attacc\u00f2 una colonna vandeana a L'Aiguillon, composta da carri di munizioni e armi, ma il combattimento si svolse in un \"Bocage\" cosa che favor\u00ec i vandeani, che respinsero le truppe regolari di Travot. Il generale francese si prese la rivincita il 20 maggio, attaccando di notte l'accampamento vandeano nei pressi di Aizenay, nonostante si trovasse in netta inferiorit\u00e0 numerica. Nel combattimento riusc\u00ec a uccidere diversi vandeani e alcuni comandanti tra cui il nipote di Charette, Ludovic.\nIl 19 maggio tutti i capi vandeani si riunirono a Palluau e dopo quasi vent'anni dall'ultima volta, elessero un nuovo generalissimo dell'Esercito cattolico e reale. La scelta cadde su Louis de La Rochejaquelein, in quanto iniziatore di questa nuova insurrezione. Anche in quest'occasione non mancarono le liti interne ai comandanti vandeani. Il 29 maggio tutti gli eserciti vandeani si sarebbero dovuti incontrare a Soullans per cercare una migliore organizzazione, ma furono presenti solo Sapinaud e Auguste de La Rochejaquelein, perch\u00e9 Suzannet venne fermato da una colonna imperiale, mentre i generali Malartie, Flavigny e B\u00e9raudi\u00e8re accettarono l'armistizio offerto da Joseph Fouch\u00e9 e si fermarono a Falleron.\nNapoleone chiese poi loro di proporre agli altri capi vandeani la resa e questi obbedirono inviando a Louis de La Rochejaquelein una lettera il 31 maggio, con la quale tentarono di scoraggiare il generale vandeano, affermando che sarebbero arrivate altre truppe imperiali a rinforzo e che per quanto li riguardava essi non avrebbero pi\u00f9 combattuto. Anche altri capi vandeani erano favorevoli a un accordo con il governo, ma La Rochejaquelein rifiut\u00f2 ogni compromesso e in risposta il 2 giugno fece attraccare a Croix-de-Vie (oggi Saint-Gilles-Croix-de-Vie) navi britanniche che giunsero a portare rinforzi e rifornimenti. La Rochejaquelein venne anche informato dai comandanti britannici che si stava avvicinando una colonna del generale Travot che sfil\u00f2 accanto all'esercito di Suzannet senza che questi l'attaccasse.\nArrivati a Saint-Gilles, gli imperiali fecero fucilare i vandeani che presidiavano la citt\u00e0 per proteggere lo sbarco e caricarono le truppe di La Rochejaquelein, che nel frattempo continu\u00f2 a fare scaricare le navi. La battaglia dur\u00f2 un paio di giorni, poi La Rochejaquelein prefer\u00ec fermare lo sbarco e ripiegare per prepararsi allo scontro con Travot. Il 5 giugno il generale Est\u00e8ve entr\u00f2 in contatto con l'esercito di La Rochajaquelein nelle paludi nei pressi di Saint-Hilaire-de-Riez. La battaglia non fu particolarmente dura e nessuna delle due fazioni usc\u00ec vincitrice, tuttavia Louis de La Rochejaquelein venne ucciso e Auguste ferito, cos\u00ec i vandeani, che per\u00f2 non si accorsero della morte del generalissimo, si ritirano in ordine.\nAnche se la guerra sembrava volgere al termine, si cerc\u00f2 comunque di prolungarla il pi\u00f9 possibile. Venne infatti eletto come nuovo generalissimo Charles Sapinaud e gli scontri continuarono fino alla battaglia decisiva avvenuta il 21 giugno: Suzannet si scontr\u00f2 con il generale Lamarque a Rocheservi\u00e8re, dove mor\u00ec prima che la battaglia avesse inizio, colpito da un proiettile vagante. Lamarque non ebbe poi difficolt\u00e0 a disperdere gli uomini di Suzannet, quindi prese Boulogne e Thouars.\nIl 24 giugno 1815 fu firmato l'armistizio a Tessoualle, vicino a Cholet. Il giorno successivo si seppe della sconfitta di Napoleone a Waterloo (avvenuta il 18 giugno 1815), che determin\u00f2 la fine del regno di Napoleone. Nonostante tutto, erano ugualmente riusciti ad aiutare Luigi XVIII a salire al trono."}
{"id": "1740534", "revid": "24823", "url": "https://it.wikipedia.org/wiki?curid=1740534", "title": "Difesa Ucraina", "text": ""}
{"id": "1740535", "revid": "156618", "url": "https://it.wikipedia.org/wiki?curid=1740535", "title": "Guerra di Vandea", "text": ""}
{"id": "1740536", "revid": "156618", "url": "https://it.wikipedia.org/wiki?curid=1740536", "title": "Prima Guerra di Vandea", "text": ""}
{"id": "1740537", "revid": "287204", "url": "https://it.wikipedia.org/wiki?curid=1740537", "title": "Prima guerra di Vandea", "text": ""}
{"id": "1740538", "revid": "287204", "url": "https://it.wikipedia.org/wiki?curid=1740538", "title": "Seconda Guerra di Vandea", "text": ""}
{"id": "1740539", "revid": "156618", "url": "https://it.wikipedia.org/wiki?curid=1740539", "title": "Seconda guerra di Vandea", "text": ""}
{"id": "1740540", "revid": "287204", "url": "https://it.wikipedia.org/wiki?curid=1740540", "title": "Terza Guerra di Vandea", "text": ""}
{"id": "1740541", "revid": "156618", "url": "https://it.wikipedia.org/wiki?curid=1740541", "title": "Terza guerra di Vandea", "text": ""}
{"id": "1740542", "revid": "287204", "url": "https://it.wikipedia.org/wiki?curid=1740542", "title": "Quarta Guerra di Vandea", "text": ""}
{"id": "1740543", "revid": "156618", "url": "https://it.wikipedia.org/wiki?curid=1740543", "title": "Quarta guerra di Vandea", "text": ""}
{"id": "1740549", "revid": "184755", "url": "https://it.wikipedia.org/wiki?curid=1740549", "title": "Bosoni pseudoscalari", "text": ""}
{"id": "1740552", "revid": "1465298", "url": "https://it.wikipedia.org/wiki?curid=1740552", "title": "Lophotrochozoa", "text": "I Lophotrochozoa sono uno dei due maggiori cladi degli animali protostomi (con gli Ecdysozoa). La tassonomia fu introdotta dal 1995 in una pubblicazione di Halanych. Il clade \u00e8 supportato e basato su dati molecolari; evidenze molecolari che risultano dagli studi dell'evoluzione di piccole subunit\u00e0 di RNA ribosomale (rRNA) supportano la monofilia dei phyla compresi in questo clade.\nQuesto clade raggruppa animali che appartenevano a diverse (ed obsolete) suddivisioni tassonomiche; alcuni phyla erano parte dei Celomati ed altri degli Pseudocelomati.\nIl nome Lophotrochozoa deriva dal fatto che gli animali appartenenti a questo clade si nutrono tramite un lofoforo o si sviluppano mediante una larva trocofora."}
{"id": "1740555", "revid": "92723", "url": "https://it.wikipedia.org/wiki?curid=1740555", "title": "Arcidiocesi di Puebla de los Angeles, Puebla", "text": ""}
{"id": "1740561", "revid": "547034", "url": "https://it.wikipedia.org/wiki?curid=1740561", "title": "Sonoma (hardware)", "text": "Sonoma \u00e8 il nome in codice della seconda generazione della piattaforma Centrino sviluppata da Intel per i computer portatili. \u00c8 stata presentata il 19 gennaio 2005 per sostituire la precedente Carmel, sul mercato dai primi mesi del 2003, e che era stata la capostipite della piattaforma Centrino.\nI 3 componenti chiave della piattaforma Sonoma.\nCos\u00ec come la prima generazione della piattaforma Centrino (Carmel) era basata su 3 componenti chiave, e cio\u00e8 CPU, Chipset e Scheda wireless espressamente progettati per l'impiego in ambito mobile e quindi per avere come principale obiettivo il giusto bilanciamento tra prestazioni e consumi, anche per la nuova Sonoma Intel mantenne gli stessi requisiti, e solo se un sistema integrava tutti e 3 i componenti suggeriti dalla casa madre, esso poteva fregiarsi del \"logo Centrino\", mentre se un produttore decideva di utilizzare solo la CPU suggerita ma una diversa scheda di rete wireless, esso avrebbe solo potuto portare il logo relativo alla CPU impiegata e non quello dell'intera piattaforma.\nCaratteristiche principali della piattaforma Sonoma.\nUn anno dopo la presentazione di Carmel (la piattaforma precedente a Sonoma) e quindi del Pentium M Banias, a met\u00e0 2004 Intel present\u00f2 il suo successore, ovvero la seconda generazione del Pentium M, conosciuto come Dothan. Non si trattava di un processore completamente nuovo, dato che l'architettura era rimasta la stessa di Banias, ma era caratterizzato da diversi affinamenti che lo rendevano in grado di \"spremere\" al meglio le potenzialit\u00e0 dell'architettura introdotta dal suo predecessore. Il lancio del nuovo processore non coincise immediatamente con il lancio della nuova piattaforma; inizialmente infatti si era visto solo un aggiornamento della sola CPU nei sistemi pensati per la piattaforma Centrino Carmel. Per questo motivo la piattaforma di riferimento rimaneva ancora Carmel, sebbene basata sul nuovo processore, e quindi rinominata formalmente \"Carmel Refresh\". Si trattava in effetti dello stesso approccio che Intel avrebbe poi utilizzato anche al momento della presentazione di alcune generazioni successive di Centrino.\nIl 19 gennaio 2005 arriv\u00f2 l'atteso aggiornamento dell'intera piattaforma che prese il nome di Sonoma. Di seguito i tre componenti chiave della piattaforma:\nLa piattaforma successiva.\nIl nome \"Centrino\" vero e proprio \u00e8 stato utilizzato da Intel solo per le prime 2 generazioni della piattaforma (Carmel e Sonoma).\nLa generazione successiva, la terza, conosciuta come Napa e arrivata sul mercato un anno dopo Sonoma, ovvero a inizio 2006, port\u00f2 anche a una revisione del nome commerciale dell'intera piattaforma in modo che gli utenti potessero percepire pi\u00f9 facilmente il salto generazionale delle tecnologie e venissero quindi spinte maggiormente all'aggiornamento dei propri sistemi; essa era basata sul processore noto con il nome in codice Yonah. Tale processore, che all'inizio doveva prendere il nome commerciale di \"Pentium M serie 8xx\", venne poi rinominato a novembre 2005 in Core Duo, in modo da evidenziare maggiormente la caratteristica dual core che contraddistingueva il nuovo progetto. Allo stesso scopo, anche il marchio Centrino si \u00e8 evoluto, diventando Centrino Duo, ovvero il nome commerciale di quella piattaforma che per pi\u00f9 di un anno era stata chiamata solo attraverso il proprio nome in codice (Napa), costituita dal processore Core Duo, insieme al chipset i945 Calistoga e al modulo wireless Intel Pro Wireless 3945 ABG Golan.\nIn realt\u00e0, con l'avvento della terza generazione, il marchio Centrino vero e proprio non \u00e8 scomparso completamente ma \u00e8 stato solo relegato a particolari applicazioni. Alcune versioni del processore Yonah infatti, erano prodotte come CPU single core, e commercializzate con il nome di Core Solo alla base ancora di piattaforme Centrino \"semplici\" (sebbene con un logo modificato rispetto a quello utilizzato fino alla precedente Sonoma)."}
{"id": "1740571", "revid": "3732", "url": "https://it.wikipedia.org/wiki?curid=1740571", "title": "Orlov", "text": "Orlov, \u00e8 un nome di origine russa derivante da \"orel\" (aquila); al femminile \"Orlova\".\n\u00c8 il cognome di una famiglia dell'aristocrazia russa."}
{"id": "1740574", "revid": "600229", "url": "https://it.wikipedia.org/wiki?curid=1740574", "title": "Orlov (diamante)", "text": ""}
{"id": "1740578", "revid": "760369", "url": "https://it.wikipedia.org/wiki?curid=1740578", "title": "Astico", "text": "Il fiume Astico (\"Astego\" in veneto, \"Aste\" in cimbro, \"Astichbach\" in tedesco, desueto) \u00e8 un corso d'acqua italiano che scorre nella omonima valle, tra il Trentino - in minima parte - e la provincia di Vicenza.\nOrigine del nome.\nIl nome del fiume deriva - secondo un'interpretazione - da \"\u00e0stacus\", gambero d'acqua dolce, presente in alcuni tratti della valle. Secondo lo storico vicentino Gaetano Macc\u00e0, deriverebbe invece da \"laste\", le lastre di pietra levigata presenti in fondovalle e lambite dal fiume. Al tempo di Roma il fiume Astico era nominato \"Medoacus Minor\" e il fiume Brenta \"Medoacus Maior\".\nStoria.\nFin dai tempi della preistoria il fiume Astico giungeva dove oggi sorge l'abitato di Sarcedo. Qui, in epoca romana, fu costruito un imponente muro, lungo circa 800\u00a0m., che impediva al fiume di dilagare subito in pianura\u00a0\u2013 devastando Vicenza con le sue piene, con il rischio di distruggere l'acquedotto romano della citt\u00e0 e gli insediamenti sorti con la centuriazione di Thiene - e lo deviava fino alla collina di Montecchio Precalcino.\nVerso il VI secolo d.C. per\u00f2, probabilmente in seguito a una piena eccezionale, il fiume devi\u00f2 verso sud est in direzione dell'attuale Povolaro, occupando quello che oggi \u00e8 il letto del fiume Astichello e prima di allora era l'antico letto del torrente Brenta.\nIn questo alveo l'Astico si allargava, per una larghezza media di 700\u2013800\u00a0m. ed una lunghezza di alcuni chilometri; questa striscia acquitrinosa era chiamata \"Lacus Pusterlae\" ed arrivava fino alla citt\u00e0 dove trovava un dosso, formato dai detriti del fiume stesso, il Motton Pusterla che in epoca medievale sarebbe stato chiamato Castello o Santa Corona o San Pietro. Dopo alcune centinaia di metri il fiume, passato sotto l'antico ponte romano, in seguito chiamato Ponte di San Pietro, confluiva nel Retrone alle Barche.\nL'assetto idrografico rest\u00f2 immutato fino a tutto l'XI secolo, quando probabilmente gli stessi vicentini, per ridurre il pericolo delle ricorrenti piene dell'Astico ne deviarono il corso a nord di Montecchio Precalcino e ne convogliarono il corso verso il Tesina, lasciando che a Vicenza giungessero solo una parte delle acque, cio\u00e8 l'Astichello che continu\u00f2 a scorrere nel vecchio alveo.\nPercorso.\nNasce tra il monte Sommo Alto e il monte Plaut nel territorio comunale di Folgaria. Nel tratto iniziale del suo corso scende impetuosamente fino alla frazione di Buse nei pressi di Lavarone per poi seguire, piegando decisamente verso sud est, la Val d'Astico - cui ha dato nome - che separa l'Altopiano dei Sette Comuni da quelli di Folgaria e Tonezza del Cimone nella parte alta del suo corso, e dalle colline delle Bregonze nella parte centrale. \nSi dirige verso Lastebasse e Casotto, ricevendo gli affluenti Rio Torto, Val Longa, Val Roa e Torra. Prosegue quindi verso Pedescala, dove riceve le acque del torrente Assa (dalla Val d'Assa), e Seghe di Velo, dove confluisce il torrente Posina, entrambi con ampi bacini imbriferi. Dirigendosi verso est passa per Meda, Piovene Rocchette, Caltrano, Calvene, Lugo e Fara Vicentino, ricevendo gli apporti di torrenti minori, come il Narotti, il Val Campiello e il Val Chiavona.\nLa vallata dell'alto Astico, molto stretta fino a Meda, si allarga verso Rocchette e sbocca in pianura nell'ampio bacino compreso tra le pendici dei monti Sunio e Summano, dove il torrente ha inciso uno spesso strato alluvionale che assorbe gran parte delle sue acque di magra. Poco a valle di Lugo l'intera residua portata viene deviata nel canale Mordini e l'alveo rimane completamente asciutto, per gran parte dell'anno, fino a Lupia di Sandrigo, dove confluisce nel Tesina e assume questo nome.\nHa carattere torrentizio, con portata fortemente variabile nel corso delle stagioni. Ciononostante, soprattutto in passato, sono sorte lungo il suo corso numerose attivit\u00e0 che sfruttavano la forza motrice dell'acqua."}
{"id": "1740581", "revid": "1573940", "url": "https://it.wikipedia.org/wiki?curid=1740581", "title": "Ecdysozoa", "text": "Gli Ecdysozoa sono uno dei due maggiori cladi degli animali protostomi (con i Lophotrochozoa). Il \"clade\" \u00e8 supportato e basato su dati molecolari; evidenze molecolari, infatti, risultano dagli studi dell'evoluzione di geni 18S di RNA ribosomale (rRNA). Un grosso studio del 2008 di Dunn \"et al.\" conferma questo gruppo naturale e ci\u00f2 supporta la monofilia dei phyla compresi in questo \"clade\". Il nome deriva dal fatto che questi animali (non tutti) compiono \"ecdisi\" (conosciuta anche come muta).\nQuesto \"clade\" raggruppa animali che appartenevano a diverse (obsolete) suddivisioni tassonomiche: alcuni phyla erano parte dei Celomati ed altri degli Pseudocelomati."}
{"id": "1740588", "revid": "180972", "url": "https://it.wikipedia.org/wiki?curid=1740588", "title": "Lorenzo duca di Urbino", "text": ""}
{"id": "1740590", "revid": "28592", "url": "https://it.wikipedia.org/wiki?curid=1740590", "title": "Elettrodomestici", "text": ""}
{"id": "1740592", "revid": "28592", "url": "https://it.wikipedia.org/wiki?curid=1740592", "title": "Gelatiera", "text": ""}
{"id": "1740594", "revid": "104458", "url": "https://it.wikipedia.org/wiki?curid=1740594", "title": "Sarah Schleper", "text": "Biografia.\nStagioni 1995-1997.\nSciatrice specialista delle prove tecniche, la statunitense Sarah Schleper inizi\u00f2 a competere in gare FIS nell'agosto del 1994 ed esord\u00ec in Nor-Am Cup il 1\u00ba dicembre dello stesso anno, nello slalom speciale di Loveland chiuso al 33\u00ba posto. Nella stagione successiva debutt\u00f2 in Coppa del Mondo, il 18 novembre 1995 a Vail/Beaver Creek, senza qualificarsi per la seconda manche dello slalom speciale in programma.\nIl 9 dicembre 1995 esord\u00ec in Coppa Europa classificandosi 30\u00aa nello slalom speciale di \u0160pindler\u016fv Ml\u00fdn, mentre nel 1997 colse il suo primo podio in Nor-Am Cup, il 3 gennaio a Mont Orford in slalom gigante (2\u00aa), e vinse la medaglia d'argento nello slalom speciale Mondiali juniores di Schladming.\nStagioni 1998-2005.\nNella stagione 1997-1998 vinse la sua prima gara in Nor-Am Cup, lo slalom gigante del 28 novembre disputato a Winter Park/Breckenridge, ed esord\u00ec ai Giochi olimpici invernali: a fu 22\u00aa nello slalom speciale e non concluse lo slalom gigante. Nella stagione 2000-2001 colse il suo primo podio in Coppa del Mondo, chiudendo al 2\u00ba posto lo slalom speciale del 10 dicembre disputato a Sestriere, ed esord\u00ec ai Campionati mondiali: a Sankt Anton 2001 tuttavia non concluse n\u00e9 lo slalom gigante, n\u00e9 lo slalom speciale.\nAi XIX Giochi olimpici invernali di si piazz\u00f2 21\u00aa nello slalom gigante e non concluse lo slalom speciale, mentre l'anno dopo ai Mondiali di Sankt Moritz non port\u00f2 a termine entrambe le prove. Ai successivi Mondiali di Bormio/Santa Caterina Valfurva 2005 colse il suo miglior piazzamento iridato in carriera, 7\u00aa nello slalom speciale, e si classific\u00f2 13\u00aa nello slalom gigante. In Coppa del Mondo a fine stagione ottenne la sua prima vittoria, il 12 marzo a Lenzerheide in slalom speciale.\nStagioni 2006-2022.\nAi XX Giochi olimpici invernali di fu 10\u00aa nello slalom speciale e non concluse lo slalom gigante; tre anni dopo, ai Mondiali di Val-d'Is\u00e8re 2009, nelle medesime specialit\u00e0 si piazz\u00f2 rispettivamente 28\u00aa e 31\u00aa. Nella stagione 2009-2010 colse il suo primo podio in Coppa Europa, il 16 dicembre nello slalom gigante di Alleghe (3\u00aa), e partecip\u00f2 ai XXI Giochi olimpici invernali di , dove si classific\u00f2 14\u00aa nello slalom gigante e non concluse lo slalom speciale.\n21\u00aa nello slalom gigante e fuori gara nella slalom speciale ai Mondiali di Garmisch-Partenkirchen 2011, il 29 dicembre di quell'anno si ritir\u00f2 dall'attivit\u00e0 agonistica e per festeggiare tale occasione corse lo slalom speciale di Lienz portando in braccio fino al traguardo il figlio Lasse. Nel maggio 2014 ha annunciato il suo ritorno alle gare con la nuova nazionalit\u00e0 messicana; la sua prima gara con i nuovi colori \u00e8 stato lo slalom gigante di S\u00f6lden del 25 ottobre successivo, nel quale non si \u00e8 qualificata per la seconda manche. Ai successivi Mondiali di Vail/Beaver Creek \u00e8 stata 50\u00aa nello slalom gigante e non ha completato lo slalom speciale, mentre a quelli di Sankt Moritz 2017 si \u00e8 classificata 38\u00aa nella discesa libera, 37\u00aa nel supergigante, 41\u00aa nello slalom gigante, 27\u00aa nella combinata e non ha completato lo slalom speciale. Ai XXIII Giochi olimpici invernali di si \u00e8 classificata 41\u00aa nel supergigante e non ha completato lo slalom gigante; ai Mondiali di \u00c5re 2019 si \u00e8 piazzata 29\u00aa nel supergigante e 42\u00aa nello slalom gigante e a quelli di Cortina d'Ampezzo 2021 \u00e8 stata 41\u00aa nello slalom gigante. Ai XXIV Giochi olimpici invernali di si \u00e8 classificata 35\u00aa nel supergigante e 37\u00aa nello slalom gigante.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nNor-Am Cup.\nNor-Am Cup - vittorie.\nLegenda:\nGS = slalom gigante\nSL = slalom speciale\nSouth American Cup.\nSouth American Cup - vittorie.\nLegenda:\nGS = slalom gigante"}
{"id": "1740597", "revid": "44735", "url": "https://it.wikipedia.org/wiki?curid=1740597", "title": "Colpo di fulmine (Paola e Chiara)", "text": ""}
{"id": "1740599", "revid": "770685", "url": "https://it.wikipedia.org/wiki?curid=1740599", "title": "Consiglio esecutivo della Corsica", "text": "Il Consiglio esecutivo della Corsica (in francese \"Conseil ex\u00e9cutif de Corse\", in corso \"Cunsigliu esecutivu di a Corsica\") \u00e8 l'organo esecutivo della Collettivit\u00e0 territoriale della Corsica.\n\u00c8 il governo regionale della Corsica, assicura la coerenza e la gestione degli affari della Corsica; \u00e8 stato istituito nel 1992 e nel 2002 ha ricevuto dal governo di Parigi altri poteri.\n\u00c8 composto da un presidente e da otto consiglieri, eletti per sei anni dall'Assemblea della Corsica al suo interno. Il compito principale del Consiglio esecutivo \u00e8 lo sviluppo della Corsica in ogni campo.\nIl presidente del Consiglio esecutivo.\nIl presidente del consiglio esecutivo esercita il potere esecutivo della Collectivit\u00e0 territoriale della Corsica, che nelle altre regioni della Francia \u00e8 detenuto dal Presidente del Consiglio Regionale. Rappresenta la Collettivit\u00e0 territoriale della Corsica in tutti gli atti della vita civile e giudiziaria. \nPrepara ed esegue le delibere dell'Assemblea della Corsica."}
{"id": "1740601", "revid": "827882", "url": "https://it.wikipedia.org/wiki?curid=1740601", "title": "Oltrefersina", "text": "Oltrefersina \u00e8 la circoscrizione amministrativa numero 10 del comune di Trento. Si trova a sud della citt\u00e0, ed \u00e8 fisicamente separata dal resto della citt\u00e0 dal torrente Fersina, che cinge il confine nord della stessa Circoscrizione, e da questo ne prende anche il nome. Al 31 dicembre 2005 aveva 18.304 abitanti.\nTale circoscrizione \u00e8 formata dai quartieri cittadini di Bolghera, Clarina, Madonna Bianca, Man, San Bartolomeo, Villazzano Tre. \u00c8 incluso inoltre il Casteller.\nA sud della circoscrizione ma in territorio di quella di Mattarello si trovano l'aeroporto di Trento e il Museo dell'aeronautica, entrambi dedicati a Gianni Caproni. In zona Santa Chiara presso l'ospedale Santa Chiara ed in zona San Bartolomeo si trovano le stazioni ferroviarie della Ferrovia della Valsugana, linea ferroviaria non elettrificata che collega Trento con il Veneto (Bassano del Grappa, Padova e Venezia); la quale nel tratto compreso tra Borgo Valsugana e Trento funge da metropolitana di superficie.\nLa circoscrizione Oltrefersina \u00e8 altres\u00ec nota per l'organizzazione dell'Oltre Cover Music Maraton Rock Festival, trampolino di lancio di varie band musicali giovanili della Regione Trentino-Alto Adige.\nCuriosit\u00e0.\nIl quartiere della Bolghera ha dato i natali a Mario Borzaga, dei Missionari Oblati di Maria Immacolata, morto martire in Laos nel maggio 1960.\nNell'ambito del territorio della Circoscrizione Oltrefersina, sono nate e han vissuto la loro infanzia le attrici e showgirl Alessia Merz e Adriana Volpe e Paola Calliari."}
{"id": "1740603", "revid": "599013", "url": "https://it.wikipedia.org/wiki?curid=1740603", "title": "C\u00e0rparo", "text": ""}
{"id": "1740609", "revid": "830939", "url": "https://it.wikipedia.org/wiki?curid=1740609", "title": "Solimi", "text": "Nella mitologia greca, i Solimi erano una popolazione che abitava l'Asia Minore e che traeva le proprie origini da un capostipite, Solimo, il quale passava per essere un figlio di Zeus, oppure del dio Ares.\nNei miti.\nAll'interno dei miti, i Solimi compaiono raramente e sono ricordati sempre a causa della loro brutalit\u00e0 o per i loro violenti costumi.\nEssi compaiono particolarmente nella leggenda di Bellerofonte, ed appaiono come i suoi pi\u00f9 grandi; infatti il re Iobate, su preghiera del genero Preto, re di Tirinto, il quale voleva liberarsi dell'eroe, ordin\u00f2 a Bellerofonte di recarsi nella regione in cui abitava questa trib\u00f9 guerriera con l'incarico di sterminarla interamente.L'eroe part\u00ec e, grazie al suo cavallo alato Pegaso, massacr\u00f2 il re e gran parte dell'esercito nemico. In seguito per\u00f2 i Solimi si risollevarono e in una battaglia uccisero Isandro, il primogenito di Bellerofonte."}
{"id": "1740615", "revid": "256125", "url": "https://it.wikipedia.org/wiki?curid=1740615", "title": "Solimo", "text": ""}
{"id": "1740618", "revid": "125017104", "url": "https://it.wikipedia.org/wiki?curid=1740618", "title": "Coro di Nuoro", "text": "Il Coro di Nuoro fu fondato a Nuoro nel 1952 da un gruppo di giovani appassionati del canto popolare e delle tradizioni di Nuoro.\nUno dei punti di riferimento per il coro \u00e8 stato il maestro Gian Paolo Mele, che lo ha diretto per tanti anni. Mele era entrato a far parte del coro nel 1961, proponendo la sua prima composizione Adios, Nugoro amada. Inoltre aveva proseguito costantemente la ricerca di canti popolari e tradizionali della Sardegna e del recupero di numerose melodie. \nLe sue ricerche erano indirizzate agli aspetti pi\u00f9 particolari della musicalit\u00e0 tradizionale sarda che vanno dal canto a tenore, al cantu a chiterra, ai canti sacri e profani della tradizione musicale nuorese. \nQuindi la valorizzazione di brani esistenti come \"No potho reposare\", \"Deus ti salvet Maria\", il \"Miserere\", lo \"Stabat Mater\", ecc., effettuando anche un'attivit\u00e0 di recupero di motivi tradizionali che stavano rischiando di andare persi, come per esempio la canzone \"Sa parhistoria 'e balubirde\" recuperata e incisa nel 1966. \nInoltre Mele aveva musicato diverse composizioni di alcuni poeti nuoresi, facendone dei veri canti popolari che sono divenuti patrimonio della cultura isolana, fra questi: \"Zia Tatana Faragone\", Ninna nanna de Anton'Istene, \"Bobore Ficumurisca\", \"Sa crapola\", \"Su Battizzu\" (poesia di Sebastiano Satta), \"Su castanzeri\", \"Su candelarju\".\nStoria.\nIl Coro di Nuoro nasce a Nuoro nel 1952 per volere di un gruppo di giovani appassionati di musica, del canto popolare e delle tradizioni popolari di Nuoro, della Barbagia e anche del resto dell'isola.\nNel 1955 il coro aveva partecipato al festival musicale radiofonico \"Il campanile d'oro\". Hanno collaborato con il coro veneto I Crodaioli di Bepi De Marzi. Nel febbraio 2018 viene a mancare lo storico Maestro Gian Paolo Mele Corriga. Il coro \u00e8 in attivit\u00e0 ed \u00e8 diretto da Francesco Mele, figlio di Gian Paolo.\nTourn\u00e9e.\nIl Coro di Nuoro si \u00e8 esibito in Europa, America e Africa. Partecipa alle pi\u00f9 importanti manifestazioni folkloristiche come l\"'Europeade del Folklore\". \nDi particolare prestigio la partecipazione al concerto di Natale che si tiene a Roma, alla Camera dei Deputati. Tale evento, divenuto appuntamento fisso a partire dal dicembre 2005, ha visto il Coro di Nuoro protagonista due volte: nel 2006 e nel 2008. I concerti sono stati trasmessi in diretta televisiva sul canale satellitare della Camera dei Deputati."}
{"id": "1740620", "revid": "175595", "url": "https://it.wikipedia.org/wiki?curid=1740620", "title": "Moscow Summer Time", "text": ""}
{"id": "1740623", "revid": "24823", "url": "https://it.wikipedia.org/wiki?curid=1740623", "title": "Difesa Vecchia Indiana", "text": ""}
{"id": "1740626", "revid": "256125", "url": "https://it.wikipedia.org/wiki?curid=1740626", "title": "Arcisio", "text": ""}
{"id": "1740630", "revid": "339392", "url": "https://it.wikipedia.org/wiki?curid=1740630", "title": "1848 in Austria", "text": ""}
{"id": "1740633", "revid": "36426", "url": "https://it.wikipedia.org/wiki?curid=1740633", "title": "Bagno comunale di Firenze", "text": "Il Bagno comunale di Firenze si trova in via Sant'Agostino 8, nel tratto compreso tra piazza Santo Spirito e via Maffia. Pochi metri pi\u00f9 avanti, la strada si collega con la via dei Serragli, principale direttrice viaria dell'Oltrarno. \u00c8 un complesso di bagni pubblici realizzato ai primi del Novecento e tuttora con la stessa destinazione d'uso, almeno per una parte del complesso.\nStoria.\nLa costruzione di un \"Bagno Comunale nel Quartiere di Oltrarno\" fu approvata con deliberazioni consiliari del 4 giugno e dell'8 settembre 1908. Ad un primo progetto - ad un solo piano rialzato, perfettamente simmetrico nella composizione con un ampio corpo centrale leggermente pi\u00f9 avanzato e due ali - fece seguito una seconda soluzione progettuale che prevedeva un ulteriore corpo di fabbrica esteso sul retro dell'ala destra destinato all'alloggiamento della caldaia, e un pi\u00f9 compatto trattamento del fronte, con meno partizioni ed aperture e con una maggiore enfasi nel disegno dell'entrata. A tale secondo progetto segu\u00ec una terza ed ultima redazione che manteneva la simmetria della facciata mentre l'impianto si ampliava sul retro dell'ala destra destinata ai bagni per le donne.\nLa realizzazione, prevista lungo la via Sant'Agostino, rendeva necessari gli espropri di alcuni stabili confinanti con una propriet\u00e0 comunale preesistente, posta in diretta comunicazione con le scuole comunali di via Maffia; la demolizione di tali stabili, di propriet\u00e0 Cappuccini, Marinai, Orlandi e Fagnoni fu deliberata il 12 settembre 1909 e affidata, al pari dei lavori di costruzione del nuovo bagno, alla Cooperativa Popolare Muratori, Manovali e Sterratori. Le demolizioni vennero concluse nel dicembre del 1909 e il 30 giugno 1911 risulta terminato il nuovo edificio, collaudato dall'ing. Giovanni Bellincioni nel settembre dello stesso anno.\nLa spesa totale della costruzione, prevista di \u00a3. 29.499,42, ascese a \u00a3. 31.585,87 di cui \u00a3 1374,75 alla Societ\u00e0 Cooperativa Popolare, \u00a3 816,77 alla ditta Bernieri Gino, \u00a3 270,06 alla ditta Fratelli Ridi, \u00a3 179,90 alla Societ\u00e0 per Impianti e Forniture elettriche, \u00a3 123,97 alla ditta Cardini Giuseppe e \u00a3 28820,42 alla ditta Koerting che realizz\u00f2 l'impianto di riscaldamento e ventilazione.\nTra il 1982 e il 1983, data la notevole altezza dei locali, \u00e8 stata effettuata una completa ristrutturazione interna dell'edificio che ha portato alla creazione ex novo di un piano primo e alla separazione definitiva dell'ala destra, anch'essa totalmente rimaneggiata per uso di una associazione di pubblica assistenza.\nArchitettura.\nL'edificio, che a tutt'oggi non \u00e8 ancora stato oggetto di studio e di valutazione critica, sorge nel popoloso quartiere di Santo Spirito; la costruzione venne quindi inserita senza soluzioni di continuit\u00e0 nel fitto tessuto dell'edilizia storica del quartiere, contigua a edifici religiosi e residenziali e intimamente collegata alla vita del quartiere stesso: oltre ai normali orari di apertura quotidiani, il bagno pubblico rimane infatti aperto anche in occasione di manifestazioni serali in piazza Santo Spirito per consentire l'uso dei servizi igienici.\nAd un solo piano rialzato, il Bagno Pubblico Comunale prospetta sulla via Sant'Agostino con una facciata piuttosto sviluppata in lunghezza, segnata al centro da un ampio fornice d'ingresso rettangolare e perfettamente simmetrica nelle dimensioni e nel trattamento delle due ali.\nNella lunga compagine degli affacci sulla strada, la qualificazione e il decoro dell'edificio sono affidati a numerosi e massicci inserti in pietra che costituiscono l'alta zoccolatura di base, le pesanti incorniciature delle finestre, la trabeazione e l'attico di coronamento del fornice d'ingresso.\nBugne rustiche poste in verticale rafforzano inoltre gli spigoli dell'ingresso, segnano i confini della costruzione e spartiscono ciascuna delle due ali in due distinti settori inquadrando le specchiature di mattoni faccia a vista.\nNel complesso, la facciata rivela una tarda derivazione secessionista, particolarmente amplificata nel disegno del fornice centrale che appare affiancato da due corpose mensole a riccio nella parte superiore delle lesene di sostegno del tratto di trabeazione aggettante, - nel cui fregio un cartiglio reca la scritta Bagno Comunale - e coronato infine da un attico, ai lati del quale si prolungano le metope poste a mo' di capitelli sopra i mensoloni stessi.\nChiuso da una cancellata in ferro battuto, il fornice immette in un piccolo atrio rettangolare, sorta di spazio-diaframma tra esterno e interno, sulle cui pareti si prolungano le fasce in pietra ad inquadramento delle specchiature ad intonaco e che sulla parete di fondo si modellano in una robusta incorniciatura della porta d'ingresso, preceduta da una breve scalinata rettilinea in marmo e sovrastata del giglio fiorentino.\nAd esclusione dell'infisso in legno e vetri della porta d'ingresso, all'interno pi\u00f9 nulla rimane della costruzione originaria: il rifacimento operato negli anni tra il 1982 e il 1983 ha portato alla completa ridistribuzione dei locali, alla scomparsa di tutte le finiture originali e all'accecamento interno delle finestre di facciata.\nLa notevole altezza dei locali (m. 5,23), ha consentito infatti la creazione di un primo piano, collegato tramite una scala interna a tre rampe addossata sulla parete di fondo del vestibolo.\nAl piano terreno il settore di sinistra, in origine destinato a bagni per gli uomini, \u00e8 stato nella prima parte adattato a gabinetti mentre la sala sul fondo \u00e8 destinata al personale di servizio e affaccia con una porta finestra sul non vasto cortile posteriore. Al primo piano, il pianerottolo di arrivo della scala in marmo disimpegna le due ali, quella destra per gli uomini e quella sinistra per le donne, ciascuna delle quali divisa in cabine doccia e bagni posti ai lati del corridoio centrale.\nL'ala destra, in origine destinata ai bagni per le donne ed accessibile anche dal vestibolo, \u00e8 stata definitivamente separata ed ha subito anch'essa un completo rifacimento interno; \u00e8 attualmente occupata dalla Fratellanza Militare che si avvale come entrata della porticina gi\u00e0 di servizio aperta sulla stessa via Sant'Agostino.\nSul cortile retrostante, destinato a parcheggio riservato carrabile tramite un accesso su via Maffia, sorge inoltre un piccolo annesso ad un solo piano, anch'esso in uso alla associazione di pubblica assistenza."}
{"id": "1740640", "revid": "1305772", "url": "https://it.wikipedia.org/wiki?curid=1740640", "title": "Strange World (K\u00e9)", "text": "Strange World \u00e8 il primo, e il pi\u00f9 conosciuto, brano del cantante newyorkese K\u00e9, pubblicato come singolo nel 1995, e in seguito inserito nell'album di debutto dell'artista \"I Am [ ]\".\n\"Strange World\" \u00e8 un inno alla pace, ricordato soprattutto per il particolare timbro di voce del cantante, che ricorda quello di una donna. Il brano all'epoca ebbe una popolarit\u00e0 immensa in Italia, arrivando fino alla settima posizione dei singoli pi\u00f9 venduti.\nVideo musicale.\nIl videoclip di \"Strange World\", diretto da Sophie Muller, \u00e8 stato prodotto dalla \"Oil Factory\". Nel video il cantante K\u00e8 entra nella toilette di un bagno pubblico dove, dopo essersi spogliato, comincia a cantare il brano. Nelle altre toilette si vedono diverse persone, fra le quali due ragazzini intenti a lanciarsi la carta igienica, una signora che pulisce accuratamente la maniglia della porta, una ragazza che mangia un panino, una giovane coppia lesbica, e infine un ragazzo che si rifugia in una toilette, inseguito da un gruppo di persone. In alcune sequenze viene mostrato K\u00e8 appeso a testa in gi\u00f9 e dipinto completamente di bianco.\nVersione degli HIM.\nNel settembre del 2012 \u00e8 stata pubblicata una versione della canzone interpretata dal gruppo finlandese HIM che comparir\u00e0 in seguito come inedito nella compilation XX - Two Decades of Love Metal in uscita ad ottobre.\nVideo musicale.\nIl videoclip mostra il gruppo esibirsi nel suonare il brano."}
{"id": "1740641", "revid": "237161", "url": "https://it.wikipedia.org/wiki?curid=1740641", "title": "Emilio Mola", "text": "Fu uno dei capi della rivolta che avrebbe dato l'avvio alla guerra civile spagnola e che avrebbe condotto alla dittatura di Francisco Franco, che lo cre\u00f2 post-mortem primo duca di Mola e Grande di Spagna.\nBiografia.\nMola nacque a Cuba che a quel tempo era una colonia spagnola, dove suo padre, un ufficiale dell'esercito, era in servizio. Si iscrisse all'accademia militare di fanteria di Toledo nel 1907. Partecip\u00f2 quindi alla guerra coloniale in Marocco dove si distinse meritando l'importante onorificenza militare spagnola della Medalla Militar Individual, che gli schiuse il successo nella carriera militare. Nel 1927 egli diviene generale di brigata. Capo carismatico, capace e molto amato dai suoi uomini.\nMesso a capo del dipartimento di sicurezza nel 1930, egli divenne subito inviso alle fazioni politiche liberali e socialiste per le sue idee conservatrici, e quando queste vinsero le elezioni ed andarono al governo, lo relegarono nella carica di governatore militare di Pamplona, considerata un'area molto tranquilla. In realt\u00e0 per\u00f2 la Navarra era da sempre una terra reattiva, sin dallo scoppio della prima guerra carlista, e tale si dimostr\u00f2.\nLa guerra civile.\nNel 1936 Mola si associa al movimento insurrezionale guidato dal generale Jos\u00e9 Sanjurjo col preciso scopo di rovesciare il governo del \"Fronte Popolare\" di Madrid. Dotato di grande capacit\u00e0 organizzativa di visione tattica e strategica, Mola diviene in breve il principale referente del golpe militare sopravanzando lo stesso Sanjurjo. Con il nome in codice \u201cdirettore\u201d, Mola invi\u00f2 le prime direttive per la sollevazione militare decidendo il 19 luglio 1936 come data di inizio dell'Alzamiento da cui scatur\u00ec la guerra civile spagnola.\nObbedendo alle direttive di Mola furono uccisi tutti i graduati che cercarono di resistere con le armi ai golpisti, tra cui il cugino di Francisco Franco, il maggiore Riccardo de la Puente Bahamonde.\nIl 20 luglio muore in un incidente aereo Sanjurjo che cercava di rientrare dal Portogallo in patria, lasciando il comando delle forze nazionaliste allo stesso Mola che divenne comandante dell'armata nazionalista nel nord e che riport\u00f2 una netta vittoria Pamplona, e a Francisco Franco che divenne comandante nel sud.\nGi\u00e0 il giorno successivo Mola fu contattato dal Governo repubblicano per convincerlo a desistere. Una telefonata gli giunse dal generale Jos\u00e9 Miaja che era stato da poco nominato ministro della Guerra al quale comunic\u00f2 la propria intenzione di sollevarsi e un'ultima dal neo primo ministro Diego Mart\u00ednez Barrio che gli offr\u00ec il posto di ministro della Guerra. Mola per\u00f2 respinse l'offerta:\nFra le altre cose questo fatto provoc\u00f2 alcuni problemi anche alla sua famiglia. A Barcellona infatti venne catturato un suo fratello, anch'egli militare, con la minaccia (poi eseguita) di fucilarlo per convincere Emilio Mola a desistere dall'insurrezione. Per rappresaglia lo stesso Mola diede successivamente il via ad un piano repressivo che port\u00f2 numerose esecuzioni sommarie nelle retrovie nazionaliste a testimonianza del clima di terrore che si svilupp\u00f2 soprattutto nei primi mesi della guerra civile.\nTuttavia il golpe non riesce in molte parti della Spagna, specialmente fallisce nelle grandi citt\u00e0. Gia il 24 luglio Mola \u00e8 tra i membri della Giunta di difesa nazionale.\nIn settembre grazie ad una audace manovra offensiva le forze di Mola prendono Irun e chiudono il confine francese, iniziando cos\u00ec l'isolamento delle forze governative. La Giunta di difesa nazionale nazionalista riunita a Burgos decide quindi in una riunione segreta di nominare Francisco Franco quale comandante generale il 21 settembre.\nMola continu\u00f2 intanto a dirigere le operazioni militari al Nord tentando, senza successo di prendere la capitale Madrid in ottobre. In un indirizzo alla radio, invit\u00f2 i simpatizzanti nazionalisti presenti in citt\u00e0 a sollevarsi coniando la celebre frase che l'avrebbe poi reso famoso di \"quinta colonna\" che avrebbe cos\u00ec completato le sue quattro colonne militari.\nMola mor\u00ec, come il generale Sanjurjo, in un incidente aereo il 3 giugno del 1937, si disse causato dal maltempo. Le morti di Sanjurjo e Mola lasciarono Franco come unica guida della causa nazionalista. Questa curiosa serie di eventi port\u00f2 al sospetto, mai dimostrato, che lo stesso Franco fosse stato artefice, o avesse contribuito in qualche modo alla morte dei due dirigenti collaboratori."}
{"id": "1740645", "revid": "46291", "url": "https://it.wikipedia.org/wiki?curid=1740645", "title": "Ornithogalum pyrenaicum", "text": "Ornithogalum pyrenaicum \u00e8 una pianta appartenente alla famiglia delle Asparagacee.\nDescrizione.\nPortamento.\nPianta erbacea bulbosa.\nFoglie.\nLe foglie sono lineari scanalate e appassiscono alla fioritura.\nFiori.\nIl fusto fiorifero porta una spiga che in seguito si apre rivelando fiori ermafroditi bianco-giallastri.\nRadici.\nBulbo allungato con tuniche biancastre.\nDistribuzione e habitat.\nLa specie \u00e8 diffusa in Europa, Asia Minore e Nord Africa.Presente in Italia ma assente in Sicilia.\nPreferisce i terreni umidi.\nPropagazione.\nSi propaga per seme o separando i bulbilli dal bulbo madre.\nUsi.\nSebbene appartenga al genere \"Ornithogalum\", che vanta numerose variet\u00e0 tossiche (e non poco), questa \u00e8 una pianta edibile.\nI fusti fioriferi vengono lessati e consumati come il pi\u00f9 comune asparago coltivato. Si conservano anche sott'aceto."}
{"id": "1740647", "revid": "31886", "url": "https://it.wikipedia.org/wiki?curid=1740647", "title": "Hotel Majestic (Firenze)", "text": "LHotel Majestic si trova a Firenze in piazza dell'Unit\u00e0 italiana sul lato compreso tra via Sant'Antonino e via del Melarancio. Costruito nel 1972 con soluzioni innovative sulle ceneri del vecchio albergo Majestic esistente dal 1926, l'hotel \u00e8 stato chiuso nel 2009 versando da allora in stato di abbandono. Nel 2015 \u00e8 stato rilevato all'asta da un gruppo di imprenditori con l'intenzione di ristrutturarlo completamente e riaprire l'albergo come 4 stelle superior. Ma i soci si trovano in disaccordo con il risultato che nel 2019 tutto \u00e8 ancora bloccato. \nStoria.\nCostruito nel 1972 dalla famiglia Pancioli, una storica famiglia di costruttori di Montecatini Terme, su committenza della Banca Popolare di Novara, dopo che un primo progetto degli architetti Lando Bartoli e Giovanni Sanit\u00e0 (con la partecipazione di Gianni Ormaghi), redatto nel 1968, era stato bocciato dalla Soprintendenza ai monumenti perch\u00e9 l'altezza ritenuta eccessiva e il prospetto su piazza dell'Unit\u00e0 d'Italia non adatto al contesto.\nL'hotel, edificato nello stesso posto dove gi\u00e0 esisteva dal 1926 un albergo Majestic, \u00e8 inaugurato nel 1973: ospitava al piano terreno e ai due sottostanti gli uffici della banca mentre i piani superiori erano riservati all'albergo.\nConcepito come un quattro stelle e basato sull'uso diffuso dell'acciaio e sull'innovazione strutturale della scala, realizzata con gradini aerei agganciati ad un albero centrale, l'hotel ha vissuto una storia molto tormentata. Sin dall'inizio ha sollevato polemiche per la scelta architettonica di rottura (evidente nella facciata principale) con gli aspetti antichi e fortemente caratterizzati dei palazzi fiorentini della zona.\nNel 2008 l'hotel \u00e8 stato rilevato dalla societ\u00e0 Sviluppo Majestic s.r.l. che ha iniziato nello stesso anno i lavori di ristrutturazione, mai portati a termine; la gestione si \u00e8 risolta con un concordato preventivo e lo stabile \u00e8 stato abbandonato.\nNel 2009 alcuni consiglieri del PdL hanno denunciato al Comune lo stato di abbandono del Majestic affinch\u00e9 si intervenisse per restituirne la dignit\u00e0 ma soprattutto per rivalutare Piazza Unit\u00e0 di Italia, la zona storica di Firenze, sulla quale l'hotel si affaccia. Dal 2009 fino al 2011 il Majestic \u00e8 diventato il rifugio di senzatetto e \u201cdi figure poco raccomandabili\" (Aldo Cusano, presidente Fipe Toscana). Nello stesso anno si \u00e8 provveduto a proteggere la struttura con recinzioni di legno, per impedire che fosse occupata. Il rischio lo si \u00e8 corso nel settembre del 2013, quando \u00e8 stato aperto un varco da anonimi, attraverso il quale chiunque sarebbe potuto entrare all'interno della struttura: i residenti della zona, intimoriti dal pericolo di un'occupazione, hanno chiamato la polizia, che ha provveduto ad allontanare chi voleva entrare nella struttura e, dopo aver fatto un sopralluogo all'interno, ha scoperto che c'erano solo giacigli di fortuna. Sempre nel 2013 Matteo Renzi, ancora sindaco impegnato nei \u201cCento luoghi\u201d, si \u00e8 mosso per il recupero del Majestic, scrivendo un lungo post su Facebook con il quale spronava la propriet\u00e0 del vecchio hotel Majestic a partire velocemente con i lavori di riorganizzazione dell'edificio. \nNel gennaio 2014 ha avuto luogo la prima asta fallimentare, che per\u00f2 non ha riscosso successo. Nel febbraio del 2015 con un avviso, fatto pubblicare dal liquidatore giudiziale del tribunale fallimentare di Roma, si stabilisce per \u201cil prestigioso complesso immobiliare sito nel centro di Firenze, in prossimit\u00e0 della basilica di Santa Maria Novella, a circa trecento metri dalla relativa stazione ferroviaria, libero e non in uso essendo iniziati lavori di ristrutturazione attualmente sospesi\" la base d'asta in 27 milioni e mezzo di euro. Le offerte, stabiliva ancora l'avviso, sarebbero dovute pervenire entro mezzogiorno del giorno 12 febbraio, presso lo studio di un notaio di Roma (Alfonso Colucci). Nel 2015 il Majestic \u00e8 stato rilevato da un gruppo di imprenditori (Salvatore Leggiero, patron di Nidiaci in Oltrarno, e la societ\u00e0 composta dai due proprietari del colosso Nst apparel, il filippino originario di Hong Kong Laurence Dos Santos e il pratese Roberto Puccini) con l'intento di ristrutturarlo completamente, ma i lavori sono ora ancora fermi in seguito al disaccordo esploso tra le parti. Almeno quattro le cause pendenti davanti al tribunale con richieste di danni miliardari.\nNel settembre 2016 un gruppo di writer del collettivo \"639 Crew\" sale illegalmente sul tetto dell'edificio per smontare le lettere dell'insegna e poi rimontandole per comporre la scritta \"SEI TRE NOVE\", poi illuminata di notte. L'installazione viene poi smantellata dopo un paio di giorni.\nDescrizione.\nLa critica ha concentrato la propria attenzione essenzialmente sulla scala interna, come ad esempio nell'articolo di Giovanni Klaus Koenig \"Tre idee di scale modulari\", pubblicato sul \"Bollettino degli ingegneri\" (n. 1, 1974), che la definisce \"uno dei rari esempi di design organico in Italia\".\nLa planimetria si sviluppa in aderenza ai tre limiti viari lasciando al centro una vasta corte sistemata a giardino. Sulla piazza si trovano l'accesso al garage interrato, che occupa un piano intermedio al volume della banca, e le lunghe vetrate che schermano gli ingressi agli uffici.\nSulla via del Melarancio si trova l'ingresso dell'hotel, con i locali di accoglienza e il ristorante, che si affaccia sul giardino interno.\nDue gruppi scala e tre ascensori conducono ai quattro piani superiori, che seguono il classico schema a pettine, con le camere distribuite da un corridoio. Al primo piano si trovano il bar e una sala riunioni per sessanta persone.\nNaturalmente un'attenzione particolare \u00e8 stata dedicata al disegno dell'elegante arredo, mobile e fisso, appositamente progettata, come la mobilia in legno per la sala ristorante, l'illuminazione incassata a soffitto e altri dettagli. Le pavimentazioni sono in moquette nelle camere e nelle zone di distribuzione orizzontale e verticale, in legno con parquet a riquadri o listoni nelle zone comuni.\nIl grande ambiente che occupa il piano terreno ospita il salone del pubblico. La sua definizione spaziale deriva dal largo ballatoio che corre superiormente - e distribuisce sul lato della piazza gli uffici direzionali e sulle altre ali gli spazi aperti per funzioni non accessibili al pubblico - e soprattutto dalla grande vetrata di fondo dietro alle casse, corrispondente alla corte centrale.\nLa copertura del salone, controsoffittata in doghe metalliche, \u00e8 sagomata da una serie di volte che poggiano su pilastri a sezione quadrangolare variabile. Sempre al piano terreno, sul lato di via Sant'Antonino si trovano la saletta gradonata e la sala riunioni.\nAl secondo livello interrato \u00e8 invece il caveau delle cassette di sicurezza, dominato da due grandi colonne a pianta ottagonale su due livelli. L'allestimento degli interni \u00e8 basato su un uso diffuso dell'acciaio: in pannelli a superficie rigata per i rivestimenti delle pareti, a superficie liscia per i pilastri e per i montanti del parapetto in cristallo del ballatoio e soprattutto per la scala elicoidale che collega i tre livelli dell'organismo.\nLa scala \u00e8 l'elemento architettonico emergente dell'intero edificio per il riuscito connubio tra eleganza della forma e innovazione strutturale. Si tratta di un dispositivo del tutto nuovo, tanto da essere coperto da brevetto industriale, che consiste nell'avvolgere intorno al fusto centrale le spine a \"Y\" ciascuna delle quali portante un gradino, che risulta bilanciato da quello giacente sullo stesso piano verticale, diametralmente opposto. Ogni forcella, che si aggancia all'albero centrale tramite un collegamento a bicchiere, ripropone simmetricamente l'elemento portante contrapposto in una struttura che risolve una geometria rigorosa in elementi di vaga assonanza organica."}
{"id": "1740655", "revid": "729019", "url": "https://it.wikipedia.org/wiki?curid=1740655", "title": "Brigate Matteotti", "text": "Le Brigate Matteotti furono, durante la Resistenza, delle formazioni partigiane legate al Partito Socialista Italiano di Unit\u00e0 Proletaria (PSIUP). Furono uno dei cinque principali gruppi politici partigiani che parteciparono alla lotta di liberazione nazionale.\nStoria.\nLa genesi.\nLe Brigate Matteotti possono considerarsi eredi ideali dell'omonimo battaglione, nato nel dicembre 1936 da una scissione della Colonna Italiana, che, costituitosi il 17 agosto 1936, aveva combattuto nella Guerra civile spagnola contro le forze franchiste. Tale scissione fu determinata dal rifiuto dell'ala anarchica di accettare come ufficiale Ottorino Orlandini, antifascista cattolico; nel nuovo \"Battaglione Matteotti\" erano quindi confluiti i militanti repubblicani, comunisti e di \"Giustizia e Libert\u00e0\" e nomi di spicco quali Libero Battistelli, Angelo Monti e Ottorino Orlandini.\nLa costituzione.\nNella Resistenza Italiana, sin dal 9 settembre 1943 erano attive, a Roma e nel Lazio, alcune \"\"squadre\" Matteotti\", poi riorganizzate in \"Brigata Matteotti\" al comando di Giuseppe Gracceva ed alle dipendenze di Giuliano Vassalli, membro della Giunta militare centrale del CLN.\nLe \"Brigate Matteotti\", tuttavia, si costituirono il 12 dicembre 1943 con la creazione della \"I Brigata d'assalto Matteotti\" a Caerano San Marco (Provincia di Treviso) e nella zona del Monte Grappa (Provincia di Vicenza), per iniziativa di un gruppo di patrioti veneti di fede socialista: esse per\u00f2 non diedero avvio a nuovi reclutamenti, dal momento che l'orientamento della classe dirigente del PSIUP era quello di integrare i volontari socialisti impegnati nella lotta antifascista in altre formazioni partigiane attive in molte zone dell'Italia centro-settentrionale. Si dovr\u00e0 pertanto attendere la primavera del 1944 prima che venissero costituite altre brigate d'assalto Matteotti, ribattezzate, fin dal giugno di quello stesso anno, \"Brigate Giacomo Matteotti\".\nLe brigate erano costituite in massima parte da aderenti e simpatizzanti del PSIUP ma, in alcune formazioni, parte dei militanti provenivano da altri partiti antifascisti. Occorre, infatti, rimarcare che le compagini anarchiche che rispondevano al nome di Brigate Bruzzi Malatesta agivano di concerto con le \"Brigate Matteotti\", in quanto gli anarchici preferivano operare assieme a formazioni legate ad un'osservanza politica non moscovita, vista la rottura tra le frange anarchiche e libertarie e i comunisti, avvenuta durante la guerra di Spagna. Vi furono, al contrario, raggruppamenti partigiani, come la \"Banda Dionigi Superti\", operante in Val d'Ossola, che pur non essendo inquadrati nelle \"Brigate Giacomo Matteotti\" erano composti quasi esclusivamente da combattenti reclutati nelle file del PSIUP.\nForze in campo e zone operative.\nIl numero totale delle \"Brigate Matteotti\" operanti nella Resistenza \u00e8 stimabile in settanta brigate operative. Le brigate furono particolarmente attive in Piemonte e Valle d'Aosta, ma anche in Lombardia, Veneto, Emilia-Romagna e Toscana, oltre che durante il periodo della Resistenza romana.\nLe brigate piemontesi e valdostane erano comandate da Andrea Camia. Fra le formazioni pi\u00f9 importanti operanti in Piemonte segnaliamo le divisioni:\nFra le formazioni pi\u00f9 consistenti operanti in Lombardia possiamo annoverare:\nIn Veneto fu particolarmente attiva una brigata operante alle pendici del Monte Grappa, che era nata dalla fusione della \"I Brigata d'assalto Matteotti\", la pi\u00f9 antica formazione partigiana psiuppina ed altri gruppi combattenti locali. Anche nel Padovano ag\u00ec, fin dalla primavera del 1944, una \"Brigata Giacomo Matteotti\".\nIn Emilia-Romagna furono reclutate due brigate, una delle quali, subito dopo la liberazione di Forl\u00ec (novembre 1944), combatt\u00e9 sul fronte di guerra a fianco delle truppe alleate e ad una formazione GL. nella 5\u00aa Brigata \"Bonvicini\" oper\u00f2 Licurgo Angelo Fava, medaglia d'oro al valor militare.\nIn Toscana fu particolarmente attiva, nell'estate 1944, la brigata \"Antonio Giuriolo\".\nLa lotta armata.\nLe \"Brigate Giacomo Matteotti\" si distinsero, durante la lotta partigiana, per la propria efficacia, disciplina interna e spirito combattivo.\nFra le tante azioni che le videro protagoniste:\nVoci correlate.\n[[Categoria:Brigate Matteotti| ]]\n[[Categoria:Antifascismo|Brigata]]"}
{"id": "1740662", "revid": "26415", "url": "https://it.wikipedia.org/wiki?curid=1740662", "title": "Pietra di carparo", "text": ""}
{"id": "1740663", "revid": "547034", "url": "https://it.wikipedia.org/wiki?curid=1740663", "title": "Drest IV dei Pitti", "text": "La \"Cronaca dei Pitti\" lo associa a Drest III. Diversi regni, separatamente o insieme, sono assegnati a questi due Drest, variando da uno a 15 anni. Dopo questo regno congiunto, Drest IV sembra aver regnato da solo per quattro o cinque anni. Drest sarebbe uno dei tre figli di Girom. Gli altri, anche loro sovrani dei Pitti, sarebbero Gartnait I e Caltram."}
{"id": "1740665", "revid": "26415", "url": "https://it.wikipedia.org/wiki?curid=1740665", "title": "Monumento al marinaio d'Italia", "text": ""}
{"id": "1740667", "revid": "26415", "url": "https://it.wikipedia.org/wiki?curid=1740667", "title": "Monumento al Marinaio di Brindisi", "text": ""}
{"id": "1740668", "revid": "767487", "url": "https://it.wikipedia.org/wiki?curid=1740668", "title": "Chagall (film 1985)", "text": "Chagall \u00e8 un documentario del 1985 diretto da Kim Evans e basato sulla vita del pittore bielorusso Marc Chagall."}
{"id": "1740669", "revid": "1983214", "url": "https://it.wikipedia.org/wiki?curid=1740669", "title": "6P/d'Arrest", "text": "6P/d'Arrest o Cometa d'Arrest \u00e8 una cometa periodica del Sistema solare, appartenente alla famiglia delle comete gioviane. \u00c8 stata scoperta da Heinrich Louis d'Arrest il 28 giugno 1851 dall'osservatorio di Lipsia, in Germania.\n\u00c8 passata a poco pi\u00f9 di una cinquantina di milioni di km (0,35 UA) dalla Terra il 9 agosto 2008. La cometa era gi\u00e0 passata in prossimit\u00e0 del nostro pianeta il 13 agosto 1976, quando transit\u00f2 a 0,15\u00a0UA dalla Terra nel giorno del suo perielio. In quell'occasione raggiunse la massima magnitudine osservata, pari a 4,5a.\nNel 1991, Andrea Carusi e Giovanni B. Valsecchi dell'Istituto di Astrofisica Spaziale e Fisica cosmica di Roma, e indipendentemente, \u013dubor Kres\u00e1k e Margita Kres\u00e1kov\u00e1 dell'Istituto Astronomico Slovacco di Bratislava, avanzarono l'ipotesi che la cometa fosse la stessa osservata da Philippe de La Hire nel 1678, fatto accertato in seguito."}
{"id": "1740670", "revid": "31886", "url": "https://it.wikipedia.org/wiki?curid=1740670", "title": "Peugeot XN", "text": "Il Peugeot XN era un motore a scoppio prodotto tra il 1970 ed il 1992 dalla casa automobilistica francese Peugeot.\nCaratteristiche.\nQuesto motore era una versione maggiorata del motore XM da 1.8 litri gi\u00e0 impiegato sulle Peugeot 504 di base. Oltre che il modello di destinazione, i due motori condividevano quindi anche caratteristiche tecniche molto simili tra loro.&lt;br&gt;\nIl motore \"XN\" differisce dall'unit\u00e0 \"XM\" per l'alesaggio, aumentato di 4 mm, il che ha fatto lievitare la sua cilindrata a 2 litri. Per il resto, l'impostazione \u00e8 rimasta la stessa del motore da 1.8 litri.&lt;br&gt;\nIn generale, le caratteristiche dei motori \"XN\" erano quindi le seguenti:\nIl motore \"XN\" \u00e8 stato proposto all'inizio sulla \"504\" ed in seguito anche sulla sua erede, la 505, in tre versioni. Eccone di seguito le caratteristiche.\nXN1.\nDietro questa sigla si nasconde la versione di base dei motori \"XN\". Tale versione, introdotta nel 1970, era caratterizzata come segue:\nQuesto motore ha sub\u00ecto diversi step evolutivi: a partire dal 1977, la potenza ha sub\u00ecto un incremento, portandosi a 96 CV a 5200 giri/min, mentre la coppia massima ha sub\u00ecto un calo, fermandosi a 160 N\u00b7m a 3000 giri/min. Tale versione \u00e8 spesso indicata con la sigla XN1A. Inoltre, dal 1984, la potenza ha conosciuto un ulteriore incremento, passando da 96 a 100 CV, stavolta a 5000 giri/min, mentre il picco di coppia \u00e8 rimasto invariato. Infine, dal 1985, vi fu un altro sensibile incremento di potenza, salita fino a 108 CV a 5250 giri/min. In questa occasione, la coppia massima sal\u00ec, portandosi a 169 N\u00b7m, sempre a 3000 giri/min.\nQuesto motore \u00e8 stato montato su:\nXN2.\nQuesta versione si differenziava dalla precedente essenzialmente per l'alimentazione ad iniezione. Queste erano le caratteristiche principali:\nQuesto motore ha trovato applicazione su:\nAnche questa versione ha subito una sua evoluzione, in questo caso leggerissima. Infatti, dal 1977, grazie all'innalzamento del rapporto di compressione da 8.35 ad 8.8:1, la potenza massima \u00e8 passata da 104 a 106 CV, mentre la coppia massima crebbe da 165 a 168.7 N\u00b7m.\nXN6.\nQuesta versione era destinata unicamente alla 604 SR (1980-81), modello a tiratura limitata riservata unicamente alle cariche politiche francesi, ed alle \"505 STI\" previste per il mercato statunitense, e commercializzate tra il 1980 ed il 1990. Come nell'unit\u00e0 \"XN2\", l'alimentazione era ad iniezione, ma nel caso dell'unit\u00e0 \"XN6\" essa era gestita elettronicamente. La potenza massima era per\u00f2 relativamente ridotta a causa delle severe norme antinquinamento vigenti gi\u00e0 all'epoca oltreoceano. Raggiungeva infatti 96 CV, come nei motori \"XN1A\" a carburatore.\nAltre varianti.\nDel 2 litri XN \u00e8 esistita un'altra variante, anche in questo caso depotenziata, la cui potenza massima si fermava a soli 82 CV a 5000 giri/min. L'alimentazione era anche in questo caso a carburatore. Questo motore ha trovato applicazione sulle \"Peugeot 505 Break GL\" (1981-82)."}
{"id": "1740672", "revid": "121906743", "url": "https://it.wikipedia.org/wiki?curid=1740672", "title": "Holothuroidea", "text": "Gli oloturoidei o oloturie (\"Holothuroidea\", ), comunemente noti come cetrioli marini, sono una classe di Echinodermi diffusi sui fondali marini di tutto il mondo e caratterizzati da un corpo cilindrico allungato con bocca e ano situati alle estremit\u00e0 opposte. Il nome comune di questi organismi bentonici deriva dalla loro morfologia simile all'ortaggio.\nDescrizione.\nGli oloturoidei sono animali a simmetria bilaterale, ma conservano un ricordo della simmetria pentaraggiata tipica del phylum: infatti presentano cinque file longitudinali di pedicelli ambulacrali, di cui due dorsali (\"bivio\") e tre ventrali (\"trivio\"), queste ultime adibite alla locomozione. Contribuiscono al movimento anche le contrazioni di muscoli circolari e longitudinali.\nLa bocca porta dei tentacoli con funzione alimentare derivati da pedicelli ambulacrali modificati.\nL'endoscheletro \u00e8 ridotto a spicole calcaree immerse nel derma e di conseguenza il corpo ha consistenza elastica.\nIl madreporite non comunica con l'esterno, ma \u00e8 interno, nel celoma.\nPossiedono inoltre grandi capacit\u00e0 rigenerative: sono infatti in grado di \"eviscerare\", cio\u00e8 espellere il lungo intestino, i polmoni acquiferi e l'unica gonade, per distrarre un eventuale predatore e facilitare la fuga, salvo poi rigenerare gli organi in breve tempo.\nPossono emettere dalla cloaca dei lunghi filamenti appiccicosi,a volte tossici,con funzione difensiva, detti \"tubi di Cuvier\", con cui invischiano i predatori.\nQuasi tutte le oloturie sono bentoniche: ci\u00f2 significa che vivono posate sul o nel fondo marino. \nAlcune sono sessili, ci\u00f2 significa che vivono fissate al substrato, dove si nutrono filtrando l'acqua: \u00e8 il caso di numerose Dendrochirotida, tuttavia la maggior parte rimangono capaci di spostarsi in caso di minaccia o di sradicamento. All'inverso, i cetrioli di mare capaci di spostarsi lo fanno lentamente sul fondo, come bruchi.\nHabitat.\nLe oloturie vivono dalle zone litoranee fino alle pi\u00f9 grandi profondit\u00e0 degli oceani. Nascoste nella sabbia melmosa o negli anfratti delle rocce, strisciano sul fondo tra le alghe.\nLe oloturie sono il gruppo di detritivori pi\u00f9 importanti delle faune delle scogliere ed abissali. Possono formare delle popolazioni molto numerose, particolarmente in profondit\u00e0: costituiscono la met\u00e0 delle forme viventi a 4.000 metri ed il 90% a 8.000 metri . Le oloturie sono gli echinodermi meglio adattati a profondit\u00e0 estreme, e sono ancora molto diversificate al di l\u00e0 dei 5.000 metri di profondit\u00e0: parecchie specie della famiglia degli Elpidiidae si ritrovano a pi\u00f9 di 9.500 metri, ed il record sembra detenuto dalle specie del genere \"Myriotrochus\", particolarmente \"Myriotrochus bruuni\", famiglia delle Myriotrochidae, identificate fino a 10.687 metri di profondit\u00e0."}
{"id": "1740673", "revid": "767487", "url": "https://it.wikipedia.org/wiki?curid=1740673", "title": "Otan o Chagall kostize ligotero apo ena kilo patates", "text": "Otan o Chagall kostize ligotero apo ena kilo patates \u00e8 un documentario del 1996 diretto da Yiorgos Papakonstantinou, Giorgos C. Zervas e basato sulla vita del pittore bielorusso Marc Chagall."}
{"id": "1740674", "revid": "4239", "url": "https://it.wikipedia.org/wiki?curid=1740674", "title": "Sede storica del Banco di Sicilia", "text": " \nLa sede storica del Banco di Sicilia a Firenze si trova in via Calimala, angolo via Orsanmichele a Firenze. Si tratta di un particolare esempio di architettura degli anni cinquanta nel centro storico. In seguito \u00e8 stata destinata ad ospitare una boutique di Zara.\nStoria.\nLa sede storica fiorentina del Banco di Sicilia venne costruita sul luogo di uno dei palazzi tardo-ottocenteschi realizzati all'epoca della creazione dell'attuale piazza della Repubblica.\nDell'edificio preesistente \u00e8 conservato nel Fondo Disegni presso l'Archivio Storico Comunale di Firenze il rilievo del prospetto su via Calimala, eseguito prima della demolizione, intorno al 1955.\nIl progetto del palazzo storico del Banco di Sicilia si deve all'ing. Cesare Pascoletti di Roma e risale al 31 dicembre 1956. Realizzato dall'impresa Galliano e Boldrini, l'edificio \u00e8 stato aperto al pubblico nel 1959.\nDal 2005 vi \u00e8 la sede cittadina del grande magazzino di abbigliamento (Zara).\nDescrizione.\nUbicato nel cuore del centro cittadino, in angolo tra la via Calimala e la via Orsanmichele, in stretta prossimit\u00e0 con la ottocentesca piazza della Repubblica, il palazzo adotta un linguaggio lineare e rigoroso ma coniuga prudentemente materiali quali il cemento armato e l'alluminio anodizzato con i pi\u00f9 tradizionali pietra forte e marmo.\nDi impianto planimetrico rettangolare, si eleva su cinque piani fuori terra, coronati da una gronda in leggera sporgenza. Sulle due facciate principali il reticolo strutturale in cemento armato, chiuso da infissi in alluminio anodizzato di color bronzo, \u00e8 stretto tra due setti di muratura intonacata e leggermente avanzato rispetto a questi.\nLa volont\u00e0 di integrare la costruzione al tessuto circostante si rileva nell'uso del rivestimento in pietra forte per l'intero reticolo strutturale e nelle lastre di marmo di rivestimento dei tamponamenti sotto i davanzali delle finestrature al pian terreno. La facciata su via Calimala si distende per quattro campate di affaccio, di cui al pian terreno due interamente vetrate di ingresso e due tamponate per met\u00e0 e chiuse da inferriate; la facciata su via Orsanmichele \u00e8 ritagliata da tre finestrature a pian terreno mentre la facciata posteriore su vicolo del Ferro presenta un carattere pi\u00f9 tradizionale, in muratura piena con partitura regolare di finestre.\nAll'interno, l'atrio di ingresso, pavimentato e rivestito in marmo e impreziosito dalla presenza di una sinopia di Mariotto di Nardo del 1370, ceduta in deposito dalla Accademia di Belle Arti, disimpegnava sulla destra il grande salone del pubblico e sul retro il vano scala di collegamento con il sotterraneo e con i piani superiori.\nA forma di \"L\", il salone per il pubblico \u00e8 pavimentato a strisce di marmo rosso intercalate da pi\u00f9 sottili strisce di marmo bianco ed \u00e8 caratterizzato principalmente dalla presenza della pannellatura continua in rame sul davanti del bancone per le operazioni e del grande pannello ancora in rame sbalzato sulla parete, opera di Francesco Coccia risalente al 1959.\nAi pilastri della parete esterna sono addossate piccole scrivanie in marmo rosso, sostenute da setti murari rivestiti in lamierino di rame sbalzato.\nNel grande salone del primo piano \u00e8 da segnalare la presenza, poco valorizzata sulla parete laterale, del mosaico in tessere di vetro ad opera di F. Pagliazzi, del 1959.\nAi piani superiori, la distribuzione degli ambienti \u00e8 affidata ad un corridoio centrale su cui si affacciano le porte in legno scuro dei diversi uffici. Pannellature in legno rivestono anche le pareti del vano della scala in marmo."}
{"id": "1740678", "revid": "547034", "url": "https://it.wikipedia.org/wiki?curid=1740678", "title": "Gartnait I dei Pitti", "text": "Secondo la \"Cronaca dei Pitti\", regn\u00f2 per sei o sette anni tra Drest IV e Cailtram, che sarebbero stati entrambi suoi fratelli."}
{"id": "1740683", "revid": "1442080", "url": "https://it.wikipedia.org/wiki?curid=1740683", "title": "Coppa Libertadores 1985", "text": "L'edizione 1985 della Coppa Libertadores vide la vittoria dell'Argentinos Juniors.\nPrima fase.\nGruppo 1.\nSpareggio 1\u00ba posto"}
{"id": "1740685", "revid": "1573940", "url": "https://it.wikipedia.org/wiki?curid=1740685", "title": "Heterixalus variabilis", "text": "Heterixalus variabilis () \u00e8 una rana della famiglia Hyperoliidae, endemica del Madagascar.\nDescrizione.\n\u00c8 una specie che presenta un discreto grado di dimorfismo sessuale: di dimensioni sostanzialmente sovrapponibili (lunghezza totale 26\u201331\u00a0mm nei maschi, 25\u201333\u00a0mm nelle femmine), i due sessi si differenziano per il colore della livrea del dorso che si presenta di colore uniformemente dal beige al giallo nei maschi, con bande dorsolaterali assenti o appena accennate, mentre le femmine presentano bande nere pi\u00f9 marcate, talvolta fuse tra di loro, che conferiscono un aspetto striato. Il ventre \u00e8 biancastro mentre le estremit\u00e0 tendono al giallo-arancio.\nDistribuzione e habitat.\n\"H. variabilis\" \u00e8 diffuso unicamente nell'area circostante il fiume Sambirano, nel Madagascar settentrionale, dal livello del mare a 200 m di altitudine."}
{"id": "1740686", "revid": "767487", "url": "https://it.wikipedia.org/wiki?curid=1740686", "title": "Vityebszk felett - Chagall \u00e1lmai", "text": "Vityebszk felett - Chagall \u00e1lmai \u00e8 un cortometraggio del 2001 diretto da Diana Gro\u00f3 e basato sulla vita del pittore bielorusso Marc Chagall."}
{"id": "1740687", "revid": "254059", "url": "https://it.wikipedia.org/wiki?curid=1740687", "title": "Asinelli", "text": "Gli Asinelli erano una nobile famiglia bolognese, ricordata soprattutto per la probabile committenza della torre omonima da parte di un suo membro, Pietro Asinelli. In principio aderente alla fazione ghibellina dei Lambertazzi, pass\u00f2 in seguito alle lotte politiche del XII secolo al partito guelfo dei Geremei.\nI figli e nipoti di Pietro, tra cui Munso, Bonacosa, Guido, Alberto e Ugolino, pervennero sette volte al consolato cittadino e al consiglio degli anziani."}
{"id": "1740691", "revid": "1100311", "url": "https://it.wikipedia.org/wiki?curid=1740691", "title": "Piet Velthuizen", "text": ""}
{"id": "1740692", "revid": "31092", "url": "https://it.wikipedia.org/wiki?curid=1740692", "title": "Holoturoidea", "text": ""}
{"id": "1740693", "revid": "38120", "url": "https://it.wikipedia.org/wiki?curid=1740693", "title": "Chagall, \u00e0 la Russie aux \u00e2nes et aux autres", "text": " \nChagall, \u00e0 la Russie aux \u00e2nes et aux autres \u00e8 un documentario del 2003 diretto da Fran\u00e7ois L\u00e9vy-Kuentz e basato sulla vita del pittore bielorusso Marc Chagall."}
{"id": "1740714", "revid": "29244", "url": "https://it.wikipedia.org/wiki?curid=1740714", "title": "Gouania", "text": ""}
{"id": "1740720", "revid": "125887501", "url": "https://it.wikipedia.org/wiki?curid=1740720", "title": "Golo", "text": "Il Golo (in corso Golu) \u00e8 il pi\u00f9 lungo fiume della Corsica con oltre 89\u00a0km di percorso. Scorre interamente nel territorio del dipartimento della Alta Corsica.\nPercorso.\nNasce dalle pendici della Paglia Orba a circa 2000 metri di altitudine, e mantenendo per quasi tutto il tracciato una direzione prevalente nord-ovest/sud-est sfocia nel mar Tirreno vicino allo Stagno di Biguglia, nei pressi dell'aeroporto di Bastia-Poretta. Non attraversa rilevanti centri abitati. Nei pressi di Calacuccia alimenta un lago artificiale. I suoi affluenti principali sono l'Asco e la Casaluna.\nIl Golo \u00e8 un corso d'acqua relativamente breve ma ricco d'acqua, con una portata media di 14.1 metri cubi al secondo a Volpajola, ma con fluttuazioni stagionali molto rilevanti\nIl fiume ha dato il nome all'antico dipartimento del Golo, creato nel 1796 e soppresso nel 1811 con la costituzione del dipartimento unico della Corsica. Il dipartimento dell'Alta Corsica, creato nel 1976, ha gli stessi limiti geografici del precedente dipartimento del Golo."}
{"id": "1740721", "revid": "729019", "url": "https://it.wikipedia.org/wiki?curid=1740721", "title": "Aspidochirotacea", "text": "Aspidochirotacea \u00e8 una sottoclasse di echinodermi con corpo allungato che vivono sui fondali marini di tutto il mondo."}
{"id": "1740724", "revid": "287204", "url": "https://it.wikipedia.org/wiki?curid=1740724", "title": "David Ospina Ramirez", "text": ""}
{"id": "1740726", "revid": "287204", "url": "https://it.wikipedia.org/wiki?curid=1740726", "title": "Audrius Ksanavi\u010dius", "text": ""}
{"id": "1740727", "revid": "287204", "url": "https://it.wikipedia.org/wiki?curid=1740727", "title": "Aspidochirotida", "text": "Aspidochirotida \u00e8 un ordine di echinodermi."}
{"id": "1740729", "revid": "122937154", "url": "https://it.wikipedia.org/wiki?curid=1740729", "title": "Michael Wincott", "text": "Famoso per ruoli molto diversi in film come \"Robin Hood - Principe dei ladri\", \"Il corvo - The Crow\", \"I tre moschettieri\", \"Alien - La clonazione\", \"Nella morsa del ragno\", \"Montecristo\", \"Basquiat\" e \"Strange Days\". \u00c8 stato in molti film antagonista o \"cattivo\" ed \u00e8 noto per la sua voce ruvida e grave.\nBiografia.\nNasce a Scarborough in Canada da padre inglese, William Wincott, e madre italiana originaria di Piacenza, Irene Lucia Buzzetti. Suo fratello maggiore \u00e8 l'attore Jeff Wincott. Frequenta il Cedarbrae Collegiate a Scarborough e, successivamente, l'Universit\u00e0 di Toronto. Si diploma alla Juilliard Drama School nel 1986. \u00c8 appassionato di scherma (ha infatti interpretato diversi ruoli da spadaccino, come ad esempio ne \"Il corvo - The Crow\") e suona alcuni strumenti, tra cui batteria, chitarra e armonica a bocca.\nCarriera cinematografica.\nWincott ha interpretato ruoli sia in film indipendenti che in produzioni maggiori, ispirandosi ad attori come Gary Oldman, Sean Penn e Johnny Depp, per i quali nutre grande ammirazione. Tra i ruoli pi\u00f9 conosciuti, Guy di Gisbourne in \"Robin Hood - Principe dei ladri\", Rene Ricard, il mentore di Jean-Michel Basquiat, nella pellicola biografica \"Basquiat\" (1996), il perfido Top Dollar ne \"Il corvo - The Crow\" (1994), Rochefort ne \"I tre moschettieri\" (1993), Paul A. Rothchild, produttore dei The Doors in \"The Doors\" (1991), Armand Dorleac, il sadico carceriere in \"Montecristo\" (2002), e co-protagonista con Eddie Murphy in \"Uno sbirro tuttofare\" (1997). Ha interpretato anche un ruolo in \"Strange Days\", film del 1995 di Kathryn Bigelow, scritto e prodotto da James Cameron. Ha avuto anche un'esperienza come doppiatore nel film Disney \"Il pianeta del tesoro\", in cui ha dato voce al crudele alieno Scroop.\nDoppiatori italiani.\nNelle versioni in italiano dei suoi film, Michael Wincott \u00e8 stato doppiato da:\nDa doppiatore \u00e8 sostituito da:"}
{"id": "1740730", "revid": "287204", "url": "https://it.wikipedia.org/wiki?curid=1740730", "title": "Audrius Ksanavicius", "text": ""}
{"id": "1740731", "revid": "599013", "url": "https://it.wikipedia.org/wiki?curid=1740731", "title": "Flavio Cecconi", "text": "L'Hellas Verona fece celebrare in sua memoria una messa.\nCaratteristiche tecniche.\nGiocava come mezzala."}
{"id": "1740732", "revid": "287204", "url": "https://it.wikipedia.org/wiki?curid=1740732", "title": "Kestutis Ivaskevicius", "text": ""}
{"id": "1740733", "revid": "111183588", "url": "https://it.wikipedia.org/wiki?curid=1740733", "title": "Medea (Corneille)", "text": "Medea (\"M\u00e9d\u00e9e\") \u00e8 una tragedia in cinque atti, in versi, di Pierre Corneille; fu scritta nel 1635 ed \u00e8 ispirata alla tragedia \"Medea\" di Seneca; \u00e8 la prima opera tragica dell'autore francese."}
{"id": "1740734", "revid": "287204", "url": "https://it.wikipedia.org/wiki?curid=1740734", "title": "Eggert Jonsson", "text": ""}
{"id": "1740737", "revid": "287204", "url": "https://it.wikipedia.org/wiki?curid=1740737", "title": "Deividas Cesnauskis", "text": ""}
{"id": "1740739", "revid": "287204", "url": "https://it.wikipedia.org/wiki?curid=1740739", "title": "Saulius Mikoliunas", "text": ""}
{"id": "1740746", "revid": "767487", "url": "https://it.wikipedia.org/wiki?curid=1740746", "title": "L'inferno ci accusa", "text": "L'inferno ci accusa (\"The Story of Mankind\") \u00e8 un film del 1957, diretto dal regista Irwin Allen.\nTrama.\nAlla notizia che l'uomo sta per dare inizio a esperimenti atomici nei cieli, si riunisce il Tribunale supremo: il giudice celeste chiama lo Spirito dell'Uomo e Belzeb\u00f9 a confrontarsi sulla storia dell'umanit\u00e0 per decidere se accordare agli uomini un'ultima possibilit\u00e0 di salvezza.\nOgnuno porta le sue prove, rievocando i grandi eventi: dai Faraoni dell'antico Egitto all'imperatore romano Nerone, da Attila a Giovanna d'Arco, dal Rinascimento italiano alla colonizzazione dell'America, dalla presidenza di Abraham Lincoln alla seconda guerra mondiale.\n\u00c8 l'ultimo film in cui compaiono tutti e tre i fratelli Marx, anche se non recitano assieme. Compariranno singolarmente in pochi altri film."}
{"id": "1740748", "revid": "287204", "url": "https://it.wikipedia.org/wiki?curid=1740748", "title": "Pau d'Arco (Par\u00e1)", "text": "Pau d'Arco \u00e8 un comune del Brasile nello Stato del Par\u00e1, parte della mesoregione del Sudeste Paraense e della microregione di Reden\u00e7\u00e3o."}
{"id": "1740749", "revid": "287204", "url": "https://it.wikipedia.org/wiki?curid=1740749", "title": "Pi\u00e7arra", "text": "Pi\u00e7arra \u00e8 un comune del Brasile nello Stato del Par\u00e1, parte della mesoregione del Sudeste Paraense e della microregione di Reden\u00e7\u00e3o."}
{"id": "1740751", "revid": "154893", "url": "https://it.wikipedia.org/wiki?curid=1740751", "title": "Barca drago", "text": ""}
{"id": "1740752", "revid": "110157", "url": "https://it.wikipedia.org/wiki?curid=1740752", "title": "Reden\u00e7\u00e3o (Par\u00e1)", "text": "Reden\u00e7\u00e3o \u00e8 un comune del Brasile nello Stato del Par\u00e1, parte della mesoregione del Sudeste Paraense e della microregione di Reden\u00e7\u00e3o."}
{"id": "1740753", "revid": "124123", "url": "https://it.wikipedia.org/wiki?curid=1740753", "title": "Karl Vorl\u00e4nder", "text": "Pensatore di orientamento neokantiano, fu professore di liceo a Solingen. Insieme a Hermann Cohen, Paul Natorp e Ernst Cassirer, fu un esponente della Scuola di Marburgo. Pubblic\u00f2 numerosi studi su Kant, sul rapporto tra Kant e il pensiero socialista e sull'influenza di Kant nell'opera di Johann Wolfgang Goethe. La sua biografia di Kant del 1924 \u00e8 considerata come una delle pi\u00f9 importanti."}
{"id": "1740754", "revid": "287204", "url": "https://it.wikipedia.org/wiki?curid=1740754", "title": "Rio Maria", "text": "Rio Maria \u00e8 un comune del Brasile nello Stato del Par\u00e1, parte della mesoregione del Sudeste Paraense e della microregione di Reden\u00e7\u00e3o."}
{"id": "1740755", "revid": "765341", "url": "https://it.wikipedia.org/wiki?curid=1740755", "title": "Holothuriidae", "text": "Holothuriidae \u00e8 una famiglia di echinodermi; comprende alcuni esemplari noti volgarmente come \"cetrioli di mare\"."}
{"id": "1740757", "revid": "78273", "url": "https://it.wikipedia.org/wiki?curid=1740757", "title": "Finger picking", "text": ""}
{"id": "1740758", "revid": "767487", "url": "https://it.wikipedia.org/wiki?curid=1740758", "title": "S\u00e3o Geraldo do Araguaia", "text": "S\u00e3o Geraldo do Araguaia \u00e8 un comune del Brasile nello Stato del Par\u00e1, parte della mesoregione del Sudeste Paraense e della microregione di Reden\u00e7\u00e3o."}
{"id": "1740760", "revid": "287204", "url": "https://it.wikipedia.org/wiki?curid=1740760", "title": "Sapucaia (Par\u00e1)", "text": "Sapucaia \u00e8 un comune del Brasile nello Stato del Par\u00e1, parte della mesoregione del Sudeste Paraense e della microregione di Reden\u00e7\u00e3o."}
{"id": "1740763", "revid": "287204", "url": "https://it.wikipedia.org/wiki?curid=1740763", "title": "Xinguara", "text": "Xinguara \u00e8 un comune del Brasile nello Stato del Par\u00e1, parte della mesoregione del Sudeste Paraense e della microregione di Reden\u00e7\u00e3o."}
{"id": "1740764", "revid": "1573940", "url": "https://it.wikipedia.org/wiki?curid=1740764", "title": "Holothuria", "text": "Holothuria \u00e8 un genere di animali echinodermi; comprende alcuni esemplari noti volgarmente come \"cetrioli di mare\" che vivono sui fondali marini di tutto il mondo.\nAlcune popolazioni orientali si cibano di alcune specie di oloturia che vengono commercializzate con il nome malese di trepang.\nTassonomia.\nNel mar Mediterraneo sono presenti le seguenti specie:"}
{"id": "1740768", "revid": "287204", "url": "https://it.wikipedia.org/wiki?curid=1740768", "title": "Maracan\u00e3 (Par\u00e1)", "text": "Maracan\u00e3 \u00e8 un comune del Brasile nello Stato del Par\u00e1, parte della mesoregione del Nordeste Paraense e della microregione di Salgado."}
{"id": "1740770", "revid": "1460200", "url": "https://it.wikipedia.org/wiki?curid=1740770", "title": "L'isola del tesoro (film 1990)", "text": "L'isola del tesoro (\"Treasure Island\") \u00e8 un film tv del 1990 diretto da Fraser Clarke Heston.\nTrama.\nCon la mappa che il capitano Billy Bones gli ha lasciato prima di morire, il giovane Jim Hawkins parte a bordo dell'Hispaniola alla ricerca del tesoro sepolto dal capitano Flint e lo trover\u00e0 dopo aver sconfitto Long John Silver e la sua ciurma di pirati.\nProduzione.\nL'esordio alla regia del figlio di Charlton Heston, Fraser, avviene con un tv-movie che adatta fedelmente il romanzo di Stevenson: gran dispendio di mezzi produttivi (compreso il veliero che era servito per il film \"Gli ammutinati del Bounty\", qui riutilizzato come Hispaniola), riprese in Cornovaglia e Giamaica.\nChristopher Lee ha un cameo nella parte del cieco Pew."}
{"id": "1740772", "revid": "287204", "url": "https://it.wikipedia.org/wiki?curid=1740772", "title": "S\u00e3o Caetano de Odivelas", "text": "S\u00e3o Caetano de Odivelas \u00e8 un comune del Brasile nello Stato del Par\u00e1, parte della mesoregione del Nordeste Paraense e della microregione di Salgado."}
{"id": "1740773", "revid": "57342", "url": "https://it.wikipedia.org/wiki?curid=1740773", "title": "DJ Ringo", "text": "Biografia.\nNel 1987, insieme all'imprenditore Giorgio Baldaccini e al creativo Roberto Galli crea la storica discoteca Hollywood Rythmoteque a Milano dove lavora come DJ per alcuni anni.\nHa lavorato come conduttore per le emittenti radiofoniche RTL 102.5 e Radio 105 dove \u00e8 stato il creatore e conduttore del programma \"Revolver\"; ha lavorato in televisione conducendo il programma \"Doctor Ringo\" su Rock TV; poi ha assunto l'incarico di direttore artistico per Virgin Radio Italia dove continua a condurre il suo programma \"Revolver\" e, su Virgin Radio Television, il programma \"Garage Revolver\".\n\u00c8 stato uno dei primi DJ di Radio RockFM.\nNel 2003 partecipa come concorrente alla prima edizione del reality show \"L'isola dei famosi\" trasmessa su Rai 2. Nel 2006 ha fatto parte del cast del docu-reality show \"On the Road\", dove gestiva i collegamenti nel Molise.\nHa curato settimanalmente una rubrica d'opinione sul quotidiano City.\nDal 10 novembre 2018 conduce su Italia 1 il programma Drive Up.\nVita privata.\nEx compagno di Elenoire Casalegno, da cui ha avuto la figlia Swami, \u00e8 stato in seguito legato alla pallavolista campionessa del mondo Francesca Piccinini; ora \u00e8 sentimentalmente impegnato con un'altra pallavolista (anch'ella campionessa mondiale), Rachele Sangiuliano.\n\u00c8 tifoso del Milan."}
{"id": "1740775", "revid": "287204", "url": "https://it.wikipedia.org/wiki?curid=1740775", "title": "S\u00e3o Jo\u00e3o da Ponta", "text": "S\u00e3o Jo\u00e3o da Ponta \u00e8 un comune del Brasile nello Stato del Par\u00e1, parte della mesoregione del Nordeste Paraense e della microregione di Salgado."}
{"id": "1740780", "revid": "287204", "url": "https://it.wikipedia.org/wiki?curid=1740780", "title": "S\u00e3o Jo\u00e3o de Pirabas", "text": "S\u00e3o Jo\u00e3o de Pirabas \u00e8 un comune del Brasile nello Stato del Par\u00e1, parte della mesoregione del Nordeste Paraense e della microregione di Salgado."}
{"id": "1740781", "revid": "729019", "url": "https://it.wikipedia.org/wiki?curid=1740781", "title": "Peugeot XR", "text": "Il Peugeot XR \u00e8 un motore a scoppio prodotto dal 1978 al 1982 dalla Casa automobilistica francese Peugeot.\nCaratteristiche e versioni.\nQuesto motore da 1.5 litri \u00e8 in pratica una variante a corsa allungata del 1.3 XL. Le caratteristiche generali di questo nuovo propulsore erano quindi:\nQuesto motore \u00e8 stato proposto in due varianti, delle quali sono descritte di seguito le caratteristiche.\nXR5.\nQuesta \u00e8 la versione di base, aveva le seguenti caratteristiche:\nTale versione \u00e8 stata montata sulla Peugeot 305 nelle versioni \"SR\", \"GR\" e \"GLS\", sia berlina che break, prodotte tra il 1978 ed il 1982.\nXR5S.\nLa seconda versione era pi\u00f9 prestante, e grazie all'ausilio di un carburatore \"Solex\" 32/35 TACIC, la potenza massima sal\u00ec ad 89 CV a 6000 giri/min, mentre la coppia massima crebbe fino a 125 Nm a 3000 giri/min. Tale versione \u00e8 stata montata sulle \"305 S\" prodotte dal 1980 al 1982."}
{"id": "1740784", "revid": "287204", "url": "https://it.wikipedia.org/wiki?curid=1740784", "title": "Terra Alta (Brasile)", "text": "Terra Alta \u00e8 un comune del Brasile nello Stato del Par\u00e1, parte della mesoregione del Nordeste Paraense e della microregione di Salgado."}
{"id": "1740789", "revid": "287204", "url": "https://it.wikipedia.org/wiki?curid=1740789", "title": "Vigia", "text": "Vigia \u00e8 un comune del Brasile nello Stato del Par\u00e1, parte della mesoregione del Nordeste Paraense e della microregione di Salgado."}
{"id": "1740792", "revid": "767487", "url": "https://it.wikipedia.org/wiki?curid=1740792", "title": "Cappella Bracco", "text": "La cappella Bracco \u00e8 una cappella funebre del cimitero di Trespiano a Firenze.\nStoria e descrizione.\nLa cappella viene commissionata a Giovanni Michelucci dalla vedova di Roberto Bracco (1903-1967), che desidera edificare nel cimitero monumentale cittadino un edificio per la sepoltura dei membri della famiglia. Il progetto di Michelucci, realizzato in collaborazione con Aldo Pasquinucci, \u00e8 redatto agli esordi del 1969; le tavole esecutive sono del luglio 1969 e i lavori sono avviati poco dopo. L'edificio, ultimato nel 1970, diverge leggermente dal progetto per quanto concerne il nartece (in origine pensato come una sorta di pronao aperto) e la finestra verso valle, arretrata nel progetto e a filo con la muratura nella fase definitiva.\nL'opera \u00e8 pressoch\u00e9 assente nella ricca bibliografia sull'architetto pistoiese: unico accenno quello di Claudia Conforti (1990) che si limita a un mero censimento e non fa alcuna considerazione critica su questa architettura.\nLa cappella della famiglia Bracco \u00e8 situata all'interno del cimitero di Trespiano, principale luogo di sepoltura della citt\u00e0 di Firenze, vera e propria cittadella dei morti nata in adiacenza all'asse di collegamento interregionale della via Bolognese e situata sulle colline a settentrione della piana. La cappella si attesta sul lato occidentale del viale maggiore del cimitero, situato a monte del complesso e articolato longitudinalmente secondo l'asse nord-sud. Tale viale \u00e8 caratterizzato, oltre che dal filare delle alberature, dal fronte allineato delle singole cappelle: quelle a monte presentano un linguaggio eterogeneo ed eclettico, che oscilla tra il revivalistico ed il neoclassico, mentre quelle a valle si qualificano per un pi\u00f9 uniformato classicismo: in tale contesto l'intervento di Michelucci si qualifica come una voluta moderna anomalia all'interno di un fronte caratterizzato dalla successione di candide facciate marmoree e timpanate.\nLa cappella presenta un impianto compatto e una volumetria articolata, seppure nei limiti nella dimensione estremamente contenuta dell'intervento. Questa \"microarchitettura\", decisamente qualificata dalla dicotomia tra il rigore geometrico del basamento e dall'involucro in lastre di granito e l'organicit\u00e0 della copertura in rame, si presenta come una piccola chiesa articolata nei due luoghi del nartece e dell'aula: il primo \u00e8 caratterizzato in facciata dalle due aperture del portale (decorato da una trama in bronzo) e di una luce rettangolare e, sul lato settentrionale, da un taglio vetrato; il corpo della cappella presenta una maggiore altezza ed \u00e8 caratterizzato sul fronte settentrionale da un'alta finestra verticale con alla base l'iscrizione della famiglia Bracco e sul lato occidentale, qualificato dall'affaccio sulla quota inferiore del piano dei loculi e delle cappelle, da una finestra, rettangolare e con davanzale, in asse con la porta d'ingresso. Il valore materico di questo volume \u00e8 affidato a due diversi elementi: la superficie riflettente delle lastre di granito lucidate delle pareti e quella materica del rame della copertura e dei davanzali in bronzo del portale e delle tre finestre.\nL'interno si presenta diviso in tre diversi spazi a pianta rettangolare: l'ingresso-nartece, la zona di seduta e di preghiera e, finalmente, il blocco dei sepolcri (in verticale ed in numero di 4) caratterizzato da semplici lastre tombali con iscrizioni. L'interno, come l'esterno, si connota per l'uso del granito lucido, utilizzato come superficie riflettente sia per il pavimento che per il rivestimento murario, contrapposto al candore dell'intonaco dell'interno della copertura."}
{"id": "1740794", "revid": "123821216", "url": "https://it.wikipedia.org/wiki?curid=1740794", "title": "Tavignano", "text": "Il Tavignano (in corso \"Tavignanu\") \u00e8 un fiume della Corsica centro-orientale, il secondo dell'isola dopo il Golo sia come lunghezza che come portata media. Il suo percorso, di circa 89\u00a0km, si svolge interamente nel territorio del dipartimento della Corsica settentrionale.\nPercorso.\nNasce dal Lago di Nino, secondo lago di Corsica per dimensione, del quale \u00e8 a tutti gli effetti l'emissario, a circa 1750 metri di altitudine. Scorre inizialmente in direzione nord-est fino alla citt\u00e0 di Corte, dove riceve le acque dell'affluente Restonica. Dopo Corte il corso del fiume compie una deviazione iniziando a scorrere in direzione sud-est. Nei pressi di Venaco riceve il suo principale affluente, il Vecchio. Dopo aver attraversato una valle molto incassata (le cosiddette \"gole del Tavignano\"), sfocia nel Mar Tirreno a nord di Aleria\nPrincipali affluenti.\nIl Tavignano conta una settantina di affluenti, tra i quali:"}
{"id": "1740795", "revid": "36426", "url": "https://it.wikipedia.org/wiki?curid=1740795", "title": "Michelucci", "text": ""}
{"id": "1740796", "revid": "110157", "url": "https://it.wikipedia.org/wiki?curid=1740796", "title": "Alenquer (Brasile)", "text": "Alenquer \u00e8 un comune del Brasile nello Stato del Par\u00e1, parte della mesoregione del Baixo Amazonas e della microregione di Santar\u00e9m."}
{"id": "1740798", "revid": "110157", "url": "https://it.wikipedia.org/wiki?curid=1740798", "title": "Belterra", "text": "Belterra \u00e8 un comune del Brasile nello Stato del Par\u00e1, parte della mesoregione del Baixo Amazonas e della microregione di Santar\u00e9m."}
{"id": "1740801", "revid": "767487", "url": "https://it.wikipedia.org/wiki?curid=1740801", "title": "Curu\u00e1", "text": "Curu\u00e1 \u00e8 un comune del Brasile nello Stato del Par\u00e1, parte della mesoregione del Baixo Amazonas e della microregione di Santar\u00e9m."}
{"id": "1740803", "revid": "767487", "url": "https://it.wikipedia.org/wiki?curid=1740803", "title": "Monte Alegre (Par\u00e1)", "text": "Monte Alegre \u00e8 un comune del Brasile nello Stato del Par\u00e1, parte della mesoregione del Baixo Amazonas e della microregione di Santar\u00e9m."}
{"id": "1740807", "revid": "287204", "url": "https://it.wikipedia.org/wiki?curid=1740807", "title": "Placas", "text": "Placas \u00e8 un comune del Brasile nello Stato del Par\u00e1, parte della mesoregione del Baixo Amazonas e della microregione di Santar\u00e9m."}
{"id": "1740812", "revid": "767487", "url": "https://it.wikipedia.org/wiki?curid=1740812", "title": "Ragnar Nikolay Larsen", "text": "Carriera.\nGiocatore.\nClub.\nInizi\u00f2 la sua carriera di calciatore in patria, tra le file del Sand\u00e5ker, per poi trasferirsi in Italia, dove ha vestito le casacche di Lazio e Genoa. Gli ultimi anni di carriera li trascorre tra la Svizzera, dove gioca con la formazione del Lugano, in cui riveste anche il ruolo di allenatore/giocatore, e ancora una volta in patria, proprio nella formazione in cui aveva esordito, ossia il Sand\u00e5ker.\nNazionale.\nCon la Nazionale norvegese collezione tra il 1948 e il 1962 11 presenze arricchite da 2 reti.\nAllenatore.\nUna volta appesi gli scarpini al chiodo, Larsen intraprese la carriera di allenatore che lo port\u00f2 alla guida della Norvegia in due periodi differenti, il primo nel 1958 ed il secondo tra il 1962 e il 1966. Guid\u00f2 anche due formazioni del suo paese, il Lillestrom e lo Stromsgodset."}
{"id": "1740816", "revid": "287204", "url": "https://it.wikipedia.org/wiki?curid=1740816", "title": "Prainha", "text": "Prainha \u00e8 un comune del Brasile nello Stato del Par\u00e1, parte della mesoregione del Baixo Amazonas e della microregione di Santar\u00e9m."}
{"id": "1740817", "revid": "35813", "url": "https://it.wikipedia.org/wiki?curid=1740817", "title": "Nicol\u00f2 Tron (politico ed imprenditore)", "text": ""}
{"id": "1740823", "revid": "287204", "url": "https://it.wikipedia.org/wiki?curid=1740823", "title": "Bannach", "text": "Bannach \u00e8 un comune del Brasile nello Stato del Par\u00e1, parte della mesoregione del Sudeste Paraense e della microregione di S\u00e3o F\u00e9lix do Xingu."}
{"id": "1740825", "revid": "287204", "url": "https://it.wikipedia.org/wiki?curid=1740825", "title": "Cumaru do Norte", "text": "Cumaru do Norte \u00e8 un comune del Brasile nello Stato del Par\u00e1, parte della mesoregione del Sudeste Paraense e della microregione di S\u00e3o F\u00e9lix do Xingu."}
{"id": "1740830", "revid": "110157", "url": "https://it.wikipedia.org/wiki?curid=1740830", "title": "Ouril\u00e2ndia do Norte", "text": "Ouril\u00e2ndia do Norte \u00e8 un comune del Brasile nello Stato del Par\u00e1, parte della mesoregione del Sudeste Paraense e della microregione di S\u00e3o F\u00e9lix do Xingu."}
{"id": "1740833", "revid": "599013", "url": "https://it.wikipedia.org/wiki?curid=1740833", "title": "Fernando Screpis", "text": ""}
{"id": "1740834", "revid": "767487", "url": "https://it.wikipedia.org/wiki?curid=1740834", "title": "S\u00e3o F\u00e9lix do Xingu", "text": "S\u00e3o F\u00e9lix do Xingu \u00e8 un comune del Brasile nello Stato del Par\u00e1, parte della mesoregione del Sudeste Paraense e della microregione di S\u00e3o F\u00e9lix do Xingu."}
{"id": "1740835", "revid": "15689530", "url": "https://it.wikipedia.org/wiki?curid=1740835", "title": "Multimediali", "text": ""}
{"id": "1740836", "revid": "155634", "url": "https://it.wikipedia.org/wiki?curid=1740836", "title": "Divisione Nazionale 1928-1929 (rugby a 15)", "text": "La Divisione Nazionale 1928-29 fu il 1\u00ba campionato nazionale italiano di rugby a 15 di prima divisione.\n e fu vinto dall', compagine milanese poi divenuta nota come .\nL'incontro di apertura del torneo avrebbe dovuto essere - il 12 febbraio 1929 al velodromo Umberto I di Torino, ma le condizioni del tempo ne causarono il rinvio.\nLa finale si tenne tra l'Ambrosiana e la : all'andata al P.N.F vinsero i romani per 5-0, mentre al ritorno si impose la squadra milanese per 10-3; nello spareggio di Bologna, infine, l'Ambrosiana vinse 3-0 e si aggiudic\u00f2 il primo scudetto del rugby italiano.\nFormula.\nLe 6 squadre furono divise in due gironi da tre ciascuno; le vincenti dei due gironi disputarono la finale in gara di andata e ritorno; fu necessaria una terza gara di spareggio in quanto le due finaliste vinsero un incontro ciascuno."}
{"id": "1740837", "revid": "110157", "url": "https://it.wikipedia.org/wiki?curid=1740837", "title": "Tucum\u00e3", "text": "Tucum\u00e3 \u00e8 un comune del Brasile nello Stato del Par\u00e1, parte della mesoregione del Sudeste Paraense e della microregione di S\u00e3o F\u00e9lix do Xingu."}
{"id": "1740839", "revid": "123490235", "url": "https://it.wikipedia.org/wiki?curid=1740839", "title": "Francesco De Nisi", "text": "Biografia.\nLaureato in Ingegneria al Politecnico di Milano, ha iniziato la sua carriera politica nel 1997 nel comune di Filadelfia. Eletto consigliere provinciale a Vibo Valentia con il Partito Popolare Italiano nel 1999, divenne sindaco del suo paese natale nel 2001. Tre anni pi\u00f9 tardi venne riconfermato al consiglio provinciale e rieletto Sindaco nel 2006 con una maggioranza dell'89,8%.\n\u00c8 stato da sempre iscritto ai partiti di ispirazione cattolica (DC, Partito Popolare, Margherita, PD). Alle Elezioni politiche italiane del 2006 si candida alla Camera dei deputati nella lista L'Ulivo nella circoscrizione Calabria ma non viene eletto.\nAlle amministrative del 2008 \u00e8 stato candidato presidente della provincia di Vibo Valentia da un'ampia coalizione di centrosinistra ed \u00e8 risultato vincente al primo turno con il 58,5% dei voti. Il suo mandato amministrativo doveva scadere nel 2013 ma a seguito delle sue dimissioni irrevocabili del 29 ottobre 2012 divenute definitive il 18 novembre \u00e8 terminato prima.\nNel dicembre 2012 si candida alle primarie del PD, in provincia di Vibo Valentia, indette per eleggere i candidati del partito al Parlamento Italiano in vista delle Elezioni politiche italiane del 2013, le primarie si sono svolte il 29 dicembre 2012 e De Nisi ottiene il secondo posto con 4.547 voti dopo il vincitore Bruno Censore che ne ottiene 5.460. In virt\u00f9 di questo risultato alle Elezioni politiche italiane del 2013 De Nisi \u00e8 candidato al Senato della Repubblica in sesta posizione nella lista PD nella regione Calabria ma non viene eletto.\nAlle elezioni regionali in Calabria del 2014 \u00e8 stato candidato alla carica di consigliere regionale nella lista del PD ma non \u00e8 stato eletto nonostante il risultato di 9.000 preferenze conseguite.\nAlle elezioni regionali della Calabria del 2020 \u00e8 stato candidato con il presidente Santelli conseguendo la cifra elettorale di oltre 7000 preferenze nella lista della Casa delle Libert\u00e0. \nAlle elezioni regionali del 3 e 4 ottobre 2021 \u00e8 stato tra i promotori della lista Coraggio Italia e candidato nella circoscrizione centro Calabria ha conseguito la cifra elettorale di 9158 preferenze risultando tra i consiglieri regionali eletti pi\u00f9 votati.\nVicenda giudiziaria.\nIl Presidente De Nisi \u00e8 stato indagato e rinviato a giudizio per omissione di atti d'ufficio, secondo l'accusa all'epoca in cui ricopriva la carica di Sindaco di Filadelfia (VV) in concorso con altre sei persone (ex amministratori locali e dipendenti comunali) non avrebbe attivato le proprie competenze per assicurare il corretto funzionamento dei depuratori comunali. Nell'ottobre 2011 \u00e8 stato assolto per questa vicenda dal Tribunale di Lamezia Terme perch\u00e9 il fatto non sussiste."}
{"id": "1740840", "revid": "110157", "url": "https://it.wikipedia.org/wiki?curid=1740840", "title": "Acar\u00e1", "text": "Acar\u00e1 \u00e8 un comune del Brasile nello Stato del Par\u00e1, parte della mesoregione del Nordeste Paraense e della microregione di Tom\u00e9-A\u00e7u."}
{"id": "1740845", "revid": "287204", "url": "https://it.wikipedia.org/wiki?curid=1740845", "title": "Conc\u00f3rdia do Par\u00e1", "text": "Conc\u00f3rdia do Par\u00e1 \u00e8 un comune del Brasile nello Stato del Par\u00e1, parte della mesoregione del Nordeste Paraense e della microregione di Tom\u00e9-A\u00e7u."}
{"id": "1740847", "revid": "110157", "url": "https://it.wikipedia.org/wiki?curid=1740847", "title": "Moju", "text": "Moju \u00e8 un comune del Brasile nello Stato del Par\u00e1, parte della mesoregione del Nordeste Paraense e della microregione di Tom\u00e9-A\u00e7u."}
{"id": "1740849", "revid": "110157", "url": "https://it.wikipedia.org/wiki?curid=1740849", "title": "Tail\u00e2ndia", "text": "Tail\u00e2ndia \u00e8 un comune del Brasile nello Stato del Par\u00e1, parte della mesoregione del Nordeste Paraense e della microregione di Tom\u00e9-A\u00e7u."}
{"id": "1740850", "revid": "1442080", "url": "https://it.wikipedia.org/wiki?curid=1740850", "title": "Eleutherozoa", "text": "Eleutherozoa \u00e8 un subphylum di \"echinodermi\"; si tratta di animali marini ricoperti da piastre calcaree con processi spinosi."}
{"id": "1740852", "revid": "287204", "url": "https://it.wikipedia.org/wiki?curid=1740852", "title": "Tom\u00e9-A\u00e7u", "text": "Tom\u00e9-A\u00e7u \u00e8 un comune del Brasile nello Stato del Par\u00e1, parte della mesoregione del Nordeste Paraense e della microregione di Tom\u00e9-A\u00e7u."}
{"id": "1740855", "revid": "110157", "url": "https://it.wikipedia.org/wiki?curid=1740855", "title": "Breu Branco", "text": "Breu Branco \u00e8 un comune del Brasile nello Stato del Par\u00e1, parte della mesoregione del Sudeste Paraense e della microregione di Tucuru\u00ed."}
{"id": "1740857", "revid": "767487", "url": "https://it.wikipedia.org/wiki?curid=1740857", "title": "Jamie Mole", "text": ""}
{"id": "1740858", "revid": "486946", "url": "https://it.wikipedia.org/wiki?curid=1740858", "title": "Pierrot le fou", "text": ""}
{"id": "1740860", "revid": "320578", "url": "https://it.wikipedia.org/wiki?curid=1740860", "title": "Quartiere ENEL a Sasso Pisano", "text": ""}
{"id": "1740863", "revid": "287204", "url": "https://it.wikipedia.org/wiki?curid=1740863", "title": "Itupiranga", "text": "Itupiranga \u00e8 un comune del Brasile nello Stato del Par\u00e1, parte della mesoregione del Sudeste Paraense e della microregione di Tucuru\u00ed."}
{"id": "1740865", "revid": "287204", "url": "https://it.wikipedia.org/wiki?curid=1740865", "title": "Jacund\u00e1", "text": "Jacund\u00e1 \u00e8 un comune del Brasile nello Stato del Par\u00e1, parte della mesoregione del Sudeste Paraense e della microregione di Tucuru\u00ed."}
{"id": "1740868", "revid": "1310927", "url": "https://it.wikipedia.org/wiki?curid=1740868", "title": "Rub\u00e9n Palazuelos", "text": "Carriera.\nHa cominciato la propria carriera nella squadra riserve del Racing Santander, militando in seguito, tra 2004 e 2006, nel Lanzarote, nel Palencia e nel Gimn\u00e1stica de Torrelavega. Trascorre la stagione 2006-2007 in prestito ai greci dell'Aris Salonicco; il 31 luglio 2007, dopo aver dovuto pagare per rescindere il suo contratto con il Gimn\u00e1stica de Torrelavega, firma per gli scozzesi dell'Heart of Midlothian."}
{"id": "1740869", "revid": "38120", "url": "https://it.wikipedia.org/wiki?curid=1740869", "title": "Aniello Cimitile", "text": "\u00c8 stato presidente della Provincia di Benevento.\nBiografia.\nLaureatosi in ingegneria elettronica all'Universit\u00e0 degli Studi di Napoli Federico II, diviene Professore Ordinario di Ingegneria del software presso l'Universit\u00e0 degli Studi del Sannio.\n\u00c8 stato Rettore dell'Universit\u00e0 degli Studi del Sannio dal 2000 al 2006 e dal 2007 al 2012 dell'Universit\u00e0 Telematica Unitelma Sapienza.\nAttivit\u00e0 didattica e scientifica.\nHa scritto con Ugo De Carlini il libro \"Metodologie, Tecniche e Strumenti di Reverse Engineering\", 1995 FrancoAngeli.\nL'attivit\u00e0 di ricerca scientifica si \u00e8 sviluppata nel campo della Ingegneria del Software. \u00c8 attuale professore emerito dell\u2019ateneo sannita e coordinatore del programma Industria I4.0 del Progetto CUR-Regione Campania.\nAttivit\u00e0 politica.\nViene eletto membro dell'associazione nazionale del Partito Democratico a seguito delle primarie del 14 ottobre 2007. Nel 2008 viene candidato come presidente della provincia di Benevento da un'ampia coalizione di centro-sinistra e risulta eletto al primo turno con il 55,1% dei voti e succede a Carmine Nardone eletto nel 2003 al primo turno con il 73,6% dei voti.\n\u00c8 stato sostenuto, in consiglio provinciale, da una maggioranza costituita da: PD, Popolari UDEUR (poi passata all'opposizione), Progetto Sannio, Costituente di Centro, Italia dei Valori, Sannio Democratico, Partito Socialista Italiano e Sinistra Arcobaleno. Il suo mandato amministrativo \u00e8 scaduto nel 2013, ma \u00e8 stato prolungato dal governo fino al 2014."}
{"id": "1740871", "revid": "110157", "url": "https://it.wikipedia.org/wiki?curid=1740871", "title": "Nova Ipixuna", "text": "Nova Ipixuna \u00e8 un comune del Brasile nello Stato del Par\u00e1, parte della mesoregione del Sudeste Paraense e della microregione di Tucuru\u00ed."}
{"id": "1740873", "revid": "486946", "url": "https://it.wikipedia.org/wiki?curid=1740873", "title": "Il bandito delle undici", "text": ""}
{"id": "1740876", "revid": "110157", "url": "https://it.wikipedia.org/wiki?curid=1740876", "title": "Novo Repartimento", "text": "Novo Repartimento \u00e8 un comune del Brasile nello Stato del Par\u00e1, parte della mesoregione del Sudeste Paraense e della microregione di Tucuru\u00ed."}
{"id": "1740882", "revid": "767487", "url": "https://it.wikipedia.org/wiki?curid=1740882", "title": "Gary Glen", "text": "Carriera.\nClub.\nDal 2006 al 2012 ha giocato nella massima serie scozzese con l'Hearts, con cui oltre a giocare 52 partite in campionato disputa anche 2 partite nei preliminari di Europa League nella stagione 2009-2010 e vince una Coppa di Scozia. Dal 2012 al 2014 gioca al Ross County, sempre nella prima divisione scozzese; nell'estate del 2014 passa al Livingston, in seconda serie.\nNazionale.\nNel 2007 ha giocato nell'Under-19 scozzese."}
{"id": "1740884", "revid": "110157", "url": "https://it.wikipedia.org/wiki?curid=1740884", "title": "Tucuru\u00ed", "text": "Tucuru\u00ed \u00e8 un comune del Brasile nello Stato del Par\u00e1, parte della mesoregione del Sudeste Paraense e della microregione di Tucuru\u00ed."}
{"id": "1740885", "revid": "287204", "url": "https://it.wikipedia.org/wiki?curid=1740885", "title": "Bande a part", "text": ""}
{"id": "1740891", "revid": "124138684", "url": "https://it.wikipedia.org/wiki?curid=1740891", "title": "Je Khenpo", "text": "Il Je Khenpo (tibetano: \u0f62\u0f97\u0f7a\u0f0b\u0f58\u0f41\u0f53\u0f0b\u0f54\u0f7c\u0f0d, Wylie: \"Rje Mkhan-po\", \"Abate del Corpo Monastico Centrale del Bhutan\"), precedentemente chiamato Dharma Raj dagli orientalisti, \u00e8 il titolo che viene attribuito alla pi\u00f9 alta autorit\u00e0 religiosa buddhista del Bhutan. Il suo compito principale \u00e8 quello di dirigere il Dratshang Lhentshog (Commissione per gli Affari Monastici) e di svolgere la funzione di arbitro in questioni dottrinali. Il Je Khenpo presenzia alle molte importanti funzioni liturgiche e religiose che si svolgono nel Paese. Il Je Khenpo \u00e8 formalmente il leader della scuola Drukpa della tradizione Kagyu del Buddhismo tibetano. \u00c8 l'unica persona in tutto il Bhutan, insieme al Druk Gyalpo, a poter indossare un kabney color zafferano.\nStoria.\nSecondo il sistema dualistico di governo istituito dallo \"Shabdrung\" Ngawang Namgyal nel XVII secolo, il potere in Bhutan \u00e8 idealmente diviso tra le autorit\u00e0 religiose, guidate dal Je Khenpo, e quelle temporali, guidate dal Druk Desi. La posizione di Je Khenpo era elettiva, e in genere veniva data ad un monaco ritenuto particolarmente autorevole e rispettabile. Pertanto, a differenza di cariche basate sulla reincarnazione come quella di Dalai Lama o di Panchen Lama, la posizione di Je Khenpo \u00e8 mai stata ricoperta da un bambino, ma sempre da un monaco esperto.\nStoricamente, il ruolo del Je Khenpo \u00e8 stato piuttosto influente nella storia del Bhutan. Je Khenpo e Druk Desi collaborarono per sottrarre autorit\u00e0 al ruolo di Shabdrung, trovando molteplici incarnazioni di vari aspetti dello Shandrung stesso e rendendo quindi molto difficile identificarne il vero successore; l'obiettivo di entrambi era infatti di mantenere il potere che avevano accumulato attraverso il sistema dualistico di governo. Tuttavia, dall'istituzione della monarchia nel 1907, l'influenza effettiva del Je Khenpo \u00e8 decisamente diminuita, nonostante ancora oggi sia considerato come uno dei pi\u00f9 stretti consiglieri del re.\nNel 2008, l'ufficio del Je Khenpo \u00e8 stato inserito nella Costituzione bhutanese. Ai sensi dell'articolo 3, comma 4, il re nomina il Je Khenpo come leader spirituale del Bhutan.\nL'attuale Je Khenpo (il 70\u00b0) \u00e8 \"Tr\u00fclku\" Jigme Choedra. \u00c8 ritenuto, fra gli altri, la reincarnazione di Maitreya.\nLa sua residenza (e quella del Corpo monastico centrale) si trova in inverno nel Punakha Dzong e in estate nel Tashichho Dzong."}
{"id": "1740892", "revid": "767487", "url": "https://it.wikipedia.org/wiki?curid=1740892", "title": "Stephen Frail", "text": ""}
{"id": "1740894", "revid": "1488558", "url": "https://it.wikipedia.org/wiki?curid=1740894", "title": "Gneo Servilio Gemino", "text": "Biografia.\nFiglio di Publio Servilio Gemino, Gneo fu eletto console per l'anno 217 a.C., secondo anno della seconda guerra punica. Ai primi di marzo inizi\u00f2 le operazioni militari contro Annibale, partendo dalla citt\u00e0 di Ariminum (Rimini).\nIn seguito alla disastrosa sconfitta nella battaglia del Lago Trasimeno, in cui perse la vita l'altro console Gaio Flaminio, il comando delle operazioni militari in Italia contro Annibale venne assunto da Quinto Fabio Massimo. A Gneo venne dato il comando della flotta romana per la difesa della Sardegna e della Corsica.\nIn novembre al termine del periodo di dittatura, Gneo ottenne di nuovo il comando delle forze romane, ma senza intraprendere alcuna operazione. Fu nominato proconsole per l'anno 216 a.C. ed affront\u00f2 l'esercito cartaginese in frequenti scaramucce, esercitando le nuove leve come gli aveva suggerito il console in carica Lucio Emilio Paolo. Partecip\u00f2 alla battaglia di Canne e vi trov\u00f2 la morte."}
{"id": "1740897", "revid": "729019", "url": "https://it.wikipedia.org/wiki?curid=1740897", "title": "Punto Verde", "text": "Il Punto Verde (in tedesco Der Gr\u00fcne Punkt o Gr\u00fcner Punkt) \u00e8 un logo utilizzato per individuare un particolare sistema per lo smaltimento degli imballaggi dei beni di consumo. Il simbolo \u00e8 composto da due frecce intrecciate tra loro che formano un cerchio.\nIl Punto Verde individua chi si occupa della raccolta e dello smaltimento del rifiuto, mentre non specifica niente riguardo alla riciclabilit\u00e0 del prodotto o alla presenza di materiale riciclabile.\nStoria.\nIl simbolo \u00e8 stato introdotto in Germania nel 1991 dalla \"Duales System Deutschland GmbH\" (DSD) a seguito dell'introduzione di una normativa sui rifiuti che imponeva ai fabbricanti di occuparsi anche dello smaltimento finale dei propri prodotti. Per aiutare i produttori a rispettare la norma \u00e8 nato perci\u00f2 un sistema di raccolta dei rifiuti privato, parallelo a quello pubblico, destinato a raccogliere e a smaltire i prodotti delle aziende aderenti ad esso. Queste ultime appongono quindi \"Il Punto Verde\" sui propri prodotti in modo da far sapere al cliente finale che la confezione sar\u00e0 raccolta e smaltita dalla DSD (ad esempio, tramite gli appositi cassonetti).\nIl sistema del Punto Verde riguarda anche i produttori esteri. La legge tedesca sui rifiuti prevede infatti che per i prodotti importati da stati europei, l'importatore e il fabbricante straniero siano entrambi responsabili dello smaltimento dei rifiuti connessi. I produttori esteri possono quindi aderire anch'essi al sistema.\nDalla Germania questo sistema di raccolta dei rifiuti si \u00e8 poi esteso ad altri 31 Paesi (tutti i Paesi dell'Unione europea esclusa l'Italia, la Danimarca e la Finlandia; in pi\u00f9 Norvegia, Serbia, Bosnia-Erzegovina, Macedonia, Turchia, Israele e Canada) per mezzo della societ\u00e0 PRO Europe (\"Packaging Recovery Organisation Europe\"), a cui la DSD tedesca ha concesso l'uso del marchio nel 1995. Da notare che dal 1\u00ba gennaio 2009 l'uso del marchio Punto Verde non \u00e8 pi\u00f9 obbligatorio sugli imballaggi destinati alla Germania, rimanendo obbligatorio in Spagna. In Germania e Portogallo inoltre \u00e8 necessario siglare due contratti, uno per l'uso del Punto Verde nel Paese e uno per lo smaltimento dei rifiuti.\nEnti nazionali.\nLa seguente tabella riporta, per ogni nazione, l'ente di riferimento per il riciclaggio e l'imballaggio aderente a PRO Europe:\nI seguenti Paesi dell'Unione europea e dell'EFTA (AELS) non aderiscono a PRO Europe:\nIn Italia.\nIn Italia gli obiettivi di recupero e riciclo dei rifiuti da imballaggio sono coordinati dal CONAI (\"Consorzio Nazionale Imballaggi\"), un consorzio privato a cui tutte le aziende della filiera degli imballaggi, dai produttori delle materie prime agli utilizzatori degli imballaggi devono aderire per legge.\nIl ritiro, il riciclo ed il recupero dei rifiuti di imballaggio \u00e8 assicurato a livello nazionale da sei consorzi obbligatori, uno per ciascun materiale di imballaggio:\nA questi si aggiungono (pur non riguardanti gli imballaggi) il COBAT, Consorzio obbligatorio batterie al piombo esauste e rifiuti piombosi, il COOU, Consorzio recupero oli usati, il Polieco, Consorzio per il recupero di materiale in polietilene (esclusi gli imballaggi) e il CONOE, Consorzio nazionale raccolta e trattamento oli e grassi vegetali e animali esausti.\nIl CONAI ha aderito al consorzio PRO Europe il 16 settembre 2009, fino al 2012; inoltre non ha mai sottoscritto alcun contratto di licenza d'uso con PRO Europe del marchio Punto Verde e non pu\u00f2 conferire la licenza dell'uso del marchio stesso ai consorziati. L'uso di tale marchio \u00e8 pertanto riservato alle aziende che abbiano sottoscritto un contratto con le societ\u00e0 che utilizzino il Punto Verde nei Paesi dove \u00e8 eventualmente destinato l'imballaggio; questo vale anche nel caso di un importatore; in questo caso fa testo la copia della documentazione che giustifica la richiesta dell'importatore stesso di usare nell'imballaggio il marchio Punto Verde. Le aziende che hanno almeno un contratto di licenza del marchio possono usarlo su tutti i propri imballaggi, a patto che abbiano sottoscritto l'accordo di licenza; in questo caso l'azienda sceglie di gestire gli imballaggi limitatamente ai sistemi Punto Verde dove esistenti."}
{"id": "1740898", "revid": "1372005", "url": "https://it.wikipedia.org/wiki?curid=1740898", "title": "Guglielmo II di Villehardouin", "text": "Secondo figlio di Goffredo I di Villehardouin, succedette nel 1246 al fratello Goffredo II di Villehardouin.\nBiografia.\nPersona colta, era amante della letteratura ma anche dei tornei. Parlava correntemente sia il francese che il greco ed era conosciuto come \"trovatore\".\nNel 1236 aveva aiutato l'Impero Latino contro i bizantini dell'Impero di Nicea e gli era stata conferita la sovranit\u00e0 feudale sul Ducato veneziano dell'Arcipelago.\nNel 1239 spos\u00f2 la figlia di Narjot de Toucy, un alto dignitario dell'Impero Latino di Costantinopoli, e della di lui prima moglie, figlia di Anna di Bisanzio e dell'ultimo suo marito, Teodoro Branas. Dopo la morte di questa, spos\u00f2 Carintana dalle Carceri, una nobildonna veneziana.\nSotto il suo governo il principato raggiunse l'apice della sua potenza ma inizi\u00f2 gi\u00e0 con lui declinare; costru\u00ec la fortezza di Mistra come capitale del principato.\nNel 1248 invi\u00f2 400 cavalieri e 28 navi alla Settima crociata, organizzata da Luigi IX di Francia, che fra l'altro, gli concesse di battere moneta con un conio simile a quello delle monete francesi (tornesi).\nNel 1249 conquist\u00f2 Monemvasia. Nel 1251 Guglielmo fece costruire la fortezza di \"Maina\" (detta anche \"Megali Maina\" o \"Grand Magne\") nella penisola pelopponesiaca di Mani. La morte della seconda moglie Carintana determin\u00f2 una serie di conflitti per la signoria sull'Eubea, che ebbero luogo fra il 1255 ed il 1258, concludendosi con successo per Guglielmo con la battaglia di Karidy (1258), nella quale Guglielmo sconfisse il Duca di Atene, Guy I de la Roche.\nNel 1259 spos\u00f2 la figlia del suo alleato, il despota d'Epiro Michele II Dukas, Anna Angela Comnena ma fu sconfitto duramente dai bizantini a Pelagonia nel 1259, causa la defezione dei suoi alleati epiroti. Catturato e fatto prigioniero, rimase in cattivit\u00e0 fino al 1262, allorch\u00e9 dovette consegnare al ricostituito Impero bizantino le fortezze di Mistra, Monemvasia e di Maina.\nPer garantirsi contro ulteriori attacchi bizantini, si offr\u00ec come vassallo a Carlo I di Napoli, con il Trattato di Viterbo (1267). Guglielmo partecip\u00f2, come vassallo di Carlo, alla Battaglia di Tagliacozzo (1268) contro Corradino di Svevia. Il 28 maggio 1271 la figlia maggiore di Guglielmo, Isabella, andava sposa al figlio di Carlo I d'Angi\u00f2, Filippo.\nGuglielmo ebbe solo due figlie, entrambe dalla seconda moglie Anna Comnena, Isabella (1263 \u20131312) e Margherita.\nAlla morte di Guglielmo, essendogli premorto il genero Filippo d'Angi\u00f2, il principato pass\u00f2 direttamente al re di Sicilia, Carlo I di Angi\u00f2.\nSuccessioni.\nseparatore"}
{"id": "1740900", "revid": "599013", "url": "https://it.wikipedia.org/wiki?curid=1740900", "title": "Laryea Kingston", "text": "Ha un fratello, Richard Kingson, che gioca come portiere.\nCaratteristiche tecniche.\n\u00c8 un centrocampista di fascia, all'occorrenza ala.\nCarriera.\nDopo aver giocato nel Great Olympics, pass\u00f2 all'Al-Litthad, per poi tornare in Ghana in nell'Hearts of Oak. Due anni dopo pass\u00f2 al Maccabi Ahi Nazareth, senza mai giocare una partita. Venne poi ceduto all'Hapoel Tel Aviv in Israele.\nSi trasfer\u00ec poi in Europa, in Russia, al , che lo cedette, un anno dopo, al , giocando per\u00f2 solo il primo anno: il 2006 lo pass\u00f2 in prestito giocando al , il 2007 all'Hearts of Midlothian. L'Hearts, a fine stagione, decide di riscattarlo, acquistandolo dal Grozny e battendo la concorrenza di Fulham e Newcastle United. Nel maggio del 2010 \u00e8 stato svincolato dalla societ\u00e0 scozzese.\nConta varie presenze con la Nazionale ghanese."}
{"id": "1740901", "revid": "2091899", "url": "https://it.wikipedia.org/wiki?curid=1740901", "title": "Lauenburg (nave meteorologica)", "text": "La nave meteorologica Lauenburg (Wetter-beobachtung-Schiff \"Lauenburg\") fu utilizzata agli inizi della seconda guerra mondiale con lo scopo di fornire rapporti meteorologici alle navi della Kriegsmarine tedesca, ma soprattutto agli U-Boat che operavano nelle acque settentrionali dell'Oceano Atlantico e del mar Glaciale Artico.\nVeniva per\u00f2 catturata e affondata il 28 giugno 1941 dalla Royal Navy britannica, acquisendo anche libretti del fantomatico codice tedesco della macchina decodificatrice \"Enigma\".\nVita del Lauenburg.\nIl \"Lauenburg\" era stato costruito a Lauenburg nel 1938 come peschereccio, denominato con il numero di identificazione PG 532.\nIl suo proprietario era la H. Bischoff &amp; Co. di Brema. Veniva poi acquisito dalla Kriegsmarine nel 1940 e veniva denominato \"Lauenburg\".\nEntrava nel servizio navale nel novembre di quello stesso anno, dopo essere stato convertito in nave meteorologica.\nAveva un equipaggio compreso tra i 19 e i 21 marinai, pi\u00f9 8 meteorologi.\nCattura del Lauenburg.\nIl 25 giugno 1941, ben quattro navi da guerra britanniche, l'incrociatore leggero \"Nigeria\" e i cacciatorpediniere \"Tartar\", \"Jupiter\" e \"Bedouin\", salpavano dalla base inglese di Scapa Flow per dirigersi nelle acque settentrionali dell'Islanda.\nVerso le ore 7,00 del 28 giugno 1941, il \"Tartar\" avvistava il \"Lauenburg\" fuori dell'isola di Jan Mayen e apriva il fuoco.\nL'equipaggio del \"Lauenburg\" lasciava la nave sulle scialuppe di salvataggio, mentre marinai scelti britannici abbordavano la nave meteo tedesca, facendo man bassa di tutto il materiale cartaceo e trasportandolo sul \"Tartar\".\nSubito dopo il \"Lauenburg\" veniva affondato dal fuoco dei cannoni delle navi britanniche."}
{"id": "1740903", "revid": "767487", "url": "https://it.wikipedia.org/wiki?curid=1740903", "title": "Marius \u017dali\u016bkas", "text": "Carriera.\nDifensore centrale che, durante la sua carriera, ha indossato le maglie di diverse squadre, tra queste anche quelle di Hearts con cui ha vinto la coppa di Scozia, Leeds e Glasgow Rangers.\nHa giocato anche 29 partite con la nazionale della Lituania realizzando una rete.\n\u00c8 scomparso a 36 anni dopo una lunga malattia."}
{"id": "1740905", "revid": "125092900", "url": "https://it.wikipedia.org/wiki?curid=1740905", "title": "Chiesa di Santa Maria in Piazza (Fondi)", "text": "La chiesa di Santa Maria Assunta (o \"in Piazza\") \u00e8 un importante luogo di culto cattolico di Fondi, in provincia di Latina, situato nel cuore della citt\u00e0, in piazza della Repubblica.\nStoria.\nLa chiesa di Santa Maria Assunta (o \"in Piazza\") venne fatta costruire da Onorato II Caetani d'Aragona, conte di Fondi, su una chiesa preesistente attestata fin dal 1126.\nI lavori di rifacimento iniziarono nel 1487 e l'epigrafe sita alla sinistra dell'ingresso principale c'informa che la costruzione della chiesa era conclusa nel 1490, e difatti entro la fine di quell'anno risulta completato anche il soffitto a cassettoni nella navata centrale e nel transetto. opera di mastro Giacomo Pignetore di Napoli. In realt\u00e0 i lavori di rifinitura architettonica e di installazione degli arredi continuarono negli anni successivi: il bassorilievo in marmo del tabernacolo \u00e8 datato 1491. Nello stesso anno era ancora in preparazione il quadro commissionato dal conte Onorato per l'altar maggiore al pittore Cristoforo Scacco, che probabilmente raffigurava la \"Morte e Assunzione della Vergine\".\nAnche se la chiesa era agibile gi\u00e0 nel 1491, venne consacrata dal vescovo Nicola Pellegrino solamente il 30 aprile del 1508 in seguito alla morte del conte Onorato II (25 aprile 1491) e ai problemi del suo nipote e erede Onorato III Caetani d'Aragona, che nel 1497 perse definitivamente la contea di Fondi, assegnata a Prospero Colonna.\nLa chiesa ha subito danni rilevanti dai i bombardamenti che hanno colpito la citt\u00e0 durante la Seconda guerra mondiale.\nDescrizione.\nEsterno.\nLa chiesa \u00e8 preceduta da un sagrato al quale si accede tramite una scalinata composta di nove gradini in basalto, che lo porta ad essere a due metri d'altezza rispetto alla strada.\nLa facciata, a salienti, \u00e8 in stile rinascimentale, con paramento murario in blocchi di pietra. Il rosone, invece, \u00e8 in piperino cos\u00ec come la strombatura dei due finestroni laterali. Sono in marmo i tre portali, ognuno dei quali corrisponde ad una navata interna. L'architrave del portale maggiore, attribuito a Tommaso Malvito, \u00e8 decorato con un bassorilievo raffigurante cinque cherubini con le alette; altri bassorilievi sono presenti sugli stipiti, che recano gli stemmi dei Caetani d'Aragona. Il portale \u00e8 sormontato da una lunetta a tutto sesto con le statue della \"Madonna in trono col Bambino\", al centro, fiancheggiata da \"Santa Caterina martire d'Alessandria\", a destra, e dal \"conte Onorato II\" in zimarra comitale nel solito atteggiamento di preghiera, a sinistra.\nAlla sinistra della facciata della chiesa, si trova il campanile, con copertura a cuspide piramidale, con una finestra per piano nella facciata sulla piazza: la prima \u00e8 una monofora romanica, le altre due sono bifore ogivali con colonnine tortili.\nInterno.\nL'interno della chiesa di Santa Maria in Piazza \u00e8 a croce latina, con tre navate separate da archi a sesto acuto in piperino poggianti su pilastri, il transetto e un'abside in fondo a ciascuna delle navate; la copertura della navata centrale e del transetto \u00e8 a capriate; le navate laterali sono coperte da volte a crociera ogivali.\nAl termine della navata centrale sorgono sono due pregevoli pulpiti marmorei gemelli poggianti su colonne e con le balaustre scolpite a bassorilievo; i due manufatti sono attribuiti all'officina di Tommaso Malvito, operante a Napoli nel XV secolo.\nA ridosso delle pareti fondali del transetto, si trovano due cappelle in piperino: quella a sinistra, databile alla fine del Cinquecento, conserva il tabernacolo del 1491 in marmo policromo (bottega di Tommaso Malvito) commissionato dal conte Onorato II Caetani. Nella cappella di destra, fatta costruire nel 1613 dalla nobildonna napoletana Beatrice Ottinelli, si trova l'altare dedicato alla Vergine Assunta su cui \u00e8 posta la nicchia con la statua lignea policroma della \"Madonna del Cielo tra due angeli\" realizzata nel 1611 dallo scultore napoletano Aniello Stellato per incarico del Comune di Fondi.\nNell'abside si conserva la grande pala d'altare, \"Morte e Assunzione della Vergine\" (1534), attribuita all'officina di Giovanni Filippo Criscuolo; sono ora collocati in una navata gli stalli superstiti del coro ligneo quattrocentesco, opera di maestranze tedesche operanti a Napoli.\nL'altare della prima cappella nella navata sinistra, eretta dal nobile fondano Albino Saratta e dedicata allo Spirito Santo, \u00e8 ornato dal polittico della \"Trinit\u00e0 tra i santi Giacomo e Giovanni\", datato 1569, opera del pittore Gabriele da Feltre.\nLa chiesa ospita anche i quadri d'ispirazione raffaellesca della \"Trasfigurazione\" e della \"Disputa del Sacramento\", nonch\u00e9 due opere di Giovanni da Gaeta: una \"Piet\u00e0\" e il trittico della \"Nativit\u00e0 di Ges\u00f9\". Vi \u00e8 anche una tela raffigurante la \"Madonna del Rosario\", opera di Sebastiano Conca; dello stesso autore anche un quadro raffigurante la \"Vergine con il Bambino tra angeli\". Si ammira inoltre una tavola, replica autentica di Giulio Romano, con la \"Madonna con il Bambino tra Angeli e Santi\". Di minore importanza sono i quadri, di ignoti autori: \"Battesimo di Ges\u00f9\"; \"San Leonardo\", s\"an Lorenzo\" e s\"anto Stefano\"; \"Ges\u00f9 crocifisso con le Anime del Purgatorio\".\nOrgano a canne.\nNell'abside centrale della chiesa, in due corpi contrapposti ai lati dell'altare maggiore, si trova l'organo a canne Mascioni \"opus 785\", costruito tra il 1958 e il 1959. Lo strumento, a trasmissione elettrica, ha due tastiere di 61 note ciascuna ed una pedaliera concavo-radiale di 32."}
{"id": "1740907", "revid": "339392", "url": "https://it.wikipedia.org/wiki?curid=1740907", "title": "Der Gr\u00fcne Punkt", "text": ""}
{"id": "1740908", "revid": "287204", "url": "https://it.wikipedia.org/wiki?curid=1740908", "title": "Santana Anibal", "text": ""}
{"id": "1740910", "revid": "599013", "url": "https://it.wikipedia.org/wiki?curid=1740910", "title": "Suore di carit\u00e0 della Santa Croce", "text": "Le suore di carit\u00e0 della Santa Croce, dette di Ingenbohl (in latino \"Congregatio Sororum Caritatis Sanctae Crucis\"), sono un istituto religioso femminile di diritto pontificio: i membri di questa congregazione pospongono al loro nome la sigla S.C.S.C.\nStoria.\nLa congregazione venne fondata dal frate cappuccino svizzero Teodosio Florentini (1808-1865) e da Maria Theresia Scherer (1825-1888): nel 1844 il frate aveva dato vita ad Altdorf alle suore della Santa Croce, per l'istruzione primaria dei ragazzi delle zone rurali e montane della Svizzera occidentale, e l'anno successivo all'istituto aveva aderito la Scherer.\nCon l'appoggio di papa Pio IX, nel 1850 fra' Florentini apr\u00ec a Coira l'ospedale della Santa Croce e nel 1852 ne affid\u00f2 la gestione a un gruppo di religiose (diretto da madre Maria Theresia Scherer) per le quali venne aperto un noviziato a Ingenbohl (1855). Nel 1856 Kaspar de Carl, vescovo di Coira, dichiar\u00f2 la comunit\u00e0 di Ingenbohl autonoma dalla congregazione delle Suore della Santa Croce e le religiose assunsero il nome di Suore di Carit\u00e0 della Santa Croce.\nL'istituto, aggregato all'Ordine dei frati minori cappuccini dal 1905, ricevette il pontificio decreto di lode il 4 dicembre 1878 e l'approvazione definitiva della Santa Sede il 18 settembre 1894; le sue costituzioni vennero approvate definitivamente il 29 gennaio 1897.\nMaria Theresia Scherer \u00e8 stata beatificata da papa Giovanni Paolo II nel 1985.\nAttivit\u00e0 e diffusione.\nLe suore osservano la regola del Terzo ordine regolare di San Francesco: si dedicano soprattutto ad attivit\u00e0 educative e all'assistenza agli infermi e agli anziani.\nSono presenti in Europa (Austria, Repubblica Ceca, Croazia, Germania, Italia, Kosovo, Romania, Serbia, Slovacchia, Slovenia, Svizzera, Ungheria), nelle Americhe (Brasile, Stati Uniti d'America), in Asia (India, Taiwan) e in Uganda: la sede generalizia \u00e8 a Ingenbohl.\nAl 31 dicembre 2005, la congregazione contava 4.157 religiose in 450 case."}
{"id": "1740911", "revid": "131358", "url": "https://it.wikipedia.org/wiki?curid=1740911", "title": "Santana PS-10", "text": ""}
{"id": "1740912", "revid": "131358", "url": "https://it.wikipedia.org/wiki?curid=1740912", "title": "Santana An\u00edbal", "text": ""}
{"id": "1740913", "revid": "373458", "url": "https://it.wikipedia.org/wiki?curid=1740913", "title": "Fran\u00e7ois Ch\u00e2telet", "text": "\u00c8 stato uno storico della filosofia, filosofo della storia e filosofo politico. Sua moglie fu la filosofa No\u00eblle Ch\u00e2telet, sorella di Lionel Jospin.\nBiografia.\nStudente del liceo Faidherbe di Lilla, ottiene l\"'agr\u00e9gation\" in filosofia nel 1948 e un dottorato alla Sorbona nel 1961. Si interess\u00f2 di politica prima avvicinandosi a gruppi trotskisti e poi, a partire dal 1945, partecipando agli ideali rivoluzionari e radicali di quegli anni; nel 1955 si iscrisse infine al Partito Comunista Francese, sebbene fosse lontano dalla linea \u017edanovista allora dominante.\nInsieme a Michel Foucault e Gilles Deleuze, Ch\u00e2telet fu tra i primi animatori, a Parigi, del Dipartimento di Filosofia dell', nonch\u00e9 cofondatore del Coll\u00e8ge international de philosophie. Egli fu anche professore all'Universit\u00e0 di San Paolo nel 1971 e \"ma\u00eetre de conf\u00e9rences\" all'\u00c9cole polytechnique, dove tenne un seminario di filosofia.\nLa sua concezione della filosofia fa di lui uno storico della filosofia pi\u00f9 che un filosofo in senso stretto: Ch\u00e2telet fu innanzitutto un grande professore. In \"Une histoire de la raison\", egli mostra il ruolo svolto dalla filosofia nella costituzione della razionalit\u00e0 occidentale moderna."}
{"id": "1740915", "revid": "709565", "url": "https://it.wikipedia.org/wiki?curid=1740915", "title": "Conquista della Britannia", "text": "La conquista romana della Britannia inizi\u00f2 sistematicamente nel 43 d.C., per volere dell'imperatore Claudio. Tuttavia, l'attivit\u00e0 militare romana era iniziata nelle isole britanniche gi\u00e0 nel secolo precedente, quando nel 55 e nel 54 a.C. l'esercito di Gaio Giulio Cesare mosse dalla Gallia, dov'era impegnato nella sottomissione di queste regioni, alla volta della Britannia. Di fatto, queste operazioni militari non portarono a nessuna conquista territoriale, creando per\u00f2 una serie di clientele che avrebbe portato la regione, specie il sud dell'isola, nella sfera d'influenza economica e culturale di Roma. Da qui scaturirono quei rapporti commerciali e diplomatici che apriranno la strada alla conquista romana della Britannia.\nContesto storico.\nDopo le spedizioni cesariane, fu Ottaviano Augusto a pianificare delle invasioni nel 34, nel 27 e nel 25 a.C. Ma tutte e tre abortirono per diverse ragioni. Secondo le \"Res gestae divi Augusti\" due sovrani re britannici, Dubnovellauno e Tincomaro, fuggirono a Roma per chiedere aiuto durante il regno di Augusto. Nel corso degli anni Quaranta del I secolo la situazione politica della Britannia and\u00f2 modificandosi, con i Catuvellauni che rimpiazzarono i Trinovanti come regno pi\u00f9 potente nella Britannia sud-orientale, occupandone la capitale Camulodunum. Ma ben presto furono messi sotto pressione dalla vicina trib\u00f9 degli Atrebati, regnati dai discendenti di Commio.\nPreludio alla conquista.\nAnche l'imperatore Caligola pianific\u00f2 nel 40 una campagna militare, che non ebbe per\u00f2 alcun esito, anche se ebbe il risultato di aprire la strada e facilitare l'invasione voluta tre anni dopo da Claudio con il pretesto di reintegrare Verica, che gli aveva chiesto aiuto, sul trono degli Atrebati.\nForze in campo.\nAl senatore Aulo Plauzio fu dato il comando supremo su circa 20.000 ausiliari e quattro legioni:\nFasi della conquista.\nAnni: 43-46.\nIl grosso delle truppe romane sarebbe salpato da Gesoriacum (Boulogne-sur-Mer) e sbarcato a Rutupiae (Richborough). Secondo Svetonio il resto delle truppe, sotto la guida dell'imperatore Claudio, salparono da Boulogne. Alcuni storici come John Manley pensano che l'esercito romano sia salpato da Boulogne per approdare nei pressi di Noviomago (Chichester) o di Southampton, nell'ex regno di Verica. Per altri, invece, sarebbe salpato dalla foce del Reno e avrebbe navigato fino a Richborough.\nLa resistenza britannica fu guidata da Togodumno e Carataco, figli del re catuvellauno Cunobelino. Un consistente esercito britannico diede battaglia alle legioni romane vicino a Rochester, sul fiume Medway. La battaglia infuri\u00f2 per due giorni e visto il ruolo decisivo da lui svolto, Osidio Geta fu insignito degli \"ornamenta triumphalia\". I Britanni furono incalzati oltre il Tamigi dai Romani che inflissero loro gravi perdite. Togodumno mor\u00ec poco dopo. In breve, i Romani dilagarono e conquistarono il sud-est dell'isola, ponendo la capitale a Camulodunum. Claudio torn\u00f2 a Roma per celebrare la vittoria ed ottenere il titolo di \"Britannicus\". Carataco scapp\u00f2 a ovest per continuare da l\u00ec la resistenza. Vespasiano marci\u00f2 ad ovest, sottomettendo le trib\u00f9 almeno fino all'Exeter, probabilmente raggiungendo Bodmin. Svetonio racconta infatti che Vespasiano sottomise l'isola di Wight (\"Vette\") e penetr\u00f2 fino ai confini del Somerset, in Inghilterra:\nAnni 47-53.\nNel giro di quattro anni i Romani dilagarono anche nel nord, giungendo pi\u00f9 o meno fino alla linea che dall'Humber andava all'estuario del Severn. Nel 47 il governatore Ostorio Scapula lanci\u00f2 un'offensiva contro le trib\u00f9 del Galles, trovandosi per\u00f2 di fronte all'ostinata resistenza dei Siluri del Galles nord-orientale. Intanto Carataco, sconfitto, si rifugi\u00f2 presso la trib\u00f9 dei Briganti, clienti di Roma, la cui regina Cartimandua lo consegn\u00f2 al proconsole. Dopo la morte di Ostorio, il nuovo governatore, Aulo Gallo, riusc\u00ec a penetrare nel Galles, senza per\u00f2 poi dilagare nella regione.\nAnni 54-70.\nQuando sul trono imperiale sal\u00ec Nerone nel 54, i governatori Quinto Veranio Nipote prima e Gaio Svetonio Paolino poi scatenarono un'offensiva che port\u00f2 nel 60 alla conquista dell'isola di Mona, centro della religione druidica. A questo punto i Romani si occuparono di stroncare la ribellione di Boudica, regina degli Iceni, per poi dedicarsi a quella di Venuzio, marito della regina filo-romana Cartimandua, che fu sconfitto dal governatore Quinto Petillio Ceriale nei pressi di Stanwick attorno al 70. A ci\u00f2 segu\u00ec la rapida romanizzazione dei Briganti e dei Parisi.\nAnni 70-84.\nIl successore di Ceriale, Sesto Giulio Frontino mise poi in atto una lunga campagna militare che nel 76 port\u00f2 alla sottomissione dei Siluri e di altre trib\u00f9 gallesi ostili alla presenza romana nell'isola. A lui segu\u00ec il famoso Gneo Giulio Agricola, suocero dello storico romano Tacito. Agricola spazz\u00f2 via la resistenza degli Ordovici del Galles, marci\u00f2 poi sui Pennini, costru\u00ec strade e l'odierna Chester. Mettendo in atto una strategia basata sul terrorizzare i nemici, ottenne la resa di molte trib\u00f9. Giunto fino al fiume Tay, inizi\u00f2 la costruzione della fortezza di Inchtuthill. Ottenne poi un'importante vittoria contro i Caledoni di Calgaco al Monte Graupio (luogo sulla cui ubicazione si \u00e8 discusso a lungo, senza giungere a una conclusione certa, ma che probabilmente va ubicato in Scozia).\nConseguenze.\nLe reazioni immediate.\nAd Agricola, richiamato a Roma dall'imperatore Domiziano, seguirono, pare, una serie di governatori inconsistenti che non riuscirono a sottomettere il nord dell'isola. I Romani si ritirarono cos\u00ec dietro la linea (Tyne-Solway Firth) che poi sarebbe stata marcata dal Vallo di Adriano (costruito nel 122).\nL'impatto sulla storia.\nIn seguito i Romani cercarono di nuovo di avanzare in territorio scozzese, portando il confine fino al Vallo di Antonino nel 142 (linea del Clyde-Forth), ma ben presto si ritirarono di nuovo fino a quello di Adriano durante il regno di Marco Aurelio.\nTuttavia i Romani penetrarono spesso per ragioni militari in territorio scozzese, come quando, nel 209, l'imperatore Settimio Severo attacc\u00f2 i Caledoni prendendo a scusa la bellicosit\u00e0 dei Meati. La sua campagna militare fu, secondo Dione Cassio, molto dura e distruttiva, a cui i nativi si opposero con un'altrettanto dura guerriglia. Settimio Severo mor\u00ec a Eburacum, odierna York, mentre pianificava una nuova campagna militare, che fu abbandonata dal figlio e successore Caracalla. Da quel momento i Romani si limitarono a rapide puntate in Scozia, eseguite per lo pi\u00f9 per ragioni commerciali, per catturare schiavi o per diffondere il Cristianesimo."}
{"id": "1740918", "revid": "1573940", "url": "https://it.wikipedia.org/wiki?curid=1740918", "title": "Casa Antonini", "text": "Casa Antonini si trova a Firenze in via dell'Orcagna 51-55\nStoria.\nLa palazzina fu commissionata da Raffaello Franciolini ad Adolfo Copped\u00e8 come casa-laboratorio, in quanto doveva ospitare al piano interrato un laboratorio ed un magazzino per cappelli da signora e ai piani superiori la residenza del proprietario. Il permesso di costruzione fu rilasciato dall'Ufficio tecnico del comune in data 10 febbraio 1906 al costruttore Giuseppe Morozzi ma i lavori iniziarono soltanto a partire dal marzo dell'anno successivo (permesso di occupazione di suolo pubblico rilasciato il 5 marzo 1907). Nel contempo il Morozzi aveva presentato richiesta di costruire 3 terrazzini in facciata, due in angolo ed uno sovrastante il portone d'ingresso, permesso che fu accordato dalla giunta comunale in data 17 maggio 1907. Concluso con molta probabilit\u00e0 gi\u00e0 alla fine di quell'anno, il villino nel 1918 venne in possesso di Lea Taddea Antonini. Nel 1958 i proprietari hanno sopraelevato l'intero corpo di un piano, eliminando e guastando irrimediabilmente il rapporto d'emergenza delle due torrette laterali; in concomitanza con tale ampliamento l'edificio \u00e8 stato frazionato in sei unit\u00e0, di cui cinque abitative ed una a destinazione artigianale.\nDescrizione.\nL'edificio \u00e8 situato in un lotto d'angolo delimitato ad est da via Orcagna ed a sud da via Giotto; gli altri due fronti prospettano quello a nord su un giardinetto di propriet\u00e0, e quello ad ovest su una corte interna. Dato che la palazzina \u00e8 tra i primi edifici realizzati in questa porzione di citt\u00e0 compresa tra i viali di circonvallazione ed il fiume Arno, a partire dal primo decennio del Novecento il tessuto circostante si \u00e8 andato progressivamente saturando con interventi estremamente eterogenei, per stile e tipologia, che vanno dal villino borghese su due o tre piani all'immobile plurifamiliare a sei o sette piani.\nLa palazzina ha pianta rettangolare e si sviluppa su quattro piani fuori terra pi\u00f9 uno seminterrato. I quattro fronti sono trattati in maniera diversa a seconda che affaccino su strada (maggiore ricchezza decorativa e attenzione al ritmo delle aperture) o sul retro.\nI due fronti su strada risultano scanditi agli angoli dai due corpi lievemente sporgenti delle ex torrette nei quali si trovano al piano nobile tre balconi di forte rilevanza plastica che servono da tettoia alle finestre del piano terra ed al portone. Le due facciate sono caratterizzate dal ritmo regolare dei tre ordini di finestre e dal gioco di sottili variazioni degli elementi plastici, tutti risultanti dalla geometrizzazione di motivi desunti dal lessico decorativo tradizionale. Al piano seminterrato le aperture, semplici luci rettangolari, sono inserite in un basamento lievemente aggettante; al piano terra le finestre sono inserite in specchiature archivoltate e ritmate da lesene, di lieve aggetto, e sono riquadrate in basso da mensole a foggia di aquila serranti una cartella a sezione mistilinea; al piano primo sono caratterizzate da una cornice e da un davanzale modanati e al piano secondo sono sovrastate da una cornice e da una serie di mensole a sostegno della gronda fortemente aggettante dell'originaria copertura. Le torrette presentano una cornice sottogronda che ripropone, fortemente stilizzata, la scansione della cornice dorica a metope e triglifi.\nI tre balconi impostano su mensole rilevanti per dimensione e ricchezza decorativa alla cui base compaiono aquile stilizzate e nelle cui volute si rintracciano i temi classici della patera, delle fuseruole, della goccia e della foglia d'acanto, il tutto in scala dilatata. I finestroni di tali balconi sono riquadrati ed hanno un timpano curvilineo con sottostante protome femminile; il portale d'ingresso \u00e8 inserito nel medesimo modulo e apparato decorativo delle due finestre con la variante di un ampio architrave con testa di Mercurio sovrastato da una luce archivoltata e tripartita.\nA fianco dell'edificio, sul fronte est, il rilevante episodio del cancello di accesso al giardino, avente per piedritti due erme con figure femminili plurimammellute poste di profilo.\nI fronti secondari non presentano temi di rilievo: in quello ovest, scala esterna in pietra di accesso al piano sopraelevato e finestrone tripartito da colonnine con capitelli pseudoionici in pietra serena corrispondente alla centrale sala da pranzo.\nLa distribuzione interna \u00e8 articolata attorno al vano scala, in posizione laterale: un unico appartamento \u00e8 situato ai piani terreno, primo e secondo; due al piano terzo.\nL'edificio risulta oggi pressoch\u00e9 completamente trasformato, in facciata cos\u00ec come nella distribuzione degli ambienti. Il rialzamento di un piano e la mancata manutenzione delle decorazioni pittoriche, hanno fatto s\u00ec che buona parte del valore spaziale e decorativo sia andato perduto. Particolarmente alterato risulta anche il fronte ovest, nel quale sono stati eseguiti progressivi ampliamenti e saturazioni del tutto privi di organicit\u00e0.\nRelativamente all'interno, il frazionamento ha determinato un uso improprio dei vani nonch\u00e9 la perdita definitiva dell'originario connotato di palazzina monofamiliare. L'unico appartamento conservato nella distribuzione primitiva e con gli arredi originari \u00e8 quello del piano terra: per gli altri le decorazione interne sono andate perdute e gli originari pavimenti e rivestimenti sostituiti.\nFortuna critica.\nL'edificio \u00e8 stato sostanzialmente ignorato dalla critica architettonica sino agli anni settanta, momento che ha segnato l'avvio di una globale revisione del Liberty italiano e la conseguente rivalutazione dei suoi protagonisti, tra i quali un ruolo non secondario occupano Adolfo Copped\u00e8 e Galileo Chini, rispettivamente autori del progetto architettonico e delle decorazioni pittoriche della palazzina. I giudizi sull'edificio, a partire da quello formulato da Carlo Cresti (1978), tendono a sottolineare l'ambiguit\u00e0 della soluzione qui adottata - ancora fortemente legata alla tipologia ottocentesca del palazzetto per quanto concerne l'impianto ed allo stile impero per quanto riguarda l'opulenta decorazione di facciata - e tuttavia non immune da influenze art nouveau o secessioniste, particolarmente riscontrabili in alcuni dettagli decorativi.\nNonostante la revisione critica, la palazzina \u00e8 a tutt'oggi considerata un'opera di secondaria importanza, come eloquentemente dimostra la mancanza del vincolo conservativo."}
{"id": "1740922", "revid": "1543377", "url": "https://it.wikipedia.org/wiki?curid=1740922", "title": "Per Bredesen", "text": "Caratteristiche tecniche.\nBredesen era un calciatore rapidissimo, tecnico e tatticamente intelligente. Ambidestro, era capace di calciare il pallone in modo secco e preciso. Fu soprannominato \"Varechina\", per via dei suoi capelli biondi, e \"Tocco magico\", per le sue capacit\u00e0 tecniche. \u00c8 ricordato come uno dei giocatori pi\u00f9 forti del calcio norvegese.\nCarriera.\nClub.\nBredesen inizi\u00f2 la carriera con la maglia dello \u00d8rn-Horten, squadra della sua citt\u00e0 natia, dove mise immediatamente in mostra il proprio talento. Nel 1952 pass\u00f2 alla Lazio, nell'ambito di un processo di ringiovanimento che port\u00f2 alle partenze di Vittorio Sentimenti III, \u015e\u00fckr\u00fc G\u00fclesin e Leongino Unzain, voluto dal presidente del club Remo Zenobi. Esord\u00ec in campionato 14 settembre 1952, nella sconfitta casalinga per due a uno contro l'Udinese. Nelle prime due stagioni, gioc\u00f2 64 partite di campionato e mise a segno 12 reti. Nel campionato 1954-1955 svilupp\u00f2 una buona intesa con John Hansen: quest'ultimo mise a segno 15 reti, di cui molte su assist del norvegese. Alla fine di questa stagione, la Lazio raggiunse la salvezza e acquist\u00f2 dall'Udinese l'attaccante Arne Selmosson: i friulani, per\u00f2, vollero anche Bredesen oltre ad ottanta milioni di lire. Il centrocampista lasci\u00f2 cos\u00ec Roma.\nNell'Udinese, appena retrocessa d'ufficio in Serie B per un tentativo di corruzione, gioc\u00f2 34 incontri e mise a segno 4 reti. Dopo una sola stagione, lasci\u00f2 Udine e si trasfer\u00ec al Milan. Fu uno dei tre stranieri dei \"rossoneri\", assieme a Nils Liedholm e Juan Alberto Schiaffino. Debutt\u00f2 tra le file del Milan il 16 settembre 1956, nella vittoria per due a uno sulla . Nell'unica stagione in squadra, si aggiudic\u00f2 la vittoria dello scudetto (primo e finora unico norvegese a riuscirci).\nDopo una stagione di inattivit\u00e0, divent\u00f2 il primo norvegese della storia del . Gioc\u00f2 poi due stagioni per il Messina, entrambe in Serie B, prima di tornare in patria per chiudere la carriera da dove part\u00ec, allo \u00d8rn-Horten.\nNazionale.\nBredesen gioc\u00f2 18 partite per la , con 7 reti all'attivo. Il 19 giugno 1949 esord\u00ec in Nazionale, sostituendo l'infortunato Reidar Kvammen nella sfida contro la : a pochi minuti dal suo ingresso in campo, ricevette un assist da parte di Gunnar Thoresen e and\u00f2 in rete. Cos\u00ec, per i successivi due anni fu impiegato come interno destro nel centrocampo norvegese, mettendo a referto altre 6 marcature.\nLa sua carriera in Nazionale fu per\u00f2 breve: nel 1952, infatti, il suo passaggio alla Lazio segn\u00f2 la fine della sua avventura con la selezione scandinava. Questo perch\u00e9, all'epoca, la federazione calcistica norvegese non permetteva ai calciatori professionisti di vestire la maglia della Norvegia."}
{"id": "1740923", "revid": "49022", "url": "https://it.wikipedia.org/wiki?curid=1740923", "title": "Parisi (Yorkshire)", "text": ""}
{"id": "1740924", "revid": "287204", "url": "https://it.wikipedia.org/wiki?curid=1740924", "title": "Villa Maggi-Corvini", "text": "Villa Maggi-Corvini, o pi\u00f9 semplicemente Villa Corvini (\"V\u00edla C\u00f9rv\u00efn\" in parabiaghese) \u00e8 un edificio storico di Parabiago, situato all'inizio dell'attuale \"via Santa Maria\", una delle quattro vie storiche del centro cittadino. Dietro all'edificio si apre il \"parco Corvini\", attualmente parco comunale aperto al pubblico.\nRaro se non unico edificio tardo-rinascimentale in Parabiago, l'origine della costruzione dovrebbe risalire probabilmente al XVI secolo. Venne ristrutturato durante la fine degli anni novanta, conservando l'ingresso principale con la cancellata in ferro battuto, il porticato ed il cortile interno con il pozzetto (scomparso \"misteriosamente\" agli inizi del XXI secolo); il parco retrostante era un tempo abbellito da statuette, ospitava partite di caccia alla lepre e banchetti signorili.\nLa villa con i Maggi.\nGiuseppe Maggi, nobile guelfo di origini bresciane, la acquist\u00f2 con alcuni poderi annessi (compreso l'attuale parco), nel 1606 da un certo Lodovico Longone, come dimora secondaria da alternarsi all'abitazione di famiglia in Milano presso la \"Parrocchia di San Vittore al Teatro\"; suo figlio Luigi (m. 23 maggio 1680) ne ampli\u00f2 i possedimenti in campagna. Nel 1727 Carlo Giuseppe Maggi, successivamente \"Deputato dell'Estimo\" per il Comune di Parabiago (1766-1770), ottenne da Papa Benedetto XIII, tramite \"Decreto Breve 20-III-1727\", il permesso di costituire una cappella privata all'interno dell'edificio, nel \"salone delle colonne\".\nAll'inizio dell'800 i Maggi, con Francesco Maria, possedevano una propriet\u00e0 di circa 500 pertiche di terreno all'interno del territorio parabiaghese; ma sul finire del secolo l'ultimo del ramo parabiaghese della famiglia, Domenico che fu Sindaco di Parabiago, dovette vendere gli immobili a causa delle scarse finanze famigliari. Lo stemma della famiglia resiste per\u00f2 ancora a sovrastare il portone d'ingresso sulla \"via Santa Maria\", raffigura un leone rampante sormontato da corona comitale.\nLa villa dopo i Maggi e con i Corvini.\nIl ragionier Domenico Maggi vendette ai Prandoni, e successivamente pass\u00f2 ai Lainati.\nLa villa fu quindi acquistata dal cavalier Venanzio Corvini, patrizio camerinese (degli antichi conti Corvini di interessanti ascendenze storiche, citati da Carducci) domiciliato a Milano con atto del registro civico (1811) in contrada San Barnaba ai civici numeri 4597 e 4598. Del 30 novembre 1827 il rogito dell'acquisto in Parabiago della propriet\u00e0 del Miglio, antica casata parabiaghese estintasi. Venanzio, con la moglie Maria dei conti Gardini e i figli Lorenzo e Giovanni, nati a Milano, volle fare cos\u00ec di Parabiago la sua residenza estiva. Dopo la morte dei genitori, fu quindi diviso l'intero asse ereditario. A Lorenzo, medico e docente, toccarono diverse propriet\u00e0. A Giovanni, tocc\u00f2 la propriet\u00e0 milanese in contrada San Barnaba e, tra quelle parabiaghesi, anche la villa. Giovanni fu pittore romantico e patriota, \u00e8 sepolto nel cimitero di Parabiago. Il palazzo fu poi venduto dall'ultima proprietaria ai Lampugnani.\nDagli eredi Lampugnani pass\u00f2 poi di propriet\u00e0 comunale, cadendo in un periodo di lento degrado durato per circa 50 anni.\nNel frattempo ancora di propriet\u00e0 Corvini nel 1937 Cesare Berra, segretario politico per il Partito Nazionale Fascista in Parabiago, voleva acquistarla e trasformarla in municipio, ma fall\u00ec il suo progetto; negli anni cinquanta e sessanta si vociferava di doverla trasformare in ricovero per anziani.\nDopo la ristrutturazione degli anni novanta, \u00e8 sede di un \"centro servizi\" e dell'Ecomuseo del Paesaggio di Parabiago; particolare rilievo hanno le mostre temporanee che vi vengono allestite al suo interno, soprattutto dopo la sua ristrutturazione, ma anche in passato: interessanti furono le due mostre dedicate all'ebanista Giuseppe Maggiolini, la prima nel 1965 a 200 anni dal primo importante lavoro commissionatogli dal pittore Giuseppe Levati per Villa Litta a Lainate, la seconda nel 2014 a 200 anni dalla sua morte."}
{"id": "1740925", "revid": "36426", "url": "https://it.wikipedia.org/wiki?curid=1740925", "title": "Secessioniste", "text": ""}
{"id": "1740926", "revid": "1877829", "url": "https://it.wikipedia.org/wiki?curid=1740926", "title": "Emma Tillman", "text": ""}
{"id": "1740927", "revid": "49022", "url": "https://it.wikipedia.org/wiki?curid=1740927", "title": "Battaglia di Medway", "text": ""}
{"id": "1740929", "revid": "49022", "url": "https://it.wikipedia.org/wiki?curid=1740929", "title": "Tyne, Inghilterra", "text": ""}
{"id": "1740930", "revid": "367445", "url": "https://it.wikipedia.org/wiki?curid=1740930", "title": "Monte Cefalo", "text": "Monte Cefalo con i suoi 543 metri rappresenta il rilievo principale situato a nord di Gaeta. \nIn particolare, questa cima carsica costituisce una direttrice nord-ovest/sud-est che domina a sud il Golfo ed a Nord Itri, la piana adiacente e fronteggia i pi\u00f9 alti rilievi della Catena Occidentale degli Aurunci. \nL'origine del nome.\nIl nome del monte deriva da un'antica tradizione marinara che vuole vedere nella forma affusolata della cima il profilo d'un grosso pesce pescato nel Golfo adiacente. \nVie di salita.\nPer l'escursionista non esperto arrivare sul Cefalo non \u00e8 particolarmente agevole per l'assenza di sentieri segnati. In ogni caso, venendo da Gaeta basta imboccare la Via Monte Lauro e percorrere la panoramica cresta che conduce al Monte Carbonaro; giunti in prossimit\u00e0 di questa cima si scende lungo la verde sella che separa i due rilievi e si pu\u00f2 risalire per un sassoso crinale popolato in primavera da praterie di asfodeli. Sulla cima \u00e8 agevole arrivare anche dall'abitato di Itri. \nIl panorama dalla Cresta \u00e8 sorprendente; veduta aerea sulla piana di Rignano, Campitello e Pontone, riconoscibilissimi i 25 ponti dove un tempo transitava la linea Formia-Gaeta, e la piana di Vindicio. La Catena Occidentale degli Aurunci da qui trasmette la sensazione di raggiungere discrete altitudini, a causa del profondo dislivello. L'abitato di Itri e il Santuario della Madonna della Civita spiccano a nord-ovest; ad ovest sono riconoscibili i Monti Ausoni, la Piana di Fondi, Terracina e l'inconfondibile sagoma del Circeo. A sud il panorama si apre a 360\u00b0 sul Golfo con Gaeta dietro la cima del Monte Carbonaro, Ischia un po' pi\u00f9 a sud di Monte Orlando e, nei giorni pi\u00f9 tersi, l'Arcipelago Pontino, con Santo Stefano e Ventotene verso Ischia, Palmarola, Zannone e Ponza verso il Circeo."}
{"id": "1740931", "revid": "1442080", "url": "https://it.wikipedia.org/wiki?curid=1740931", "title": "Stelleroidea", "text": "Gli Stelleroidea sono echinodermi con 5 o pi\u00f9 bracci che partono da un corpo a disco. Si tratta principalmente di invertebrati degli oceani.\nQuesta classificazione non \u00e8 pi\u00f9 ritenuta valida: attualmente questa classe \u00e8 stata divisa in:"}
{"id": "1740934", "revid": "4175", "url": "https://it.wikipedia.org/wiki?curid=1740934", "title": "Cheluzzi Luigi", "text": ""}
{"id": "1740938", "revid": "49022", "url": "https://it.wikipedia.org/wiki?curid=1740938", "title": "Aulo Gallo", "text": ""}
{"id": "1740939", "revid": "49022", "url": "https://it.wikipedia.org/wiki?curid=1740939", "title": "Ostorio Scapula", "text": ""}
{"id": "1740943", "revid": "37401", "url": "https://it.wikipedia.org/wiki?curid=1740943", "title": "Washington (citt\u00e0)", "text": ""}
{"id": "1740944", "revid": "110157", "url": "https://it.wikipedia.org/wiki?curid=1740944", "title": "Abinsk", "text": "Abinsk \u00e8 una cittadina della Russia europea meridionale (kraj di Krasnodar), situata nella pianura ciscaucasica sul fiume \"Abin\", affluente del Kuban', 75 km a sudovest di Krasnodar; \u00e8 il capoluogo amministrativo del distretto omonimo.\nFondata nel 1834, divenne nel 1836 \"stanica\" cosacco con il nome di \"Abinskaja\"; lo \"status\" di \"insediamento di tipo urbano\" venne concesso nel 1962, mentre quello di citt\u00e0 un anno dopo.\nAl giorno d'oggi Abinsk \u00e8 un centro prevalentemente industriale (comparto alimentare e dei materiali da costruzione); \u00e8 inoltre il centro di una zona di estrazione di petrolio.\nSociet\u00e0.\nEvoluzione demografica.\nFonte/: mojgorod.ru"}
{"id": "1740950", "revid": "36426", "url": "https://it.wikipedia.org/wiki?curid=1740950", "title": "Casa in via dello Sprone", "text": "La Casa in via dello Sprone \u00e8 un edificio polifunzionale situato in via dello Sprone 1a-1c, angolo via Guicciardini, a Firenze, opera dell'architetto Giovanni Michelucci.\nStoria.\nPoco dopo l'acquisto del terreno da parte dell'INA, committente dell'opera, nel giugno 1954, nell'autunno dello stesso anno il progetto ottenne il nulla osta da parte della Soprintendenza ai monumenti che impose l'arretramento della facciata rispetto al filo stradale.\nI lavori, diretti dall'ing. arch. Ferdinando Poggi, ebbero inizio nel maggio 1955 e si protrassero fino alla fine del 1958.\nFortuna critica.\nDopo essere illustrato sulla rivista aziendale \"Cronache dell'INA\", l'edificio raccolse l'attenzione di ampia parte della critica che sottoline\u00f2 il ruolo urbanistico ambientale, l'uso della tipologia duplex (cio\u00e8 unit\u00e0 immobiliari su due livelli) e, in particolare, il suo carattere di \"medioevalit\u00e0\", segnalato talvolta quasi come un'accusa di un atteggiamento antimoderno. Lo stesso autore si espresse a proposito di quest'opera, a cominciare dal volume-intervista a cura di Franco Borsi del 1966, ritenendola tra quelle affrontate con le maggiori \"preoccupazioni ambientali\" come risulta, oltre che dall'impiego del rivestimento in pietraforte, dalle calcolate variazioni di direzione, dall'ampio tetto \"alla fiorentina\" e soprattutto dal taglio degli appartamenti e dei fondi commerciali ispirati al rapporto casa-bottega della tradizione. A questo proposito, l'autore stesso spiega le ragioni di questa scelta osservando come \"i \"duplex\" sono stati pensati in modo da offrire al piano inferiore una grande stanza di lavoro ed al piano superiore le camere ed i servizi. Anche i negozi hanno un carattere che si pu\u00f2 dire medioevale, ma sono molto pi\u00f9 moderni e molto pi\u00f9 vivi di tanti altri ricchi di marmi e di cristalli, ma bloccati in un parallelepipedo statico\" (Borsi 1966, 122).\nPi\u00f9 in generale, Michelucci osservava ancora come questa sia stata \"la costruzione dove maggiormente ho subito l'ambiente e, quindi, l'accusa di medioevalit\u00e0 azzecca giusto. Terminata questa costruzione la mia reazione \u00e8 stata violenta e si \u00e8 espressa negli edifici che ho costruito dopo. Voglio dire, per finire, che non \u00e8 questo l'edificio che mi interessa di pi\u00f9 tra quelli che ho costruito in Firenze, sebbene al suo interno vi sono soluzioni molto gradite agli ospiti. Fra le altre cose vi \u00e8 una scala che ha un andamento particolare che la inserisce agilmente nell'organismo architettonico. Questa scala non si svolge seguendo i muri: ma attraversa diagonalmente lo spazio per stabilire una continuit\u00e0 fra il piano terra e gli ultimi piani dell'edificio, in modo che chi sale o scende non si senta costretto tra due pareti. Come ho gi\u00e0 detto \u00e8 questo un edificio a cui non voglio molto bene, perch\u00e9 vi \u00e8 ancora una preoccupazione di composizione architettonica; dalla quale ho tentato dopo con tutte le forze di liberarmi. C'\u00e8 ancora, direi, un sentimento un po' didattico o scolastico, un tentativo di precisare formalmente certi elementi tecnologici [...]. Ma questo edificio manca comunque di una libert\u00e0 che ritengo indispensabile nell'architettura\" (Borsi 1966, 123-24).\nQueste note, esplicite soprattutto sull'uso inconsueto della tipologia duplex, ci danno anche la consapevolezza di quanto la mancata realizzazione delle premesse sociali ed economiche previste abbia tradito la concezione originaria del complesso, sminuendo soprattutto le caratteristiche \"pubbliche\" della corte interna."}
{"id": "1740963", "revid": "164044", "url": "https://it.wikipedia.org/wiki?curid=1740963", "title": "Mariano Gonzalo And\u00fajar", "text": ""}
{"id": "1740970", "revid": "109171993", "url": "https://it.wikipedia.org/wiki?curid=1740970", "title": "Robert Dee", "text": "Dee \u00e8 considerato il peggior tennista professionista in attivit\u00e0. Infatti \"vanta\" una serie di 54 sconfitte consecutive (con uno score di 108 set persi e nessuno vinto), iniziata in un torneo in Messico nell'aprile del 2005 e conclusasi nell'aprile del 2008 in un torneo a Reus (Spagna), dove al primo turno ha battuto Arzhang Derakhshani per 6-4, 6-3.\nCondivide questo record negativo con il guatemalteco Diego Beltranena, che perse 54 match di fila tra il 1997 ed il 2005, riuscendo per\u00f2 in questo lasso di tempo a vincere almeno un set. La miglior posizione nel ranking ATP mai raggiunta da Dee \u00e8 stata la numero 1.466."}
{"id": "1740973", "revid": "1514393", "url": "https://it.wikipedia.org/wiki?curid=1740973", "title": "Mos\u00e8 (film 1995)", "text": ""}
{"id": "1740974", "revid": "697352", "url": "https://it.wikipedia.org/wiki?curid=1740974", "title": "Santuario della Madonna della Rocca (Fondi)", "text": "Il santuario della Madonna della Rocca \u00e8 sito sul monte Arcano presso Fondi (provincia di Latina). Costruito sulla vetta del monte, a 535 m d\u2019altitudine, domina la piana di Fondi e Monte San Biagio, all'interno del Parco naturale regionale monti Ausoni e lago di Fondi. La rettoria del santuario \u00e8 affidata al presbitero diocesano don Francesco Fiorillo, che cura anche la vicina abbazia di San Magno, oltre a essere parroco della parrocchia di Santa Maria degli Angeli e San Magno, in Fondi.\nIl nome.\nIl nome del monte non segue la parola italiana \u00abarcano\u00bb ma deriverebbe da \"arx\", \"rocca\", da cui anche il titolo mariano del santuario. Tuttavia, l\u2019allocuzione \u00abdella Rocca\u00bb, potrebbe derivare anche dal castello di Riccardo dell\u2019Aquila, conte di Fondi.\nNel corso dei secoli, il monte Arcano \u00e8 servito anche da rifugio per diverse persone, tra cui Elsa Morante e Alberto Moravia che trascorsero i nove mesi successivi alla stipulazione dell\u2019Armistizio di Cassibile in una capanna a Sant\u2019Agata, localit\u00e0 tra monte Arcano e valle Vigna, ospiti di un contadino del luogo. Di queste zone troviamo segni nelle opere dei due autori, come, per esempio, ne \"La storia\" di Morante e ne \"La ciociara\" di Moravia.\nLa storia del santuario.\nUna tradizione locale lo vuole innalzato alla persecuzione di Decio. La medesima tradizione vuole il monte Arcano come luogo di uccisione di cristiani, per questo motivo, per commemorare i defunti cristiani in loco, venne eretto questo santuario. Questa ipotesi \u00e8 suffragata dall\u2019immagine della Vergine che viene fatta risalire al III secolo.\nQuel che \u00e8 certo \u00e8 che nel corso dei secoli il santuario ha vissuto vicende alterne. Il 24 maggio 1599 fu visitato da mons. Comparini, vescovo di Fondi: a quel tempo il santuario possedeva undici terreni e una casa Fondi.\nNel 1789 le truppe francesi, dirette a Napoli, dopo aver messo in fuga l\u2019esercito di Ferdinando IV, si fermarono nel territorio fondano mettendo a ferro e a fuoco quanto incontravano, anche quel poco che rimaneva del santuario, eccezion fatta per l\u2019immagine.\nNell'ultima parte del XX secolo ha conosciuto una notevole importanza di flusso di pellegrini dopo l'ultimo restauro dell'annessa chiesa. Notevole fu il lavoro svolto da mons. Mario Forte, parroco e rettore della parrocchia di S. Maria degli Angeli e San Magno, che con la raccolta di fondi, svolta fino in America, realizz\u00f2 molte delle opere di ristrutturazione che oggi permettono ai pellegrini di usufruire del santuario.\nNel 1990, nel quarantesimo anniversario dall\u2019inizio dei lavori di restauro e ristrutturazione, l\u2019arcivescovo di Gaeta, mons. Vincenzo Maria Farano, nel benedire i nuovi locali ha scoperto un'iscrizione incisa nel marmo.\nLa festa della Madonna della Rocca.\nIl 2 luglio si celebra la festa della Madonna della Rocca. Fino a prima della costruzione della strada era usanza salire a piedi sul santuario. A oggi le celebrazioni prevedono celebrazioni eucaristiche in vari momenti della giornata, un pellegrinaggio notturno dal sottostante monastero di San Magno, incontri, veglie, la processione con la statua della Madonna della Rocca e momenti di convivialit\u00e0."}
{"id": "1740975", "revid": "543975", "url": "https://it.wikipedia.org/wiki?curid=1740975", "title": "Episodi di A casa con i tuoi", "text": ""}
{"id": "1740976", "revid": "110157", "url": "https://it.wikipedia.org/wiki?curid=1740976", "title": "Tima\u0161\u00ebvsk", "text": "Tima\u0161\u00ebvsk (anche traslitterata come \"Tima\u0161evsk\", \"Timash\u00ebvsk\", \"Timashevsk\" o \"Timashyovsk\") \u00e8 una citt\u00e0 della Russia europea meridionale (kraj di Krasnodar), situata nella pianura ciscaucasica sulle sponde del fiume Kirpili, 73 km a nord di Krasnodar; \u00e8 il capoluogo amministrativo del distretto omonimo.\nFondata nel 1794 con il nome di Tima\u0161\u00ebvskij, divenne nel 1842 la \"stanica\" (insediamento rurale cosacco) di Tima\u0161\u00ebvskaja; ottenne lo \"status\" di citt\u00e0 nel 1966.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1740978", "revid": "599013", "url": "https://it.wikipedia.org/wiki?curid=1740978", "title": "Tima\u0161evsk", "text": ""}
{"id": "1740979", "revid": "287204", "url": "https://it.wikipedia.org/wiki?curid=1740979", "title": "Timasevsk", "text": ""}
{"id": "1740981", "revid": "80339", "url": "https://it.wikipedia.org/wiki?curid=1740981", "title": "Timashevsk", "text": ""}
{"id": "1740982", "revid": "80339", "url": "https://it.wikipedia.org/wiki?curid=1740982", "title": "Timash\u00ebvsk", "text": ""}
{"id": "1740983", "revid": "80339", "url": "https://it.wikipedia.org/wiki?curid=1740983", "title": "Timashyovsk", "text": ""}
{"id": "1740985", "revid": "106456", "url": "https://it.wikipedia.org/wiki?curid=1740985", "title": "Bodmin", "text": "Bodmin (in lingua cornica \"Bosvenegh\") \u00e8 una citt\u00e0 della Cornovaglia centrale (regione del Regno Unito), una delle pi\u00f9 antiche nella contea e l'unico insediamento cornico di una certa grandezza ricordato nel tardo XI secolo nel \"Domesday Book\".\nOrigine del nome.\nSi \u00e8 pensato che il suo nome venga dall'arcaica parola cornica \"\"bod\" (cio\u00e8 \"casa\") e dalla contrazione di \"menegh\" (cio\u00e8 \"monaci\"\"). Ci\u00f2 farebbe presupporre l'esistenza di un antico insediamento monastico creato da San Guron, su cui sarebbe poi stata costruita la chiesa di San Petroc. Nel 590 vi fece una missione il monaco irlandese San Colombano evangelizzatore d'Europa; egli poi ripart\u00ec per il continente europeo.\nStoria.\nBodmin ebbe un importante ruolo nel corso della storia britannica, specie nel XV e XVI secolo quando fu centro di partenza di tre importanti rivolte contro la corona inglese:"}
{"id": "1740987", "revid": "2184720", "url": "https://it.wikipedia.org/wiki?curid=1740987", "title": "Edificio residenziale di via Piagentina", "text": "Il cosiddetto edificio residenziale di via Piagentina, posto in via Piagentina, 29 - angolo via San Giovanni Bosco, 1, \u00e8 una realizzazione dell'architetto Leonardo Savioli, considerata tra gli esempi pi\u00f9 rappresentativi dell'architettura del XX secolo a Firenze.\nStoria.\nCommissionato dalla famiglia Bacci, come edificio per appartamenti, il progetto fu definito a partire dal 1964 da Leonardo Savioli in collaborazione con Danilo Santi. Forte della precedente esperienza progettuale del complesso di case popolari a Sorgane, il progettista riprese qui, adattandolo alle nuove esigenze del lotto e richieste della committenza, il medesimo criterio progettuale basato sull'assemblaggio di elementi modulari in cemento componibili liberamente.\nL'opera fu realizzata in due anni (era gi\u00e0 conclusa agli esordi del 1967) dall'impresa Sabatini. Il carattere sperimentale della struttura pose non pochi problemi strutturali che indussero il progettista a rivedere alcuni suoi assunti: in particolare fu realizzato soltanto in parte il sistema del guscio autoportante, giacch\u00e9 per necessit\u00e0 statiche fu fatta una struttura in travi e pilastri nel corpo sottostante il tetto lenticolare ed il vano scale; l'unico corpo realizzato integralmente secondo l'originario progetto di Savioli risulta dunque quello su via Don Bosco. Particolarmente complessa risult\u00f2 inoltre la messa a punto della carpenteria della copertura, definita soltanto dopo vari tentativi.\nDescrizione.\nCollocazione urbanistica.\nLa casa \u00e8 situata in un lotto d'angolo delimitato ad est da via Piagentina ed a nord da via don Bosco, all'intersezione di due assi ortogonali, quello longitudinale che dal fiume Arno va sino alle colline di Fiesole e quello trasversale, pi\u00f9 asse di collegamento ideale che non visivo, che traguarda Santa Maria del Fiore. La scelta operata da Savioli di enfatizzare la dimensione verticale dei volumi trova dunque le sue radici da una parte nella volont\u00e0 di affermare l'edificio come punto di riferimento spaziale avente una sua strategica collocazione nel tessuto urbano, e dall'altro nel riferimento alla continuit\u00e0 con la tipologia fiorentina della casa-torre. Tale rapporto di emergenza sul circostante, nel quale l'edificio si propone come polo generatore di un tessuto senza soluzione di continuit\u00e0 con quello entro le mura, \u00e8 oggi scarsamente leggibile a seguito della successiva saturazione dell'isolato con edifici di notevole altezza.\nEsterni.\nL'edificio presenta una pianta articolata, inscrivibile in un impianto a \"L\" in cui uno dei due lati \u00e8 ruotato di 60\u00b0, e si sviluppa su sei piani fuori terra su via Piagentina, quattro su via don Bosco, pi\u00f9 uno seminterrato.\nL'articolazione dei volumi ruota attorno all'elemento generatore, nonch\u00e9 asse verticale della composizione, del corpo scale e del vano ascensore, superficie piena e compatta interrotta sui due fronti soltanto da piccole luci feritoie e dalla porta di accesso ed agganciata al volume prospiciente la via Don Bosco da una sorta di ballatoio su spalti, anch'esso compatto e privo di aperture, nel quale \u00e8 situata la scala di accesso al tetto praticabile.\nTali volumi, riconducibili a quattro con quello della torre del vano scale, sono individuabili sia per il diverso trattamento plastico delle facciate, sia perch\u00e9 l'architetto ne sottolinea l'articolazione tramite l'arretramento o la rotazione delle superfici, l'inserimento di profondi tagli verticali in facciata (si veda il nastro finestrato che isola il corpo ascensore sul fronte est e quello che segnala l'inclinazione del fronte nord), la diversa altezza e le diverse soluzioni di copertura. Allo stesso tempo il desiderio di ricondurre il tutto ad un unico organismo spaziale \u00e8 evidenziato dalle soluzioni d'angolo, tutte curvilinee, che inevitabilmente suggeriscono l'andamento continuo delle superfici.\nAll'articolazione dei volumi corrisponde un'estrema variet\u00e0 nelle aperture e nel rapporto pieno-vuoto, resa possibile dall'utilizzo di nove moduli in cemento assemblati secondo molteplici possibilit\u00e0 combinatorie: i balconi e i \"bow window\", addensati sull'angolo sud-est attorno al pilastro che corre per tutta l'altezza, sono ciascuno diverso nel disegno, cos\u00ec come le finestre (ora luci, ora porte finestre, ora finestre, ora superfici vetrate, talvolta dotate di cornice aggettante, talvolta riquadrate) si distribuiscono in facciata attorno ad un asse verticale o liberamente, sempre comunque in corrispondenza con le esigenze di vita degli spazi interni. Da sottolineare che, alla continuit\u00e0 della cortina muraria, fa da contrappunto il trattamento degli elementi plastici delle finestre, in prevalenza ad angolo retto.\nInterni.\nRelativamente agli interni, l'edificio \u00e8 caratterizzato da due appartamenti ai piani terra, primo e secondo, da uno agli altri: tutti sono caratterizzati da una zona soggiorno aperta, che funge da spazio di distribuzione. Il vano interrato \u00e8 invece adibito a garage e magazzino. La continuit\u00e0 fra lo spazio esterno e quello esterno \u00e8 conseguita da Savioli tramite l'uso del cemento allo stato grezzo anche all'interno, con alcune zone pannellate a stucco lucido ed alcune intonacate.\nFortuna critica.\nSin dalla fase della costruzione, l'edificio suscit\u00f2 nella critica italiana e straniera giudizi estremamente positivi, ponendosi, alla stessa stregua delle precedenti realizzazioni dell'architetto, tra gli esempi pi\u00f9 convincenti del nuovo linguaggio plastico-spaziale degli anni Sessanta in Italia. Koenig (1968) ne loda l'effetto di ricchezza e variet\u00e0 mentre Argan, Vinca Masini e Fanelli (1966), pur riconoscendo in alcune delle soluzioni proposte un evidente richiamo all'ultima architettura americana ed inglese ed a ricerche plastiche contemporanee nonch\u00e9 l'interesse per l'assemblaggio tecnologico, sottolineano il valore dello scambio tra esperienza architettonica e esperienza grafica.\nL'edificio risulta uno degli esempi pi\u00f9 convincenti di utilizzo di tutti gli elementi, funzionali e tecnologici, a fini espressivi: tutti i temi, dal pluviale all'infisso alla copertura, sono trattati con la medesima attenzione, in modo tale che l'autonomia semantica di ognuno contribuisce efficacemente all'organicit\u00e0 del tutto, dando vita ad un esempio di chiara e coerente autonomia stilistica. La scelta di Savioli si \u00e8 rivelata invece meno felice per quanto concerne i materiali, giacch\u00e9 il cemento a faccia vista si \u00e8 particolarmente deteriorato a seguito di un avanzato fenomeno di carboidratazione: tale fenomeno \u00e8 particolarmente evidente negli angoli dei balconi e delle cornici delle finestre e nella copertura lenticolare, in cui si hanno attualmente fenomeni di distacco."}
{"id": "1740991", "revid": "76963", "url": "https://it.wikipedia.org/wiki?curid=1740991", "title": "George Jonas", "text": "\u00c8 autore di 14 libri, il cui pi\u00f9 celebre \u00e8 \"Vendetta\" (1984), che narra la storia di un'operazione clandestina israeliana per assassinare i terroristi responsabili del massacro di Monaco (1972). Dal libro sono stati tratti il film per la televisione \"Sword of Gideon\", e l'opera cinematografica di Steven Spielberg \"Munich\" (2005).\nBiografia.\nJonas nacque dal dottor Georg M. H\u00fcbsch e da Magda Klug. Durante l'Olocausto ungherese del 1944-1945, Jonas pass\u00f2 alla clandestinit\u00e0 con la sua famiglia. Emigr\u00f2 in Canada nel 1956.\nFu sposato dal 1974 al 1979 con Barbara Amiel, ed in seguito mantenne con la ex-moglie rapporti amichevoli. Con lei scrisse \"By Persons Unknown: The Strange Death of Christine Demeter\", che valse loro nel 1978 un \"Edgar Award\", come miglior libro nella categoria dei gialli ispirati a fatti di cronaca. Bench\u00e9 di origini ebraiche, i nonni di Jonas si erano convertiti al Cristianesimo. Nelle sue memorie, lo scrittore riferisce di aver messo piede in una sinagoga per la prima volta quando Amiel insist\u00e9 perch\u00e9 il matrimonio fosse celebrato con rito ebraico.\nVita professionale.\nJonas lavor\u00f2 come produttore radiofonico a Budapest prima di fuggire in seguito alla rivoluzione ungherese del 1956. Dal 1962 al 1985 fu sceneggiatore e produttore alla \"Canadian Broadcasting Corporation\". Ottenne la maggiore celebrit\u00e0 nella sua patria d'adozione grazie alla serie radiofonica e televisiva \"The Scales of Justice\", realizzata in collaborazione con l'avvocato Ed Greenspan e lo scrittore Guy Gavriel Kay.\nFu pure redattore al \"Toronto Sun\" dal 1981 al 2001, passando poi al \"National Post\", con cui ha collaborato regolarmente fino alla morte."}
{"id": "1740993", "revid": "111325", "url": "https://it.wikipedia.org/wiki?curid=1740993", "title": "Toki o Kakeru Sh\u014djo", "text": ""}
{"id": "1740998", "revid": "6923", "url": "https://it.wikipedia.org/wiki?curid=1740998", "title": "Seth e Mary Eastman", "text": "Storia.\nVicino alla pensione da Brigadier generale nell'esercito degli Stati Uniti, Seth Eastman fu delegato dal congresso a produrre una serie di dipinti per la Sezione degli Affari Indiani (\"Bureau of Indian Affairs\").\nMary Henderson Eastman scrisse molti libri e poesie, tra cui \"La capanna di Aunt Phillis\", un'antitesi de \"La capanna dello zio Tom\" di Harriet Beecher Stowe.\nSeth Eastman usava colore e realismo per dipingere i Dacotah (Dakota), Sioux e scene di vita di altri Nativi Americani, che mancavano degli stereotipi che si ritrovano in altri dipinti di tale genere. Una sua controversa opera fu \"Death Whoop\" (urlo di morte) che fu censurata ben due volte poich\u00e9 raffigurazione di uno scalpo. Fu delegato dall'House Committee on Military Affairs di dipingere diciassette immagini di importanti fortificazioni. Questi dipinti furono completati tra il 1870 e il 1875. Furono donati per la pubblica esposizione solo negli anni trenta.\nInsieme, gli Eastman produssero il volume \"Dahcotah: Life and Legends of the Sioux\" basato sulla loro esperienza a Fort Snelling che divenne poi il Minnesota."}
{"id": "1741004", "revid": "1543377", "url": "https://it.wikipedia.org/wiki?curid=1741004", "title": "Anal Cunt", "text": "Gli Anal Cunt sono stati un gruppo musicale grindcore statunitense. Vengono spesso menzionati con la sigla AC (o anche AxCx) a causa della natura offensiva del nome e in molti dei loro album le parole \"Anal Cunt\" vengono del tutto o in parte coperte. Per rendere riconoscibili i dischi del gruppo, le due lettere sono spesso disegnate in modo da farle assomigliare rispettivamente ad un ano e ad una vulva. Le tematiche principali dei testi degli Anal Cunt comprendono prevalentemente omofobia, misoginia, antisemitismo e odio in genere.\nBiografia.\nLa fondazione della band.\nGli Anal Cunt vengono formati il 1\u00ba marzo 1988 a Newton da Seth Putnam, ex membro degli Executioner e dei Satan's Warriors. Il nome Anal Cunt nasceva dall'intenzione di Seth Putnam di ottenere \"il pi\u00f9 offensivo, stupido, oltraggioso nome\". Un errore comune \u00e8 il ritenere che il nome della band derivi dalla canzone \"Anal Cunt\" di GG Allin: in realt\u00e0 Allin scrisse la canzone anni dopo la nascita della band. Tuttavia pi\u00f9 tardi nella loro carriera hanno reso omaggio a GG Allin con la registrazione di una versione di \"I'll Slice Your Fucking Throat (If You Fuck With Me)\" di GG Allin e i The Murder Junkies.\nNel 2005 Q Magazine ha incluso gli Anal Cunt nella lista \"\"25 Band Names That Should Have Stayed On The Drawing Board\" (I 25 nomi di band che sarebbero dovuti rimanere sulla lavagna)\". Il gruppo, che era stato inizialmente concepito come uno scherzo, e avrebbe dovuto registrare solo un demo e fare un solo show, \u00e8 rimasto attivo fino al 2011, nonostante le numerose pause.\nOriginariamente, l'obiettivo della band era quello di produrre una forma di 'anti-musica', senza ritmo, battute, riffs, testi, titoli di canzoni: un approccio di questa teoria \u00e8 dimostrato dal \"5643 Song Ep\". Gli Anal Cunt non sono stati la prima band creata da Seth Putnam: gi\u00e0 nel 1980 Putnam aveva formato una noisecore band con suo cugino Michael, originariamente denominata \"Losers\" e pi\u00f9 tardi rinominata \"Noise\". La maggior parte di queste bande era per\u00f2 formata dallo stesso giro di persone, mentre per gli AC Putnam volle formare un nuovo gruppo con gente diversa.\nI primi anni.\nLa band tenne la prima rappresentazione nel 1988 a casa della madre di Putnam, di fronte ad alcuni membri della famiglia, quali sua madre, i suoi due fratelli e la nonna, e ad alcuni amici di sua madre. Ci furono diversi altri piccoli show di seguito, in varie cantine e salotti, prima della loro prima esibizione pubblica in diretta sulla radio della Brandeis University; questa doveva costituire il primo e ultimo spettacolo, e Putnam aveva invitato il futuro membro Fred Ordonez, della band Shit Scum. Di conseguenza, venne organizzato per le due band (Anal Cunt e Shit Scum) un concerto congiunto, cos\u00ec Ordonez pot\u00e9 vedere la band di Putnam, e un ulteriore spettacolo venne organizzato per gli Shit Scum in un magazzino affittato. Il loro primo demo fu registrato su un 4-piste in aprile nella mansarda della casa della madre, ma non venne mai mixato.\nDopo pochi spettacoli, la band decise di tentare una tourn\u00e9e negli Stati Uniti, nel mese di agosto 1988, pochi giorni prima di stampare \"47 Song Demo \", successivamente ripubblicato su alcune compilation. Essi registrarono poi \"88 Song EP\", in seguito alla cui pubblicazione un certo numero di etichette mostr\u00f2 interesse per la band; fra queste c'era la Earache Records, con la quale avrebbero successivamente firmato un contratto.\nIn seguito alla pubblicazione di ulteriore materiale, la Earache Records fece un'altra offerta alla band, questa volta per la licenza della pubblicazione di \"5643 Song EP\" in Europa, e in seguito per gli altri mercati, ma le offerte per i lavori furono basse.\nA questo punto la band stabil\u00ec di aver dato quanto poteva e decise di separasi, dopo aver pubblicato \"Another EP\" e completato il primo tour europeo. Questo tour si tenne in aprile, e da esso furono tratte numerose registrazioni, che figurano sulla compilation \"Fast Boston HC\".\nPutnam e Morse decisero di riformare gli Anal Cunt il 1\u00ba marzo 1991, 3 anni esatti dopo la fondazione. Dopo la riunione, decisero di cambiare il loro stile onde evitare ancora una volta di annoiarsi. Il chitarrista fu sostituito con uno nuovo: si pensava a Paul Kraynak, ma il posto venne invece preso da Fred Ordonez, un ex-pugile. Seguirono altre pubblicazioni, tra cui l\"'Unplugged EP\", in cui Putnam finalmente decise di introdurre tematiche serie. Seth Putnam e Tim Morse provarono tutto ci\u00f2 con una sessione di 6 brani, nel 1992, poco prima che Putnam venisse scritturato dalla thrashcore band Siege, ma ci volle un po' di tempo prima che il tutto prendesse forma.\nPi\u00f9 tardi, nello stesso anno, gli Anal Cunt decisero di partire per un altro tour europeo. Nonostante Tim Morse si fosse tirato fuori all'ultimo minuto il tour prosegu\u00ec, con la band in cerca di un batterista durante la tourn\u00e9e. I due batteristi che si presentarono alle audizioni non erano abbastanza rapidi per la band, cos\u00ec gli anal Cunt decisero di far suonare contemporaneamente la stessa batteria a entrambi; alla fine si decise per\u00f2 per il reclutamento di uno dei due batteristi, il pi\u00f9 veloce. Questo tour mise fermamente in cattiva luce gli Anal Cunt in Europa, con la maggior parte dei concerti che vedono Putnam e Ordonez andare in mezzo alla folla, accoltellare persone e distruggere le attrezzature, a causa dello stato di ubriachezza di entrambi; inoltre il batterista dimostra di non conoscere le loro canzoni molto bene. Questo \u00e8 stato anche il tour che ha visto l'adesione di Seth Putnam ai Fear Of God come batterista per un concerto, e (assieme a Ordonez) alla registrazione di uno split con i Seven Minutes Of Nausea.\nDi ritorno negli Stati Uniti, gli Anal Cunt decisero di prendere un secondo chitarrista; la scelta ricadr\u00e0 su John Kozik.\nIl periodo Earache.\nSebbene la band avesse pubblicato un sacco di materiale, i loro album molto presto andarono fuori stampa e divennero difficili da trovare: il gruppo contatt\u00f2 quindi la Earache Records, che aveva gi\u00e0 mostrato interesse per loro. Gli Anal Cunt volevano un'etichetta non solo per mantenere i loro materiali in magazzino, ma anche per finanziare i loro tour, dato che la band lavorava sostanzialmente in perdita. La Earache Records rispose loro chiedendo di ascoltare alcune novit\u00e0, cos\u00ec la band entr\u00f2 in un monolocale nel mese di settembre per registrare quello che sarebbe poi stato pubblicato su Relapse Records come Morbid Florist. Fred Ordonez venne brevemente buttato fuori dalla band, e in seguito rintrodotto poich\u00e9 non si trov\u00f2 un altro chitarrista.\nNel maggio del 1994 cominciarono le registrazioni del loro primo album ufficiale, \"Everyone Should Be Killed\", che contiene una manciata di canzoni \"reali\" e molte tracce di puro rumore. Quest'anno vide anche l'arresto di Putman per aver colpito una donna con un microfono a San Francisco nel corso di un concerto, documentato sul 7\" \"Breaking the Law EP\".\nFred Ordonez venne definitivamente estromesso dalla band e brevemente sostituito da Paul Kraynak. Dopo qualche ricerca, gli Anal Cunt decisero di rimanere con uno solo chitarrista, John Kozik. In seguito alla pubblicazione di \"Everyone Should Be Killed\" nel 1994, la band tenne altri tour, uno in Europa e uno in America. Il tour europeo comprese tappe in Germania, Spagna e Austria, con i WBI e i Necrophiliacs come supporter; nel tour statunitense gli AC vennero supportati da Incantation, Morpheus Descends, Afterlife e Gutted.\nIl cambiamento di genere, da un noisecore confusionario e infernale al fast-hardcore, inizi\u00f2 nell'autunno dello stesso anno con la registrazione del loro album seguente \"Top 40 Hits\", che conteneva il celebre singolo \"Stayin' Alive (Oi! Version)\". Uscito nel 1995, questo album \u00e8 per met\u00e0 noisecore e per met\u00e0 hardcore.\nSegu\u00ec un altro tour negli Stati Uniti e, in giugno, il primo in Giappone. Nella formazione si verificheranno cambiamenti, e John Kozik sar\u00e0 sostituito da Scott Hull, ex-Pig Destroyer e Agoraphobic Nosebleed. Questa formazione pubblic\u00f2 l'album \"40 More Reasons To Hate Us\". I testi di questo periodo sono ironici e spesso offensivi.\nIn un successivo tour di quindici giorni con gli Eyehategod Scott Hull venne sostituito da John Kozik. Dopo questo tour, la band arriv\u00f2 di nuovo vicino alla rottura (per la seconda volta), ma si prefer\u00ec modificare ancora la formazione. Tim Morse venne espulso dalla band, della quale Seth Putnam rimase quindi l'unico membro originale.\nIl gruppo prese una pausa. L'unica cosa che registr\u00f2 fu la canzone \"The World Still Won't Listen\" per un album tributo ai The Smiths, con Scott Hull alla chitarra e Seth Putnam alla batteria e voce. Durante questo periodo, Seth Putnam cant\u00f2 nei cori di \"The Great Southern Trendkill\" dei Pantera, a New Orleans.\nSeth Putnam tent\u00f2 nuovamente di sciogliere la band (per la terza volta), ma alla fine assunse invece un nuovo chitarrista, Josh Martin. Martin era uno studente della New York University nel 1994/1995, periodo in cui gli Anal Cunt suonavano a New York piuttosto spesso, cos\u00ec diventarono buoni amici. In effetti, questa amicizia continuer\u00e0, tanto da unire Putnam e Martin per formare gli Adolf Satan e la band black metal acustico Impaled Northern Moonforest. Quest'ultima fu fondata dai due nel 1997 solo come scherzo privato e parodia del black metal norvegese, ma fin\u00ec per suonare effettivamente ad alcuni concerti e pubblicare il vinile \"Impaled Northern Moonforest\" con la Menace to Sobriety Records. In seguito nacquero anche gruppi minori che si dedicarono seriamente al genere del \"black metal acustico\".\nMartin, trasferitosi a Boston per conseguire la laurea, fu nominato da Putnam come nuovo chitarrista degli Anal Cunt. Segu\u00ec un altro tour, questa volta con \"Incantation\" e \"Mortician\", con la successiva pubblicazione dell'album \"I Like It When You Die\", registrato prima della tourn\u00e9e. Quest'album \u00e8 essenzialmente una raccolta di insulti travestiti da canzoni e contiene brani classici, come ad esempio \"You're gay\" e \"Technology's Gay\", e ospitate come quella di Kyle Severn degli Incantation.\nIn seguito al tour Linehan lasci\u00f2 la band, che ancora una volta si ferm\u00f2 a causa della mancanza di un componente. Cos\u00ec, Putnam e Martin registrarono alcuni brani per un omaggio ai Black Sabbath, \"In These Black Days Volume 1\", e anche uno split con gli Eyehategod, dove Putnam suona la batteria. Pochi mesi pi\u00f9 tardi, Putnam riusc\u00ec a riportare Nate Linehan nel gruppo. Dopo altri due tour, uno negli Stati Uniti con i Murder One e uno in Giappone, gli Anal Cunt registrarono il loro ultimo album per la Earache, \"It Just Gets Worse\", pubblicato alla fine del loro tour europeo nel 1999 con i Fl\u00e4chenbrand. Questo \u00e8 il pi\u00f9 offensivo album della band, ed \u00e8 stato oggetto di molte critiche: la casa discografica cambi\u00f2 il titolo di alcune canzoni e censur\u00f2 il testo di due brani.\nGli anni 2000 e l'improvvisa morte di Seth Putnam.\nPur avendo rescisso il contratto con l'etichetta, e avendo visto Nate Linehan andarsene di nuovo, gli AC decisero di continuare, ora con John Gillis alla batteria. Diedero alle stampe poche pubblicazioni, tra cui l'EP \"Defenders Of Hate\". Ci fu anche un \"Defender Of della Hate\" tour nel 2001, in California e Texas, ma il gruppo emise un comunicato stampa che annunciava il completo scioglimento alla fine del dicembre 2001.\nNel mese di ottobre 2004 Seth Putnam \u00e8 entrato in coma per quasi un mese a seguito di un'overdose dovuta, secondo il comunicato ufficiale, all'assunzione di sonniferi. Uscito dal coma, Putnam \u00e8 rimasto paralizzato e ha riportato gravi danni ai nervi.\nGli Anal Cunt hanno pubblicato anche un album, \"Defenders of Hate\", seguito da \"Picnic Of Love II\" e da \"Anal Cunt / Gay Bar\", con materiale inedito di Putnam, Martin e Linehan su un lato e una registrazione di Seth Putnam in un bar gay dall'altro.\nL'11 giugno 2011 Seth Putnam muore per un attacco cardiaco a 43 anni. La sua morte mette fine alla storia degli Anal Cunt.\nLo stile.\nLo stile degli Anal Cunt \u00e8 cambiato numerose volte dal 1988: inizialmente orientato verso un noisecore, ha poi incorporato elementi di grindcore e hardcore. I brani dei primi anni spesso non duravano che una manciata di secondi; in seguito la durata media \u00e8 aumentata fino ad arrivare tra i 40 secondi e il minuto.\nUna tipica canzone degli Anal Cunt prevede chitarre distorte suonate alla rinfusa, oltre ad un abusato e incomprensibile uso di blast beat.\nTesti.\nGli Anal Cunt furono spesso citati e criticati per le tematiche trattate nei testi, tra le quali misoginia, omofobia, antisemitismo e razzismo, anche se non tutte le canzoni prevedono testi simili.\nLe loro canzoni non contennero testi fino all'album \"Morbid Florist\", e solo nel disco \"40 More Reasons To Hate Us\" i testi comparvero nella maggioranza delle tracce.\nMolti di questi brani includevano insulti, sia generali che specifici su una persona.\nIl loro album \"I Like It When You Die\" comprendeva vari insulti nelle canzoni, con varie formule ricorrenti per diversi titoli. Ad esempio, \"\"X\" Is gay\" (dove \"X\" \u00e8 una persona, un luogo, una cosa, un'idea o un evento): \"You're gay\", \"Technology's Gay\", \"Recycling is Gay\", \"Internet Is Gay\", \"Windchimes Are Gay\" e anche \"The Word 'Homophobic' Is Gay\". Un'altra formula ricorrente \u00e8 \"You \"X\"\", con esempi tra cui \"You Own a Store\", \"You Live in a Houseboat\", \"You Are an Orphan\", \"You Go to Art School\", e \"You Keep a Diary\". La band parodia anche se stessa con il brano \"You (Fill In The Blank)\".\nNell'album del 1999 \"It Just Gets Worse\" prevale invece l'idea dell'offesa intenzionale, enfatizzata con estremi esempi di razzismo e sessismo, argomenti visti come tab\u00f9. Si vedono quindi \"You Were Pregnant So I Kicked You In the Stomach\", \"I Lit Your Baby On Fire\" e \"Women: Nature's Punching Bag\".\nI testi di due canzoni presenti in questo album furono censurati, e ad uno dei brani venne cambiato il nome da \"Connor Clapton Committed Suicide Because His Father Sucks\" a \"Your Kid Committed Suicide Because You Suck\", perch\u00e9 la casa discografica per cui lavoravano era britannica e sottostava a leggi sulla diffamazione molto severe.\n\u00c8 in questo album inoltre che la band comincia a scherzare sull'Olocausto ebraico, in numerose canzoni, tra cui \"I Sent Concentration Camp Footage to America's Funniest Home Videos\". Questo filone, che apparentemente glorifica Hitler e le sue azioni, continua sul loro successivo EP, con canzoni quali \"Hitler Was a Sensitive Man\", \"Body by Auschwitz\", \"I Went Back in Time and Voted for Hitler\" e \"Ha Ha Holocaust\". Un altro tema comune nei testi \u00e8 l'insulto ad altre band, cos\u00ec come alla musica in generale.\nA parte questo materiale offensivo, le altre canzoni sono per lo pi\u00f9 confusionarie e scherzose. Queste includono la satira propinata in Picnic of Love, o le reinterpretazioni di canzoni completamente diverse dal loro stile tra cui \"Stayin' Alive\", \"Escape (The Pina Colada Song)\", \"Theme From Three's Company\", e \"Hungry Hungry Hippos\", cos\u00ec come la loro bizzarra esibizione di karaoke con la canzone \"Abracadabra\" della \"Steve Miller Band\", con il testo cambiato in \"Sabbra-Sabbra-Cadabra\".\nLe critiche.\nLa band \u00e8 stata spesso criticata perch\u00e9 la sua popolarit\u00e0 \u00e8 basata unicamente sulla loro controversa scelta dei titoli e testi e non per capacit\u00e0 musicali. La loro popolarit\u00e0 \u00e8 senza dubbio aumentata grazie alla pubblicazione di materiale di pi\u00f9 tarda produzione, tanto offensivo quanto celebre tra i fan degli Anal Cunt. Questi spesso vengono menzionati quando si critica il movimento grindcore. Durante i concerti Putnam e soci aizzavano gli spettatori con un saluto nazista, episodio che ha attirato le critiche di molti gruppi e associazioni antirazziste.\nElementi che gli Anal Cunt hanno ridicolizzato.\nGli Anal Cunt hanno stabilito un modello di criticare i vari personaggi famosi e band, compresi loro stessi.\nEcco un elenco di alcune delle loro principali vittime:"}
{"id": "1741011", "revid": "1305772", "url": "https://it.wikipedia.org/wiki?curid=1741011", "title": "Antimo Palano", "text": "\u00c8 uno dei massimi esperti italiani ed internazionali di spettroscopia adronica e di fisica del gluonio.\nSi \u00e8 laureato in fisica a Bari nel 1972, ha partecipato all'esperimento WA76-OMEGA al CERN di Ginevra, di cui \u00e8 stato anche \"spokesman\", e partecipa all'esperimento BaBar, presso i laboratori di SLAC, alla Stanford University. Nel 2003 ha scoperto una nuova particella, la \"Ds0*(2317)\", inattesa risonanza costituita da un quark \"charm\" ed un quark \"strange\". Nell'articolo in cui viene per la prima volta pubblicata l'osservazione della nuova particella, viene anche riportata l'indicazione di un possibile segnale di un'altra particella con una massa intorno ai 2460 MeV, la \"Ds1(2460)\", successivamente confermata dall'esperimento Belle, presso i laboratori di KEK, in Giappone.\n\u00c8 attualmente professore ordinario di fisica all'Universit\u00e0 degli Studi di Bari."}
{"id": "1741025", "revid": "307923", "url": "https://it.wikipedia.org/wiki?curid=1741025", "title": "Asterozoa", "text": "Gli Asterozoa sono una superclasse di echinodermi nel phylum Echinodermata. "}
{"id": "1741026", "revid": "599013", "url": "https://it.wikipedia.org/wiki?curid=1741026", "title": "Ayaan Hirsi Al\u00ec", "text": ""}
{"id": "1741027", "revid": "767487", "url": "https://it.wikipedia.org/wiki?curid=1741027", "title": "Toledo y El Greco", "text": "Toledo y El Greco \u00e8 un documentario cortometraggio del 1935 diretto da Ignacio F. Iquino e basato sulla vita del pittore greco El Greco."}
{"id": "1741030", "revid": "729019", "url": "https://it.wikipedia.org/wiki?curid=1741030", "title": "Amnesia lacunare", "text": "L'amnesia lacunare \u00e8 un particolare tipo di amnesia (disturbo della memoria a lungo termine) che interessa uno specifico periodo di tempo non ricordato dal paziente ma che \u00e8 limitato ad alcune ore o al massimo a giorni, ossia un breve periodo. Essa si contrappone all'amnesia retrograda (che causa invece la perdita di memoria di tutto il passato del degente a partire da un evento-causa), all'anterograda (perdita di memoria che non compromette i ricordi passati, ma limita enormemente la capacit\u00e0 dell'individuo di memorizzare informazioni nuove a partire di un evento-causa) e alla globale (perdita totale della memoria)."}
{"id": "1741031", "revid": "307923", "url": "https://it.wikipedia.org/wiki?curid=1741031", "title": "Unit\u00e0 (matematica)", "text": "In matematica, il concetto di unit\u00e0 si riferisce ad oggetti diversi ed assume numerosi significati; tutti quanti possono per\u00f2 riferirsi a diverse propriet\u00e0 del numero uno.\nUn primo gruppo di significati \u00e8 legato alle propriet\u00e0 algebriche di 1, che \u00e8 elemento neutro della moltiplicazione e uno dei due numeri interi dotato di inverso (l'altro \u00e8 -1). Un secondo gruppo di significati dipende invece da alcune propriet\u00e0 del numero 1, che hanno anch'esse valore unitario (ad esempio, il valore assoluto di 1 vale 1). Infine, il termine unit\u00e0 viene impiegato anche per indicare gli elementi generatori di determinati insiemi o strutture matematiche.\nAlgebra.\nTeoria dei gruppi.\nIn un gruppo, il termine \"unit\u00e0\" indica l'elemento neutro della moltiplicazione, sul modello del numero formula_1 nella moltiplicazione tra numeri interi, razionali o reali. Analogamente, viene chiamata \"matrice unit\u00e0\" la matrice quadrata formata da tutti formula_1 sulla diagonale principale, e tutti formula_3 altrove; questa matrice \u00e8 l'elemento neutro nel gruppo moltiplicativo delle matrici formula_4.\nTeoria degli anelli.\nNell'anello degli interi formula_5, formula_1 e formula_7 sono gli unici elementi dotati di reciproco. Nella teoria degli anelli, \"una unit\u00e0\" (dove va notato l'articolo indeterminativo) \u00e8 un elemento dotato di inverso rispetto alla moltiplicazione. Va osservato che, poich\u00e9 un anello \u00e8 anche un gruppo, il termine \"unit\u00e0\" pu\u00f2 riferirsi anche all'elemento neutro della moltiplicazione (che, quando esiste, \u00e8 anche unit\u00e0 nel senso di elemento invertibile), generando una possibile ambiguit\u00e0 nella nomenclatura, di solito facilmente risolvibile dal contesto, dato che quando ci si riferisce a quest'ultimo si usa l'articolo determinativo.\nL'insieme delle unit\u00e0 di un anello formula_8 forma il \"gruppo moltiplicativo\" dell'anello, che viene scritto formula_9. Se l'anello \u00e8 unitario, il gruppo moltiplicativo \u00e8 formato almeno dall'elemento neutro della moltiplicazione; se l'anello \u00e8 un corpo, il suo gruppo moltiplicativo \u00e8 formato da tutti gli elementi escluso lo zero.\nNella tabella sotto sono riportati i gruppi moltiplicativi di alcuni anelli.\nVettore unitario.\nSe consideriamo formula_10 come spazio vettoriale normato ad una dimensione, gli unici elementi a possedere modulo pari a uno sono formula_1 e formula_7. In uno spazio vettoriale normato generico, i vettori di modulo pari a 1 sono detti \"vettori unitari\" o \"versori\". L'insieme dei vettori unitari dello spazio vettoriale di dimensione formula_13 forma la ipersfera unitaria di dimensione formula_14.\nLa propriet\u00e0 caratteristica dei versori li rende utili per indicare una particolare direzione e verso nello spazio; i versori pi\u00f9 importanti sono quelli associati agli assi cartesiani, che costituiscono una base ortonormale per lo spazio in cui vivono; se vengono espresse nella base da essi stessi formata, le loro componenti sono tutte nulle, tranne quelle corrispondente alla propria direzione, che vale 1:\nAnalisi.\nUnit\u00e0 immaginaria.\nIn analisi matematica, l\"'unit\u00e0 immaginaria\", indicata con formula_16 o formula_17 \u00e8 il numero utilizzato come generatore dei numeri immaginari, definiti come radici quadrate dei numeri negativi. Usualmente essa viene definita come una delle soluzioni dell'equazione (priva di soluzioni nell'ambito dei numeri reali):\nVa osservato che, data una soluzione formula_16, il suo opposto formula_20, costituisce un'altra soluzione valida. La scelta di una o l'altra radice a rappresentare l'unit\u00e0 immaginaria \u00e8 perfettamente equivalente. Definito formula_16, \u00e8 possibile ottenere la radice quadrata di qualunque numero negativo:\nUn numero immaginario \u00e8 definito come il prodotto tra un numero reale e l'unit\u00e0 immaginaria; analogamente, ogni numero reale \u00e8 prodotto di se stesso per l'unit\u00e0 reale formula_1.\nRadici dell'unit\u00e0.\nNel dominio dei numeri reali, l'equazione\npossiede solamente la radice formula_25 se formula_13 \u00e8 dispari, e la radici formula_27 se formula_13 \u00e8 pari. Se estendiamo il dominio della variabile ai numeri complessi, la stessa equazione possiede invece formula_13 radici distinte, dette \"radici n-esime dell'unit\u00e0\". Tali radici nel piano complesso corrispondono ai vertici di un n-agono regolare, e formano un gruppo ciclico con l'operazione di moltiplicazione.\nUnit\u00e0 di Eisenstein.\nLe \"unit\u00e0 di Eisenstein\" sono le unit\u00e0 dell'anello degli interi di Eisenstein, che \u00e8 formato dai numeri complessi del tipo:\ndove\n\u00e8 una delle radici cubiche dell'unit\u00e0. Le unit\u00e0 di Eisenstein sono le sei radici seste dell'unit\u00e0, e formano a loro volta un gruppo ciclico:\nAritmetica.\nIn aritmetica, si definisce \"unit\u00e0\" la cifra pi\u00f9 a destra utilizzata nella rappresentazione di un numero intero. Nella numerazione posizionale, ogni cifra utilizzata nella rappresentazione di un numero ha un valore diverso a seconda della posizione che occupa, ottenuto moltiplicando la cifra per un opportuno coefficiente; ad esempio il numero 5434 in base 10 va inteso come:\nIl valore della cifra delle unit\u00e0 si ottiene moltiplicando per il coefficiente 1, che lascia inalterata la cifra originaria."}
{"id": "1741033", "revid": "287204", "url": "https://it.wikipedia.org/wiki?curid=1741033", "title": "Marius Zaliukas", "text": ""}
{"id": "1741034", "revid": "287204", "url": "https://it.wikipedia.org/wiki?curid=1741034", "title": "Ruben Palazuelos", "text": ""}
{"id": "1741043", "revid": "767487", "url": "https://it.wikipedia.org/wiki?curid=1741043", "title": "El Greco en Toledo (film 1945)", "text": "El Greco en Toledo \u00e8 un cortometraggio del 1945 diretto da Arturo Ruiz Castillo e basato sulla vita del pittore greco El Greco."}
{"id": "1741045", "revid": "599013", "url": "https://it.wikipedia.org/wiki?curid=1741045", "title": "Jersson Gonz\u00e1lez", "text": ""}
{"id": "1741047", "revid": "36426", "url": "https://it.wikipedia.org/wiki?curid=1741047", "title": "Complesso di case popolari a Sorgane", "text": "Il complesso di case popolari a Sorgane \u00e8 uno dei pi\u00f9 importanti progetti urbanistici compiuti nel XX secolo a Firenze. Si tratta di pi\u00f9 edifici situati in viale Benedetto Croce, 26-32, 40-50, 64-74, 76-96, via Isonzo, 1-19, 25-35, 28-30, 32-60 e via Tagliamento.\nStoria.\nIl piano urbanistico di Sorgane \u00e8 stato elaborato nel 1957 da 37 progettisti (architetti e ingegneri, compresi Leonardo Savioli e Leonardo Ricci), divisi in otto gruppi, coordinati da Giovanni Michelucci.\nPrincipio informatore del piano era quello di creare un sistema urbano fortemente articolato e unitario, alternativo alle periferie e ai quartieri tradizionali. Esso prevedeva una struttura articolata in due parti: l'insediamento in pianura e quello in collina, la \"citt\u00e0 bassa\" e la \"citt\u00e0 alta\" (destinata alle strutture di servizio), impostate secondo direttrici ortogonali, separate da una zona verde di rispetto ma collegate tra di loro. Secondo le previsioni del piano, gli elementi naturali dovevano integrarsi al quartiere occupando, assieme a strade e servizi, circa il 50% della superficie disponibile (420.000\u00a0m\u00b2): un piano \"organico\", come ebbe a definirlo Michelucci sottolineando che la \"citt\u00e0 alta\", con l'ampia piazza \"\u00e0 pendant\" di quella in pianura, era stata da lui concepita come \"un secondo piazzale Michelangelo\", in alternativa a quello esistente ma collegabile ad esso con il prolungamento del viale dei colli. Notoriamente il progetto provoc\u00f2 un'accesa \"querelle\", su due motivi essenziali: l'ubicazione del quartiere a est della citt\u00e0, opposta alla direttrice di sviluppo fissata dal piano regolatore del 1951, e il timore che l'intervento potesse compromettere l'integrit\u00e0 paesaggistica del sito collinare, in cui sarebbe sorto il nuovo quartiere.\nAvvenne cos\u00ec che il piano fu drasticamente ridimensionato in fase di approvazione definitiva (1962), con l'esclusione di qualsiasi tipo di intervento sulla collina. Dall'iniziale previsione di 12.000 abitanti, si pass\u00f2 a 4.500 e degli otto gruppi ne restarono solo tre, capeggiati da Savioli, Ricci e Ferdinando Poggi.\nA Sorgane Ricci e Savioli poterono sperimentare il tema, caro ad entrambi, della \"macrostruttura\", intesa come pezzo di citt\u00e0 e in scala con essa, atta a scardinare la concezione tradizionale del blocco di appartamenti \"segregato\". Ricordando questa esperienza Ricci si espresse in questi termini: \"Per me \u00e8 stata un'altra verifica di spazio nuovo per una societ\u00e0 nuova, anche se limitato (a 4.500 abitanti), condizionato, represso...\". Il progetto della macrostruttura a ballatoio \"La Nave\" (1962-1968), che sollev\u00f2 un interesse particolare nella critica (Koenig, Zevi, ecc.), nacque anche dallo stimolante confronto con l'Unit\u00e9 d'habitation di Le Corbusier, che Ricci vagli\u00f2 criticamente proponendo una soluzione diversa: \"[L'Unit\u00e9] \u00e8 una cosa che ho visto, che ho studiato, nelle sue qualit\u00e0 e nei suoi errori. Ma al fondo c'\u00e8 lo sbaglio di disintegrare una parte del tessuto sociale, di separarlo dal resto del contesto. Chi abita l'Unit\u00e9 sta come in un ghetto\".\nA differenza del maestro svizzero, Ricci non volle dotare l'organismo di servizi comuni (l'asilo ad esempio). Fermo restando nella convinzione che \"gli abitanti nel bene e nel male, debbono per forza conoscersi. I bambini debbono per forza incontrarsi...\" l'architetto inser\u00ec nella macrostruttura un sistema molto articolato di percorsi, verticali e orizzontali, atti a favorire gli incontri, gli scambi tra gli abitanti. L'interesse di questa proposta sta, in definitiva, nella sintesi tra valenze architettoniche e urbanistiche, nel fatto che la macrostruttura intende proporsi come fulcro propulsivo di dinamiche comportamentali aperte e integrate, in grado di \"irradiarsi\" all'esterno, di relazionarsi al quartiere, o quanto meno di innescare un processo di questo tipo.\nUrbanistica.\nIl quartiere di Sorgane \u00e8 situato al confine tra i comuni di Firenze e Bagno a Ripoli e delimitato a sud dalle pendici delle colline. Tale paesaggio urbano \u00e8 pertanto caratterizzato, oltre che dalla presenza della macchia boscata e dai terrazzamenti delle retrostanti colline, dalla compresenza di elementi appartenenti alla cultura rurale (poderi coltivati, case coloniche e ville fattorie) ed alla cultura architettonica metropolitana (grandi complessi per residenze popolari). Il sistema delle infrastrutture viarie \u00e8 costituito da un asse principale disposto ortogonalmente all'andamento orografico della collina (viale Croce), normalmente al quale si attestano gli assi secondari di via Tagliamento ad est e via Isonzo ad ovest, formanti con quello un reticolo ortogonale; quello delle attrezzature da due complessi scolastici ed uno sportivo, collocati rispettivamente nell'isolato compreso tra le vie Livenza e Croce ed all'estremit\u00e0 ovest di via Isonzo. I vari complessi abitativi di inseriscono in tale contesto ponendosi ora parallelamente ed ora perpendicolarmente a tale reticolo, taluni secondo un voluto atteggiamento di introversione (il complesso a corte progettato da Savioli), altri di autonomia, altri ancora di identificazione con l'andamento della collina (il complesso ad andamento digradante da sud verso nord progettato da Savioli, sorta di propaggine naturale del territorio). Ciascun complesso presenta un sistema di giardinetti alberati, pubblici o privati: particolare importanza assumono inoltre i percorsi pedonali, situati sia al piano terra che ai piani superiori grazie all'abbondante utilizzo da parte di ambedue i progettisti della tipologia a ballatoio.\nArchitettura.\nTutti i complessi progettati da Savioli (edifici A, B, C, D, E, F, G) sono caratterizzati dall'uso della tipologia a ballatoio o in linea e dalla disposizione nel lotto di pertinenza, sempre ortogonale alla maglia stradale.\nI volumi sono compatti e particolare rilievo \u00e8 dato all'articolazione degli elementi plastici, tutti appartenenti al medesimo lessico (balconi aggettanti su travi ricalate, tetti terrazza in cemento armato dalle forti sporgenze con profilo mistilineo, gocciolatoi emergenti e finestre riquadrate da cornici in cemento, con o senza davanzale e tettoia aggettanti) unificato dall'uso espressivo del cemento faccia vista e degli elementi prefabbricati (9 componenti elementari), dalla cui combinazione risulta la variet\u00e0 e molteplicit\u00e0 delle soluzioni conseguite.\nGli edifici progettati da Ricci presentano un trattamento dei volumi estremamente omogeneo e compatto, tutto giocato sull'articolazione delle componenti verticali (corpi torre dei vani scale) ed orizzontali (fasce dei balconi), con un'evidente predilezione al trattamento della cortina muraria come elemento dominante e continuo. Ambedue adottano la soluzione della copertura piana e praticabile, da intendersi come spazio destinato alle funzioni collettive.\nMolte delle soluzioni adottate dai progettisti risultano oggi di difficile lettura in quanto sono venuti a mancare sia quegli spazi di aggregazione sociale previsti nel piano del quartiere, sia quelle premesse (un ideale di vita poi completamente sconfessato) che avevano indotto i due architetti fiorentini a privilegiare, anche all'interno del singolo edificio, lo spazio per attrezzature collettive: alcune grandi superfici di impostazione lecorbuseriana (il tetto solarium che doveva essere luogo di gioco per i bimbi, stenditoio comune, spazio per attivit\u00e0 condominiale; gli spazi al piano terra su piloti liberati e restituiti alla collettivit\u00e0, i ballatoio comuni al piano primo) hanno visto mutata la loro originaria funzione e sono oggi inutilizzate oppure, nel caso dei piani terra, utilizzate come parcheggio di motorini e autovetture.\nLa soluzione del cemento faccia vista inoltre, se efficace dal punto di vista plastico e cromatico, si \u00e8 invece rivelata fallimentare per quanto concerne la manutenzione cosicch\u00e9 molte delle strutture, in particolar modo i corpi aggettanti, versano oggi in cattivo stato.\nFortuna critica.\nLa critica ha colto anche il valore strutturale e formale delle soluzioni di Ricci, intenzionato a cercare \"un nuovo modo di affrontare i problemi concernenti la forma, che non considero pi\u00f9 in termini. Riferendosi a \"La Nave\" Koenig (1968) ne apprezza la \"nuova dimensione\" ma lamenta che \"la tecnica, le difficolt\u00e0 burocratiche, l'economia e la rapidit\u00e0 di esecuzione\" abbiano impedito a Ricci \"di portare fino in fondo\" l'esperimento, di modo che \"lo stacco\" previsto, anche materico, tra macrostruttura e microstruttura formata dai singoli alloggi (che avrebbero dovuto essere prefabbricati) \"non lo si avverte pi\u00f9\". Contrariamente Zevi (1966), che aveva visto l'opera non ancora ultimata, era rimasto profondamente colpito dall'\"impressionante macrostruttura\", apprezzando \"il taglio... spazioso\" degli appartamenti \"specie nei duplex (che) figurativamente scompaiono divorati dal modulo delle enormi lame\" strutturali in cemento armato.\nRiguardo agli edifici progettati da Savioli, preferiti al \"brutalismo\" ricciano per la ricerca di un abaco compositivo pi\u00f9 intricato ed estroso (Zevi, 1968), la critica formula nel complesso un giudizio estremamente positivo, tanto che l'edificio a ballatoio ricevette il premio In/Arch nel 1963 per la dinamica elaborazione architettonica in funzione della vita della casa intesa in senso comunitario, additando una strada sufficientemente sganciata da posizioni tradizionali.\nMentre Brunetti e Fanelli (1982, 1966) sottolineano il debito dei complessi progettati da Savioli nei confronti dell'\"unit\u00e0 di abitazione\" di Le Corbusier (arricchita in questo caso dall'inconsueta articolazione di cellule grazie alla scoperta delle possibilit\u00e0 espressive della ripetibilit\u00e0) altri ne rivendicano l'autonomia, rintracciando semmai una qualche influenza linguistica nelle esperienze giapponesi di Kunio Maekawa e Kenz\u014d Tange e nella sintesi neoplastica dell'incastro e dello slittamento dei piani. In generale tutti concordano nel riconoscere l'erompente vitalit\u00e0 degli edifici progettati da Savioli, dovuta principalmente alla cura rivolta alla composizione dei volumi, dove gli elementi verticali sono rigorosamente contrappuntati da quelli orizzontali, in un originale ed efficace movimento di masse (Koenig, 1968)."}
{"id": "1741051", "revid": "767487", "url": "https://it.wikipedia.org/wiki?curid=1741051", "title": "El Greco (film 1948)", "text": "El Greco \u00e8 un documentario cortometraggio del 1948 diretto da Jos\u00e9 Mar\u00eda Elorrieta e basato sulla vita del pittore greco El Greco."}
{"id": "1741057", "revid": "1573940", "url": "https://it.wikipedia.org/wiki?curid=1741057", "title": "Lepadogaster candolii", "text": "Lepadogaster candolii , conosciuto comunemente come succiascoglio olivaceo, \u00e8 un pesce della famiglia Gobiesocidae.\nDistribuzione e habitat.\nDiffuso nell'Oceano Atlantico orientale, dalle isole Britanniche fino alle Canarie, nel Mar Mediterraneo e nel Mar Nero. \nIn Atlantico spesso si riscontra in presenza delle alghe dei generi \"Himanthalia\" e \"Laminaria\", mentre in mar Mediterraneo si trova in acque poco profonde (talvolta anche nella zona intertidale) o nelle pozze di marea. Vive in strette fessure o sotto i sassi, spesso con il ventre verso l'alto.\nDescrizione.\nHa un aspetto caratteristico come tutti i Gobiesocidae, con corpo appiattito e testa molto grande, triangolare. \u00c8 dotato di una ventosa adesiva ventrale, usata per attaccarsi sotto gli scogli (da qui il nome di \"succiascoglio\"). \u00c8 molto simile al succiascoglio ma la pinna dorsale e la pinna anale sono completamente separate dalla pinna caudale e la narice \u00e8 priva di tentacolo. La colorazione \u00e8 estremamente variabile, con colorazione che pu\u00f2 andare dal rossastro al verde al rosso fuoco con macchie e striature molto variabili. Tra gli occhi \u00e8 presente una striatura bianca e a lato degli occhi sono presenti delle barre oblique scure. Misura fino a 7,5 centimetri.\nRiproduzione.\nAvviene in primavera-estate, le uova vengono deposte sulle pietre alle quali, essendo adesive, aderiscono. Entrambi i genitori fanno la guardia alle uova.\nBiologia.\nVive perennemente attaccato ai sassi o agli scogli mediante la ventosa ventrale. Recentemente \u00e8 stata osservata la sua associazione (e di \"Parablennius rouxi\") con \"Muraena helena\"; probabilmente, il piccolo pesce \u00e8 un \"pulitore\" occasionale della Murena.\nAcquariofilia.\nSi adatta molto bene alla vita in acquario ed \u00e8 ricercato dagli acquariofili."}
{"id": "1741060", "revid": "281901", "url": "https://it.wikipedia.org/wiki?curid=1741060", "title": "Succiascoglio comune", "text": ""}
{"id": "1741062", "revid": "767487", "url": "https://it.wikipedia.org/wiki?curid=1741062", "title": "El Greco en Toledo (film 1951)", "text": "El Greco en Toledo \u00e8 un documentario cortometraggio del 1951 diretto da Leonardo Mart\u00edn e basato sulla vita del pittore greco El Greco."}
{"id": "1741064", "revid": "36426", "url": "https://it.wikipedia.org/wiki?curid=1741064", "title": "Cappello d'oro di Berlino", "text": "Il Cappello d'oro di Berlino (in tedesco: \"Berliner Goldhut\") \u00e8 un manufatto risalente alla tarda Et\u00e0 del bronzo realizzato in una sottile lamina d'oro. Fu utilizzato come copertura esterna di un lungo copricapo conico, probabilmente realizzato in materiale organico.\nIl \"Cappello d'oro di Berlino\" \u00e8 quello che si \u00e8 meglio conservato rispetto ai quattro \"Cappelli d'Oro\" rinvenuti in Europa e risalenti, pi\u00f9 o meno, tutti alla stessa epoca. Degli altri tre, due sono stati rinvenuti in Germania e uno in Francia. Tutti e quattro sono stati rinvenuti tra il XIX e XX secolo.\nGeneralmente si presume che tali oggetti siano stati delle insegne di divinit\u00e0 o di religiosi, collegati ad un culto solare molto diffuso in Europa nella tarda Et\u00e0 del bronzo. Si presume che tali oggetti abbiano avuto anche funzioni calendariali o astronomiche.\nIl \"Cappello d'oro di Berlino\" \u00e8 stato acquistato nel 1996 dal Museum f\u00fcr Vor- und Fr\u00fchgeschichte di Berlino come ritrovamento unico senza provenienza, ed oggi \u00e8 esposto nel Neues Museum. Uno studio comparativo degli ornamenti e delle tecniche utilizzate nella sua creazione, suggerisce che \u00e8 stato realizzato alla fine dell'Et\u00e0 del bronzo, tra il 1000 a.C. e 800 a.C. circa.\nDescrizione.\nIl \"Cappello d'oro di Berlino\" ha una forma conica allungata, pesa circa 490 grammi ed \u00e8 tutto ricoperto di decorazioni incise tramite piccoli stampi o ruote decorate. La sua realizzazione \u00e8 molto simile a quella Cono d'oro di Ezelsdorf-Buch.\nNella parte inferiore del cono si pu\u00f2 notare che il foglio d'oro del reperto \u00e8 rafforzato da un anello di 10\u00a0mm di larghezza in bronzo. Il bordo esterno della tesa \u00e8 rafforzata da un filo a sezione quadrata ritorto su se stesso, attorno al quale si avvolge la lamina d'oro. L'altezza totale \u00e8 di 745\u00a0mm. Il metallo che compone l'artefatto \u00e8 una lega d'oro composta da: 87,7% Au, 9,8% Ag, 0,4% Cu e 0,1% di Sn. Fu costruito come un unico pezzo e il suo spessore medio \u00e8 di 0,6\u00a0mm. Il cono \u00e8 decorato con 21 bande orizzontali e righe di simboli lungo tutta la sua lunghezza.\nSono stati utilizzati quattordici diversi timbri e tre ruote decorate o stampi cilindrici. La bande orizzontali sono state decorate sistematicamente con gli stessi simboli ripetuti.\nLe singole bande ornamentali sono state separate otticamente tracciando costolature e bulbi, in gran parte realizzati con l'uso di timbri cilindrici. Le bande contengono maggiormente motivi circolari. Una delle bande \u00e8 particolare: \u00e8 decorata con una fila di righe reclinate crescenti, ognuna terminante con un simbolo a forma di mandorla o di occhio. La punta del cono \u00e8 abbellita con un otto stelle.\nLa giunzione tra il cono e il piede \u00e8 decorata da una vasta fascia di nervature poste in verticale. La tesa \u00e8 decorata con simboli simili al resto dell'artefatto.\nCalendario.\nUna moderna interpretazione del reperto ha portato a supporre che vi sia una correlazione tra numeri e i vari tipi di incisioni che decorano l'oggetto. Uno studio dettagliato sul cappello di Berlino, l'unico pienamente preservato, ha rivelato che i simboli probabilmente rappresentano un calendario lunisolare; inoltre avrebbe consentito di ottenere delle date sia nel calendario solare che in quello lunare..\nDal momento che una esatta conoscenza dell'anno era di particolare interesse per la determinazione di eventi religiosi importanti come ad esempio il solstizio d'estate o d'inverno, le conoscenze astronomiche raffigurate sui Cappelli d'oro erano di alto valore nella societ\u00e0 arcaica. Se i cappelli sono stati effettivamente utilizzati per la determinazione di tali date, o se semplicemente rappresentavano tali conoscenze, non \u00e8 noto.\nLe relazioni scoperte finora permetterebbero il conteggio di unit\u00e0 temporali fino a 57 mesi. Una semplice moltiplicazione di tali valori permetteva anche il calcolo di periodi pi\u00f9 lunghi, ad esempio i cicli metonici. \nOgni simbolo, o ogni anello di un simbolo, rappresenta un solo giorno. Oltre a questi ornamenti ci sono varie fasce composte da un diverso numero di anelli che rappresentavano \ni giorni che dovevano essere aggiunti i sottratti al periodo in questione.\nAncora non sono state completamente decifrate queste funzioni matematiche incorporate dentro oggetti artistici, ma uno schema di comprensione generico del Cappello di Berlino \u00e8 stato raggiunto.\nIn linea di principio, a partire da Z_i zona, un dato \u00e8 ottenuto sommando i numerosi valori che popolano le sezioni contigue: Z_i .. Z_i + n. Per raggiungere l'equivalente valore riferito al calendario lunare o solare, da questo importo iniziale deve essere sottratta la somma di simboli della zona intercalare (s).\nL'illustrazione riporta i dati solari sulla sinistra e quelli lunari sulla destra. I campi blu o rossi nelle zone 5, 7, 16 e 17 sono le zone intercalari. I valori dei singoli campi sono ottenuti moltiplicando il numero di simboli per zona con il numero di anelli o cerchi incorporati in ogni simbolo predominante. Ai simboli speciali nella zona 5 \u00e8 assegnato il valore \"38\", come indicato dal numero.\nAttraverso questo sistema, i Cappelli d'oro possono essere utilizzati per calcolare date in un sistema lunisolare, vale a dire una lettura diretta di entrambe le date lunari o solari, ma anche convertirle tra di loro.\nProvenienza.\nIl \"Cappello d'oro di Berlino\" \u00e8 stato messo in vendita nel 1995 e nel 1996 fu acquistato dal Museum f\u00fcr Vor- und Fr\u00fchgeschichte di Berlino. Il venditore sosteneva che l'oggetto proveniva da un'anonima collezione privata svizzera, realizzata tra gli anni 1950-1960. Si presume che il reperto sia stato trovato nel sud della Germania o in Svizzera. Ulteriori dettagli non sono noti. La buona conservazione del cono suggerisce che deve essere stato accuratamente riempito con terreno o cenere e poi sepolto in verticale nel suolo.\nRealizzazione.\nIl metallo che compone l'artefatto \u00e8 una lega d'oro composta da: 87,7% Au, 9,8% Ag, 0,4% Cu e 0,1% di Sn. Fu costruito come un unico pezzo e il suo spessore medio \u00e8 di 0,06\u00a0mm. La quantit\u00e0 di oro usato ammonta a circa un cubo di soli 3 centimetri di lato. Si ritiene che per evitare di danneggiare la lamina durante la lavorazione, l'oro fosse stato riscaldato a 750\u00a0\u00b0C, in modo da avere un materiale molto malleabile. Dal momento che la lega d'oro ha un relativamente basso punto di fusione, circa 960\u00a0\u00b0C, si \u00e8 dovuto ricorrere ad un attento controllo della temperatura, in modo da evitare qualsiasi fusione del pezzo lavorato. Per questo, gli artigiani utilizzarono un forno con fuoco di carbone, simile a quelli utilizzati per le ceramiche. La temperatura potrebbe essere stata controllata solo attraverso l'aggiunta di ossigeno, utilizzando un mantice. Probabilmente il cono fu riempito di pece o resina d'alberi, per permetterne un'agevole decorazione senza rischiare di rompere la delicata lamina."}
{"id": "1741065", "revid": "721115", "url": "https://it.wikipedia.org/wiki?curid=1741065", "title": "Cryptosyringida", "text": "I Cryptosyringida sono una suddivisione di echinodermi eleutherozoi. Si tratta principalmente di invertebrati che vivono sul fondo dei mari. Talvolta questa classificazione \u00e8 conosciuta come subphylum col nome di Echinozoa, anche se questo viene pi\u00f9 frequentemente considerato sinonimo non valido di Echinoidea Leske, 1778 e Holothuroidea de Blainville, 1834."}
{"id": "1741066", "revid": "36426", "url": "https://it.wikipedia.org/wiki?curid=1741066", "title": "Quartiere di Sorgane", "text": ""}
{"id": "1741069", "revid": "31092", "url": "https://it.wikipedia.org/wiki?curid=1741069", "title": "Echinozoa", "text": ""}
{"id": "1741070", "revid": "36426", "url": "https://it.wikipedia.org/wiki?curid=1741070", "title": "Viale dei colli", "text": ""}
{"id": "1741071", "revid": "404338", "url": "https://it.wikipedia.org/wiki?curid=1741071", "title": "Cornici", "text": ""}
{"id": "1741078", "revid": "287204", "url": "https://it.wikipedia.org/wiki?curid=1741078", "title": "Teiera (asterismo)", "text": "L'asterismo della Teiera \u00e8 composto da un gruppo di stelle appartenenti alla costellazione del Sagittario; \u00e8 cos\u00ec chiamato perch\u00e9 riproduce molto fedelmente una teiera, il cui vapore \u00e8 formato dall'insieme di nubi stellari della Via Lattea, qui particolarmente luminosa.\nOsservazione.\nL'asterismo si trova nell'emisfero australe, ma \u00e8 ben osservabile anche da gran parte delle regioni temperate boreali; i mesi ideali sono quelli estivi boreali nell'emisfero nord, mentre in quello sud si pu\u00f2 osservare bene per pi\u00f9 tempo. L'asterismo comprende le tre stelle che nella figura tradizionale del Sagittario raffigurano l'arco, ossia , ed , la , che rappresenta la parte anteriore, e le quattro stelle , , e che rappresentano il manico della teiera.\nL'area in cui \u00e8 visibile la Teiera \u00e8 conosciuta presso gli astrofili e gli astronomi per l'elevato numero di ammassi globulari qui presenti, come il brillante M22, a nord, e M54, M69 e M70, a sud."}
{"id": "1741083", "revid": "767487", "url": "https://it.wikipedia.org/wiki?curid=1741083", "title": "Volav\u00e9runt", "text": "Volav\u00e9runt \u00e8 un film del 1999 diretto da Bigas Luna, basato sul romanzo omonimo di Antonio Larreta, vincitore del Premio Planeta 1980. Narra un episodio nella vita del pittore spagnolo Francisco Goya.\nTrama.\nIl 22 luglio 1802 la Duchessa d'Alba, la pi\u00f9 ricca e indipendente vedova spagnola dei suoi tempi, offre un memorabile ricevimento per festeggiare l'inaugurazione del suo nuovo palazzo. Tra gli invitati ci sono straordinari personaggi della societ\u00e0 spagnola: il primo ministro Manuel Godoy, la nobildonna sua amante Pepita Tud\u00f2 (modella del famoso quadro \"La maja desnuda\"), nonch\u00e9 l'autore del medesimo, il pittore Francisco Goya.\nLa mattina seguente, dopo una notte di intrighi e rapporti amorosi, la Duchessa, appena quarantenne, viene ritrovata morta misteriosamente nel proprio letto."}
{"id": "1741084", "revid": "11959", "url": "https://it.wikipedia.org/wiki?curid=1741084", "title": "Isabella Camera d'Afflitto", "text": "Considerata fra i massimi studiosi della lingua araba, \u00e8 professore ordinario di Letteratura araba moderna e contemporanea alla Sapienza di Roma.\nBiografia.\nNel 1978 inizia il suo insegnamento presso l'Istituto per l'Oriente di Roma, e tre anni dopo diviene docente in lingua araba all'Universit\u00e0 degli Studi di Perugia; inoltre, negli stessi anni \u00e8 nominata ricercatrice alla \"Scuola di Studi Islamici\" nell'Istituto Universitario Orientale di Napoli.\nSuccessivamente, prosegue la sua carriera accademica nello stesso Istituto, ottenendo poi anche la cattedra di \"Lingua e Letteratura araba\" in quell'Universit\u00e0, prima di trasferirsi alla Sapienza di Roma.\nMembro del Comitato Scientifico di \"Oriente Moderno\" e del Consiglio d'Amministrazione dell'Istituto per l'Oriente Carlo Alfonso Nallino di Roma, responsabile della sua collana \"Traduzioni, studi e ricerche sulla \"Nah\u1e0da\"\", dal 2012 al 2014 \u00e8 stata Presidente dell'European Association for Modern Arabic Literature (Euromal); inoltre \u00e8 stato membro della International Jury of the International Prize for Arabic Fiction (Booker Prize: https://arabicfiction.org/en/Isabella-Camera-D%27Afflitto), nonch\u00e9 consulente del Comune di Roma per la creazione di alcune biblioteche multietniche.\nFondatrice della collana \"Scrittori Arabi Contemporanei\" (per i tipi di Jouvence), ha fatto parte della Commissione Premi nazionali per la traduzione del Ministero per i Beni e le Attivit\u00e0 Culturali.\nFra le numerose opere, ricordiamo le traduzioni dei romanzi di Ghassan Kanafani, tra i quali \"Uomini sotto il sole\" e \"Ritorno ad Haifa\" (edizioni lavoro) (http://www.edizionilavoro.it/catalogo/narrativa/manufacturer/ghassan-kanafani).\nNel 1989 le \u00e8 stato conferito il \"Premio Calabria\", e sei anni dopo le viene assegnato il Premio San Gerolamo dell'Associazione Italiana Traduttori e Interpreti.\nNel 2006, grazie alle sue capacit\u00e0 nella lingua araba, ha vinto il premio Grinzane Cavour (nella sezione Traduzione)."}
{"id": "1741085", "revid": "46291", "url": "https://it.wikipedia.org/wiki?curid=1741085", "title": "Vaccinium macrocarpon", "text": "L'ossicocco americano (\"Vaccinium macrocarpon, Ait.\") appartenente alla famiglia delle Ericacee e al genere \"Vaccinium\", \u00e8 una piccola pianta da frutto che produce bacche rosse, di origine americana. Per le sue caratteristiche viene considerato tra i frutti di bosco.\nQuesta pianta viene detta anche \"mirtillo rosso americano\", da non confondersi con quello detto semplicemente \"mirtillo rosso\" (\"Vaccinium vitis-idaea\"), arbusto producente un frutto analogo, anch'essa delle Ericacee, di origine europea ed asiatica.\nDescrizione.\nL'ossicocco americano \u00e8 un piccolo arbusto, sempreverde e latifoglia, con portamento di basso cespuglio legnoso, prostrato e pulvinato, cio\u00e8 con forma a cuscino, e ricoprente il suolo per una altezza non superiore ai 20\u00a0cm, ed una larghezza fino a circa 1-2 metri. I rami sono sottili ed esili, e portano foglie coriacee alterne di piccola dimensione. I piccoli fiori rosati hanno petali ricurvi all'indietro ed antere e stigma sporgente, con un aspetto generale che ricorda quello dei fiori delle Fuchsia.\nI frutti sono bacche rosse di discreta dimensione (in proporzione della dimensione della pianta), da cui deriva L'epiteto specifico: \"macrocarpon\" che significa a frutto grande. \nLa fioritura avviene in maggio-giugno; i frutti raggiungono la piena maturazione in ottobre-novembre.\nOrigine ed ambiente.\nLa pianta \u00e8 originaria del Nord-Est degli Stati Uniti estendendosi a sud fino alla Sud Carolina, e delle contigue regioni del Sud-Est canadese.\n\u00e8 molto resistente al freddo, ed ha ambiente ottimale in aree umide e palustri, lungo i ruscelli, dove costituisce spesso estese colonie monospecie.\nAma terreno acido, in analogia ad altre Ericacee.\nColtivazione.\nPi\u00f9 del 30% dei frutti utilizzati negli Stati Uniti \u00e8 coltivato e lavorato in Wisconsin, per produrre alimenti conservati (composte e succhi), data la presenza di un clima e di un ambiente adatti, (\u00e8 una pianta palustre) fatto che giustifica la presenza di installazioni industriali per la lavorazione.\nI frutti sono anche industrialmente preparati congelati o essiccati.\nIn ambiente adatto (suolo e idrologia acida, e terreno umido) \u00e8 possibile la coltivazione a pieno campo; in minor estensione, alle stesse condizioni, pu\u00f2 essere coltivato in vaso. Vive in ambiente normalmente soleggiato, ma in ambiente molto soleggiato si giova di una modesta ombreggiatura, tollerando bene la mezz'ombra. Al di fuori dell'ambiente naturale ripariale necessita di irrigazione frequente ed abbondante.\nUtilizzi.\nI frutti e le composte, succhi e gelatine derivate, oltre che a scopo alimentare, sono anche considerate tradizionalmente con attivit\u00e0 farmacologiche, disinfettanti e antinfiammatorie, particolarmente note per le infezioni alle basse vie urinarie (cistite). Proprio in quest'ultimo tipo d'infezioni, pubblicazioni mediche internazionali evidenziano un apporto benefico insignificante, non giustificandone il consumo a lungo termine per la prevenzione di ricadute.\nIl frutto ha una forte componente acida che permane nei prodotti derivati, e che contrasta gradevolmente col dolce che pure \u00e8 contenuto nella polpa dei frutti. \nLe composte sono preparate schiacciando i frutti o lasciandoli interi almeno in parte, e portandoli a bollitura miscelati con acqua e zucchero, aggiungendo polpa di mela, possibilmente non molto matura, a funzione di incrementare il contenuto di pectina, che \u00e8 un addensante naturale, utile soprattutto a produrre anche gelatine. \u00c8 anche utilizzabile in luogo della polpa di mela, per lo stesso scopo, la pectina naturale estratta industrialmente, preparata in prodotto pronto all'uso.\nIl consumo come alimento \u00e8 molto radicato negli Stati Uniti ed in Canada, dove \u00e8 tradizionalmente il cibo nelle ricorrenze festive invernali, come composta acida per la festa del Ringraziamento. Analogo uso si ha in Nord Europa per il \"Vaccinium vitis-idaea\" (mirtillo rosso europeo).\nL'artista statunitense Alexandra Carter utilizza il colore acceso e la componente acida del succo di mirtillo rosso americano per creare opere pittoriche su supporti tessili come federe e lenzuola antiche. I'estratto della bacca viene adoperato puro o mescolato alla pittura."}
{"id": "1741086", "revid": "1543377", "url": "https://it.wikipedia.org/wiki?curid=1741086", "title": "Alcides Ara\u00fajo Alves", "text": "Biografia.\nDurante un periodo di permanenza in Brasile, Alcides \u00e8 stato rapito da dei malviventi; \u00e8 stato rilasciato dopo essere riuscito a convincere i banditi che lui non era un calciatore e di essere vittima di uno scambio di persona.\nCarriera.\nClub.\nNasce calcisticamente nelle giovanili dell'Esporte Clube Vit\u00f3ria di Salvador de Bahia.\nNel 2003 \u00e8 passato in prestito per un breve periodo allo in Germania, l'anno seguente ha partecipato a parte del campionato con il Santos FC.\nA fine 2004 viene acquistato dal che lo gira in prestito in Portogallo al S.L. Benfica, giocando sette partite di quel campionato e contribuendo alla vittoria della squadra allenata da Giovanni Trapattoni, vittoria che mancava da 11 anni. Lo stesso anno il Benfica vinse anche la Coppa Portoghese.\nNel gennaio 2007, Alcides si trasferisce, sempre in prestito dal Chelsea, al , continuando a lavorare con l'ex allenatore del Benfica Ronald Koeman. Il 3 febbraio 2007 ha giocato il suo primo incontro nell'Eredivisie, contro l'; durante la sua permanenza nell'Eredivisie ha contribuito alla vittoria di 2 campionati consecutivi e di una Coppa d'Olanda.\nIl 9 agosto 2008, Alcides ha firmato un contratto con la squadra del in cambio di \u20ac 0,6 milioni, che milita nel campionato dell'Ucraina.\nDei continui problemi al ginocchi destro ne limitano l'uso costante in questa sua ultima squadra.\nNazionale.\nAlcides ha giocato nel Under-20 che ha vinto la 2003 FIFA World Youth Championship, nel Emirati Arabi Uniti giocando tutte le partite del torneo."}
{"id": "1741088", "revid": "339392", "url": "https://it.wikipedia.org/wiki?curid=1741088", "title": "Istituto Universitario Orientale", "text": ""}
{"id": "1741089", "revid": "767487", "url": "https://it.wikipedia.org/wiki?curid=1741089", "title": "El Greco en Toledo (film 1959)", "text": "El Greco en Toledo \u00e8 un documentario cortometraggio del 1959 diretto da P\u00edo Caro Baroja e basato sulla vita del pittore greco El Greco."}
{"id": "1741091", "revid": "767487", "url": "https://it.wikipedia.org/wiki?curid=1741091", "title": "I'm Every Woman", "text": "I'm Every Woman \u00e8 il primo singolo di Chaka Khan, pubblicato dalla Warner Bros. Records nel 1978.\n\u00c8 la prima registrazione di Chaka Khan al di fuori dal suo gruppo, i Rufus.\nIl singolo ebbe un enorme successo quell'anno, raggiungendo la vetta della \"R&amp;B Singles Char\", e diventando il pezzo pi\u00f9 significativo dell'intera carriera della Khan.\nVersione di Whitney Houston.\nWhitney Houston registr\u00f2 una cover di \"I'm Every Woman\" per la colonna sonora del film \"Guardia del corpo\" del 1992.\nIl brano, coprodotto da Ashford e Simpson, venne pubblicato come singolo nel 1993 dalla Arista, secondo singolo estratto dall'album \"\".\nIl video del brano, diretto da Randee St. Nicholas, vede la Houston eseguire il brano, alternativamente ad alcune sequenze del film \"La guardia del corpo\" che mostravano la forte indipendenza della protagonista femminile del film, e delle donne in generale. Il video ha vinto il \"NAACP Image Award\" come \"Outstanding Music Video\", e la canzone ricevette una nomination ai Grammy Award nel 1994 come \"miglior performance femminile R&amp;B\"."}
{"id": "1741101", "revid": "1018378", "url": "https://it.wikipedia.org/wiki?curid=1741101", "title": "Coll\u00e8ge international de philosophie", "text": "Il Collegio internazionale di filosofia (in francese \"Coll\u00e8ge international de philosophie\") \u00e8 un'associazione riconosciuta come organismo di ricerca dal ministero della ricerca francese. \u00c8 stato fondato nel 1983, su iniziativa di Fran\u00e7ois Ch\u00e2telet, Jacques Derrida, Jean-Pierre Faye, Dominique Lecourt e, sul versante politico, da Fran\u00e7ois Mitterrand e Jean-Pierre Chev\u00e8nement. Si trova a Parigi, in Rue Descartes 1, nel quinto circondario, da cui ha preso il nome la rivista pubblicata dal collegio, che s'intitola \"Rue Descartes\".\nI presidenti sono stati: Jacques Derrida, Jean-Fran\u00e7ois Lyotard, Miguel Abensour, Liliane Escoubas, Philippe Lacoue-Labarthe, Michel Deguy, Paul Henry, Fran\u00e7ois Jullien, Jean-Claude Milner, Fran\u00e7ois Noudelmann, Bruno Cl\u00e9ment e Mathieu Potte-Bonville. L'attuale presidente dell'assemblea collegiale \u00e8 Diogo Sardinha.\nAlcuni professori che hanno insegnato al collegio.\nNota: il titolo esatto, voluto da Jacques Derrida al fine di marcare la differenza con l'Universit\u00e0, \u00e8 \"Directeur de programme\". I direttori sono eletti, tramite una competizione aperta, su presentazione di un programma specifico che costituir\u00e0 il corso della \"cattedra\"."}
{"id": "1741103", "revid": "262250", "url": "https://it.wikipedia.org/wiki?curid=1741103", "title": "Quarantina Bianca Genovese (patata)", "text": ""}
{"id": "1741105", "revid": "262250", "url": "https://it.wikipedia.org/wiki?curid=1741105", "title": "Quarantina Prugnona (patata)", "text": ""}
{"id": "1741107", "revid": "262250", "url": "https://it.wikipedia.org/wiki?curid=1741107", "title": "Cannellina Nera (patata)", "text": ""}
{"id": "1741109", "revid": "262250", "url": "https://it.wikipedia.org/wiki?curid=1741109", "title": "Cabannese (patata)", "text": ""}
{"id": "1741110", "revid": "767487", "url": "https://it.wikipedia.org/wiki?curid=1741110", "title": "A me mi piace", "text": "A me mi piace \u00e8 un film del 1985 diretto da Enrico Montesano, vincitore di un David di Donatello e di un Nastro d'argento.\nIl film \u00e8 anche l'unica pellicola che vede come attrice cinematografica l'artista Anna Marchesini.\nTrama.\nArturo \u00e8 conduttore di una TV privata milanese. Una sera si trova in casa Mike, un amico statunitense tradito dalla moglie Marion, che \u00e8 scappata con un certo Jack. Arturo gli promette che lo aiuter\u00e0 ma quando incontra la donna se ne innamora perdutamente, e cos\u00ec anche lei. Intanto Mike ha trovato un'altra ragazza. Dopo una girandola di guai, Arturo sar\u00e0 libero di raggiungere Marion negli Stati Uniti.\nColonna sonora.\nNel film sono inseriti i brani \"You can't get out of my heart\", composto da Mike Francis e cantata da Rochelle Redfield, \"Tornando a casa\" e \"Prendi la luna\", cantate in lingua inglese da Fabio Concato.\nMike Francis in seguito reincider\u00e0 lui stesso il brano, mentre i due brani composti da Fabio Concato saranno pubblicati l'anno successivo (cantati in italiano) nell'album \"Senza avvisare\".\nNel film \u00e8 inoltre presente una parte dell'aria \"E lucevan le stelle\" tratta dall'opera lirica \"Tosca\" di Giacomo Puccini."}
{"id": "1741117", "revid": "1573940", "url": "https://it.wikipedia.org/wiki?curid=1741117", "title": "Pleidae", "text": "Pleidae , \u00e8 una famiglia di insetti acquatici Nepomorfi (ordine Rhynchota, sottordine Heteroptera).\nMorfologia.\nLe Pleidae sono insetti di dimensioni piuttosto piccole, con corpo lungo 2-3 mm, marcatamente convesso, con profilo ovoidale e con colorazione pallida.\nIl capo \u00e8 in parte sovrastato dal pronoto, con il quale \u00e8 parzialmente fuso e porta antenne brevi, non visibili dall'alto, composte di tre articoli. Gli occhi sono grandi e gli ocelli assenti. Il rostro \u00e8 composto da 4 segmenti.\nIl pronoto \u00e8 ben sviluppato, di forma quadrangolare isodiametrica, lo scutello \u00e8 relativamente piccolo e triangolare. Le emielitre hanno membrana coriacea, come in tutti i Notonectoidea, e ricoprono completamente l'addome. Nel complesso, l'aspetto di questi Rincoti ricorda quello dei Coleotteri per la marcata convessit\u00e0 del dorso e la sclerificazione completa delle emielitre. Le zampe hanno tarsi di tre segmenti e quelle posteriori sono adattate al nuoto, per la presenza di frange di lunghi peli.\nBiologia.\nLe Pleidae vivono generalmente in acque tranquille di stagni e laghi. Come tutti i Notonectoidea nuotano rovesciate sul dorso. A differenza delle Notonette, per\u00f2, sono nuotatrici mediocri e in genere preferiscono camminare fra la vegetazione sommersa.\nSono predatrici e si nutrono a spese di piccoli invertebrati, fra i quali anche le larve di Zanzare.\nSistematica.\nLo schema tassonomico originario raggruppa Pleidae ed Helotrephidae in una superfamiglia (Pleoidea) distinta dai Notonectoidea per le piccole dimensioni e per la forma convessa del dorso. Questa classificazione ha subito una revisione a cavallo fra gli anni ottanta e novanta, con il raggruppamento di Pleidae, Helotrephidae e Notonectidae nell'unica superfamiglia dei Notonectoidea. Questa classificazione ricorre in genere nelle pubblicazioni pi\u00f9 recenti.\nLa famiglia comprende nel complesso poco pi\u00f9 di 35 specie. \u00c8 cosmopolita, ma la maggior parte delle specie vive in ambiente tropicale. Le specie sono ripartite fra tre generi: \"Neoplea\", \"Paraplea\", \"Plea\". Di questi sono presenti, in Europa, \"Paraplea\" e \"Plea\"."}
{"id": "1741120", "revid": "767487", "url": "https://it.wikipedia.org/wiki?curid=1741120", "title": "El Greco, un pintor, un r\u00edo, una ciudad", "text": "El Greco, un pintor, un r\u00edo, una ciudad \u00e8 un documentario cortometraggio del 1960 diretto da Jes\u00fas Fern\u00e1ndez Santos e basato sulla vita del pittore greco El Greco."}
{"id": "1741127", "revid": "905499", "url": "https://it.wikipedia.org/wiki?curid=1741127", "title": "Gina Cigna", "text": "Biografia.\nLa giovinezza e gli inizi.\nIl padre Ernest era un generale che discendeva da una famiglia originaria di Cogne e la madre, Alice Charles, era nativa della Normandia: risiedevano comunque a Parigi. La giovane Cigna si iscrisse al Conservatorio della capitale francese, dove si diplom\u00f2 in pianoforte a pieni voti studiando con il celebre pianista svizzero Alfred Cortot per intraprendere la carriera di concertista. Ma la sua intima vocazione era il canto.\nNel 1921 conobbe e spos\u00f2 il tenore francese Maurice Sens, di molti anni pi\u00f9 anziano di lei, dal quale ebbe il figlio Pierre. Frattanto, avendo deciso di seguire la sua vera vocazione, aveva preso a studiare canto. Prese lezioni private dai soprani Emma Calv\u00e9, Hariclea Darcl\u00e9e e Rosina Storchio, ma studi\u00f2 anche da sola. Finch\u00e9 non part\u00ec per Milano e si present\u00f2 a Toscanini. Questi, dopo averla ascoltata, la affid\u00f2 a due maestri di canto della Scala e le disse di non presentarsi per almeno un anno. Il debutto fu al Regio di Parma, all'insaputa di Toscanini, nel periodo in cui quest'ultimo le aveva imposto di dedicarsi solo allo studio.\nIl debutto, la maturit\u00e0 e il successo.\nL'anno seguente, il 23 gennaio 1927, esord\u00ec ufficialmente al Teatro alla Scala di Milano interpretando il ruolo di Freja nell\"Oro del Reno\" di Wagner: il successo fu tiepido, la sua voce, ancora immatura, necessitava di un ulteriore affinamento. Si ritir\u00f2 dalle scene per i due anni seguenti, durante i quali si perfezion\u00f2, ripresentandosi in Arena di Verona nel luglio 1929 come Margherita in \"Faust\" e alla Scala il 19 dicembre come Donna Elvira nel \"Don Giovanni\". Il successo fu trionfale, portando la Cigna a costruirsi in quel teatro un solido repertorio di ruoli lirico-drammatici che la imposero come uno dei maggiori soprano drammatico del periodo.\nNegli anni quaranta la sua fama raggiunse l'estero e cant\u00f2 a Parigi, Londra, Chicago, San Francisco e New York. Nel 1981 le fu assegnato il Premio Giacomo Puccini, con la motivazione: \"La massima interprete del ruolo di Turandot nel Novecento\".\nL'abbandono della carriera e gli ultimi anni.\nNel 1947, mentre si recava a Vicenza per una recita, fu coinvolta in un incidente stradale in cui il pullman di linea su cui viaggiava si capovolse in un fosso. La Cigna usc\u00ec illesa dal mezzo e si present\u00f2 a teatro, ma durante la rappresentazione fu colta da un attacco cardiaco. Costretta a ritirarsi dalle scene a soli 48 anni, si dedic\u00f2 all'insegnamento in vari conservatori (Toronto, Roma, Siena), fino a quando si stabil\u00ec definitivamente a Milano, dove tenne corsi di perfezionamento alla scuola del Teatro alla Scala; tra le sue allieve, i soprani Ghena Dimitrova e Maria Dragoni, il mezzosoprano Fiorenza Cossotto ed il soprano internazionale Rita Lantieri. \nNegli ultimi anni rest\u00f2 vedova anche del secondo marito e perse tragicamente il figlio. Mor\u00ec a Milano all'et\u00e0 di 101 anni nella sua casa di largo V Alpini. \u00c8 sepolta nel Cimitero Maggiore di Milano; \u00e8 inoltre iscritta al Famedio del Cimitero Monumentale.\nVocalit\u00e0 e personalit\u00e0 interpretativa.\nMa per un pi\u00f9 completo giudizio sulla mancanza di scuola e di tecnica virtuosistica di Gina Cigna occorre tenere conto anche di altri fattori. Cos\u00ec come sull'assenza, nel suo repertorio, di molte opere famose, che era invece, di fatto, una motivata scelta personale.\nLa questione si lega ad una precisa concezione che la Cigna aveva della tecnica canora e dell'uso ben consapevole delle qualit\u00e0 e delle potenzialit\u00e0 fisiche e interpretative di ogni cantante. Concezione che ella espresse lungo tutta la sua lunga carriera di insegnante. Da tale impostazione deriv\u00f2 spesso la sua scarsa opinione tecnica su molti cantanti famosi a lei contemporanei, fra cui Maria Callas."}
{"id": "1741128", "revid": "1944177", "url": "https://it.wikipedia.org/wiki?curid=1741128", "title": "Biancamaria Scarcia Amoretti", "text": "Biografia.\nFu docente emerito di Islamistica alla Sapienza di Roma, dopo aver insegnato all'Orientale di Napoli. Considerata uno dei massimi studiosi della religione islamica era specializzata nell'ambito delle eresie, e particolarmente dell'Islam politico. Fu membro del Comitato Scientifico della rivista \"Geopolitica\"."}
{"id": "1741130", "revid": "834", "url": "https://it.wikipedia.org/wiki?curid=1741130", "title": "Gernrode (Quedlinburg)", "text": "Gernrode \u00e8 una frazione (\"Ortsteil\") del comune tedesco di Quedlinburg, situato nel circondario di Harz, nel land della Sassonia-Anhalt.\nFino al 30 giugno 2009 Gernrode era un comune autonomo.\nA Gernrode si trova la Chiesa di San Ciriaco, l'unico \"exemplum\" di cattedrale ottoniana edificata prima dell'anno 1000 e l'omonima abbazia."}
{"id": "1741143", "revid": "400694", "url": "https://it.wikipedia.org/wiki?curid=1741143", "title": "Casa-studio Savioli", "text": "La Casa-studio Savioli si trova in via delle Romite 12/A, zona Galluzzo, a Firenze.\nStoria.\nNel 1949 l'architetto Leonardo Savioli individu\u00f2 l'area per la propria casa studio in un piccolo lotto immerso tra gli ulivi dal quale si ha una suggestiva immagine del complesso della certosa del Galluzzo. Il progetto della casa nacque assieme e in sintonia con il luogo e l'ambiente: i lavori, eseguiti da una piccola impresa locale, furono avviati nell'autunno del 1950 (l'approvazione del progetto \u00e8 del 13 settembre 1950) e conclusi nel 1952, anno in cui i coniugi Savioli vi si trasferiscono. Agli esordi degli anni Sessanta l'attivit\u00e0 professionale dell'architetto rese necessaria la costruzione di uno studio distinto dall'abitazione: il nuovo progetto ottenne il nulla-osta della soprintendenza il 22 gennaio 1964 e i lavori, eseguiti dalla ditta Gori Ferrero, furono avviati nel 1968 e conclusi nel 1970.\nDopo la morte di Savioli (1982) la vedova Flora Wiechmann Savioli ha continuato a vivere nella propriet\u00e0, aprendola a studiosi. Nel 2008 ha deciso di donare lo studio alla Regione Toscana, che provveder\u00e0 al restauro e alla valorizzazione dell'immobile, e alla catalogazione della biblioteca.\nInquadramento urbanistico.\nIl complesso \u00e8 situato in un'area collinare di notevole valore paesaggistico e \u00e8 parte integrante di un sistema di case coloniche e terrazzamenti coltivati ad ulivi che traguarda il complesso monumentale della certosa del Galluzzo, principale punto di riferimento visivo di questa porzione di territorio. Il lotto su cui sono situate le due unit\u00e0 della casa e dello studio \u00e8 di modeste dimensioni e \u00e8 delimitato a est da via delle Romite (suggestiva e sinuosa via extraurbana racchiusa tra muri di cinta) e a monte e a valle dagli spazi verdi della case limitrofe. La pendenza dell'area ha naturalmente suggerito a Savioli l'organizzazione del giardino su tre livelli: quello a monte \u00e8 caratterizzato, sul retro della casa, dalla verde barriera dei bamb\u00f9 e sul fronte da un semplice manto erboso, in parte copertura dello studio sottostante; quello centrale da un lineare percorso in cotto che conduce all'ingresso dello studio, segnato da una cisterna - vasca d'acqua circolare e infine, quello a valle, da un vialetto delimitato da una siepe e da pini che sul fondo si raccorda ai due soprastanti. La copertura dello studio \u00e8 stata inoltre in parte utilizzata come belvedere, dotato di panche, sulla splendida vallata.\nArchitettura.\nIl complesso \u00e8 caratterizzato da due unit\u00e0 - la casa e lo studio di architettura - diverse per caratteri stilistici e materiali ma uguali per planimetria e configurazione volumetrica.\nLa casa.\nLa casa presenta una pianta rettangolare e una volumetria compatta - su due livelli ed a doppio volume - caratterizzata in facciata da una partitura intonacata e rigorosamente simmetrica e animata dal disassamento delle aperture: al piano terra la porta finestra tripartita \u00e8 in posizione centrale mentre al piano superiore le due finestre rettangolari stanno ai lati; i due fianchi sono invece connotati dall'orditura lapidea a filaretto ma mentre quello verso ovest \u00e8 completamente cieco, in quello orientale sono ritagliati la porta d'ingresso ed una luce-feritoia; il retro \u00e8 infine aperto sul piccolo giardino tramite un'ampia finestra centrale (in asse con quella della facciata e con questa creante un suggestivo gioco di trasparenze) e due aperture ai lati.\nPer quanto concerne l'interno, questo \u00e8 dominato dallo spazio centrale del soggiorno-studio, intorno al quale si distribuiscono la piccola cucina e gli angoli, separati semplicemente da mobili, del soggiorno, del salotto e dello studio di pittura: per quest'ultimo \u00e8 stato creato un collegamento visivo e funzionale con il livello del doppio volume, concepito verso il soggiorno come un passaggio ligneo per l'esposizione e la visione da basso dei quadri. Una semplice scala in legno senza corrimano (addossata alla parete lapidea) conduce al piano superiore dove sono situati il bagno e la camera, ambedue con ampie finestre sulla Certosa.\nLo studio.\nLo studio, anch'esso a pianta rettangolare e a volumetria compatta, si articola su di un unico livello e \u00e8 qualificato all'interno dal fluire ininterrotto degli ambienti. Il fronte a valle \u00e8 caratterizzato da una cortina in cemento faccia vista dalla quale emergono i plastici riquadri della panca basamentale, della porta, delle finestre e dei gocciolatoi e i tagli delle aperture e delle feritoie rettangolari, secondo una grammatica di derivazione \"neoplastica\" che Savioli aveva gi\u00e0 avuto modo di sperimentare nelle case Bayon e Taddei e nel complesso di via Piagentina. Elemento dominante del nuovo intervento, anch'esso come la casa con la medesima inquadratura sulla Certosa, \u00e8 l'uso incondizionato del cemento: se in facciata questo si combina alla pietra dei percorsi e al rosso e nero degli infissi metallici, all'interno si unisce alle lastre di cardoso e al grigio dei mobili-parete per dare vita a un ambiente di grande raffinatezza ed abitabilit\u00e0.\nParticolarmente riuscito il soffitto in cemento, segnato dai serrati ricorsi delle casseforme, e la soluzione dei due pilastri la cui testa col solaio \u00e8 caratterizzata da una cerniera metallica tinteggiata in rosso. Il grande vano dello studio \u00e8 organizzato longitudinalmente, grazie a dislivelli, su due diverse quote e \u00e8 scandito ritmicamente dall presenza dei pilastri e del blocco dei servizi, reso come uno stereometrica cortina di cemento.\nNel giugno del 2008 lo studio \u00e8 stato donato dalla vedova dell'Architetto Savioli, Flora Wiechmann, alla Regione Toscana.\nFortuna critica.\nL'edificio suscit\u00f2 un'immediata attenzione da parte della critica, sia per quanto concerne il nucleo dell'abitazione, frutto dell'esperienza del Movimento Moderno, che quello dello studio, pi\u00f9 vicino alle sperimentazioni brutaliste degli anni Sessanta. Secondo Argan (1966) quest'opera segna un momento importante nella storia di Savioli: il ritorno a uno studio analitico dello spazio, della struttura, della materia; \u00e8 l'inizio di un cammino indipendente dopo le ricerche a livello teorico per citt\u00e0 ideali; qui gli spazi della casa studio fluiscono uno nell'altro e non sono separati se non da alcuni arredi fissi in legno, concezione che Savioli svilupper\u00e0 nelle opere successive fino a rifiutare completamente il mobile, per risolvere direttamente nella forma dello spazio interno le funzioni dell'arredo. La Vinca Masini (1995) evidenzia invece l'autonomia linguistica dei due nuclei: nel nuovo edificio Savioli propone una sintesi delle ricerche gi\u00e0 sperimentate in quegli anni; gli elementi di base sono gli stessi ma arricchiti dal loro diverso assemblaggio, quasi a voler testimoniare che le forme non esistono ma esiste solo il modo di bloccarle insieme per creare una loro struttura vitale."}
{"id": "1741145", "revid": "1543377", "url": "https://it.wikipedia.org/wiki?curid=1741145", "title": "Pinnata Castra", "text": "Pinnata Castra era un \"castrum\" invernale romano situato sulle rive del fiume Tay nei pressi di Dunkeld, Perth e Kinross, in Scozia. Il sito archeologico \u00e8 noto con il nome moderno Inchtuthil.\nStoria.\nCostruito nell'83 durante le campagne militari del proconsole Gneo Giulio Agricola contro i Caledoni, era posizionato all'inizio di una delle principali strade dell'area delle Highland scozzesi. Vi stazionava la XX legione \"Valeria Victrix\". Copriva un'area di oltre 21 ettari.\nFortilizi pi\u00f9 piccoli furono costruiti attorno, nel nord e nel sud, come Battledykes, Stracathro, Raedykes e fino a Cawdor, (vicino Inverness).\nFu evacuato attorno all'86-88, quando la II legione \"Adiutrix\" fu chiamata in Mesia per fronteggiare l'invasione dei Daci, lasciando sguarnita Chester, dove fu quindi inviata la XX \"Valeria Victrix\". Tuttavia, nuove ricerche archeologiche suggeriscono che il \"castrum\" continu\u00f2 a essere occupato molto pi\u00f9 a lungo di quanto si fosse pensato fino ad ora, o perlomeno torn\u00f2 ad essere occupato sotto Antonino Pio e Settimio Severo con la nuova occupazione della frontiere del Vallo Antonino."}
{"id": "1741153", "revid": "123284925", "url": "https://it.wikipedia.org/wiki?curid=1741153", "title": "John Gilling", "text": "Ha diretto molti film horror, prodotti dalla celebre casa di produzione Hammer. I suoi titoli pi\u00f9 noti sono \"La lunga notte dell'orrore\" (1966), \"Il sudario della mummia\" (1967) e \"Shadow of the Cat\" (1961)."}
{"id": "1741160", "revid": "340720", "url": "https://it.wikipedia.org/wiki?curid=1741160", "title": "Rosa Raisa", "text": "Biografia.\nRosa Raisa nasce a Bia\u0142ystok, citt\u00e0 a circa 100 chilometri da Varsavia, da Herschel Burchstein e Frieda Leah. Nel 1907, per sfuggire ai pogrom, emigr\u00f2 con la famiglia a Napoli. Qui incontr\u00f2 Dario Ascarelli, che la fece ammettere al Conservatorio di San Pietro a Majella dove studi\u00f2 con il celebre contralto Barbara Marchisio.\nNel 1912, dopo essersi diplomata, la Raisa venne presentata tramite la sua insegnante al direttore d'orchestra e impresario Cleofonte Campanini, che la scrittur\u00f2 per il Teatro Regio di Parma e la Chicago Opera.\nNei quattro anni successivi, la Raisa intraprese una brillante carriera internazionale che la port\u00f2 nei maggiori teatri: Parma, Filadelfia, Chicago, Londra e Parigi.\nDurante la prima guerra mondiale, cant\u00f2 a Roma, Milano, Buenos Aires e Rio de Janeiro. Nell'autunno del 1916 torn\u00f2 alla Chicago Opera, ormai considerata come uno dei pi\u00f9 grandi soprani drammatici, in ruoli come \"Aida\", \"Norma\", Maliella in \"I gioielli della Madonna\" e Rachele ne \"L'Ebrea\", ruolo affidato tradizionalmente al mezzosoprano.\nNel 1920 spos\u00f2 il baritono Giacomo Rimini (1888 - 1952) da cui ebbe una figlia nel 1931.\nNel 1924 Arturo Toscanini la fece cantare nuovamente alla Scala di Milano nella prima assoluta del \"Nerone\" di Arrigo Boito: in quell'occasione, Giacomo Puccini la ascolt\u00f2 nuovamente e le propose di partecipare alla prima assoluta della sua nuova opera, \"Turandot\", ancora in fase di completamento. Puccini mor\u00ec nel novembre di quello stesso anno e l'opera, completata da Franco Alfano, fu data al Teatro alla Scala il 25 aprile 1926, diretta da Toscanini e con il tenore spagnolo Miguel Fleta nel ruolo di Calaf.\nDopo il ritiro (1938) continu\u00f2 a cantare insieme al marito in recitals in giro per il mondo (con particolare frequenza negli Stati Uniti), sponsorizzati dalle comunit\u00e0 ebraiche, e apr\u00ec una scuola di canto a Chicago.\n\u00c8 morta a Los Angeles nel 1963, all'et\u00e0 di 70 anni.\nVocalit\u00e0 e personalit\u00e0 interpretativa.\nVoce di bellissimo timbro, calda, piena, estesa, vigorosa e sorretta da un'ottima preparazione tecnica, \u00e8 stata un'interprete di vibrante temperamento del repertorio ottocentesco e contemporaneo. \u00c8 considerata come uno dei maggiori soprani drammatici del XX secolo."}
{"id": "1741164", "revid": "123486415", "url": "https://it.wikipedia.org/wiki?curid=1741164", "title": "I Have Nothing", "text": "I Have Nothing \u00e8 un singolo della cantante statunitense Whitney Houston, terzo singolo estratto da \"\", colonna sonora del film \"Guardia del corpo\" del 1992.\nIl brano \u00e8 stato scritto da David Foster e Linda Thompson nel 1989, ed \u00e8 una ballata romantica. Si tratta di una delle canzoni pi\u00f9 celebri della cantante.\nIl video della canzone (diretto da Steve Barron), simile a quello di \"I Will Always Love You\", mostra la Houston esibirsi in una grande sala da concerti in un albergo. Nel video sono presenti anche alcune sequenze tratte dal film \"Guardia del corpo\"."}
{"id": "1741168", "revid": "124951474", "url": "https://it.wikipedia.org/wiki?curid=1741168", "title": "Andrea Riggio", "text": "Fu vescovo di Catania dal 1693 al 1717, prelato domestico del Papa e patriarca titolare di Costantinopoli.\nBiografia.\nAppartenente alla nobile casata dei Riggio o Reggio, nacque a Palermo il 10 marzo 1660 come secondogenito di Don Luigi Reggio Giuffr\u00e8, e di Donna Francesca Saladino, baronessa di Rachali. il vescovo Andrea Reggio Saladino s'invest\u00ec, il 14 Ottobre 1681, del titolo di Principe della Catena (Catenanuova) come donatario di Luigi, suo padre.\nAll'et\u00e0 di trentatr\u00e9 anni, nel 1693, giunse a Catania, citt\u00e0 della cui diocesi sarebbe stato il nuovo vescovo.\nProprio durante il suo viaggio verso Roma per ottenere l'investitura vescovile dalle mani del Papa, Catania e la sua intera diocesi fu colpita da uno storico tragico evento, il terremoto dell'11 gennaio 1693, che rase al suolo la citt\u00e0 mietendo circa sedicimila vittime.\nAndrea Riggio fu nominato vescovo da papa Innocenzo XII il 20 aprile 1693, e non tard\u00f2 a fare rientro nella sua Catania, che, stravolta dal sisma, piangeva ancora le sue innumerevoli vittime. Da nuovo vescovo egli si dovette rimboccare le maniche non solo per la cura delle anime, tragicamente provate in quel triste momento, ma anche per la ricostruzione degli edifici sacri.\nSi adoper\u00f2 cos\u00ec per la ricostruzione della Cattedrale, del Seminario, del Palazzo Vescovile, di una decina di chiese, cercando di riassestare il bilancio delle parrocchie e dei monasteri della diocesi. Fu cos\u00ec che, nell'agosto del 1712, inaugur\u00f2 e benedisse la Cattedrale, per la costruzione della quale aveva anche investito del proprio denaro.\nIl vescovo Riggio dovette per\u00f2 combattere anche contro la diffidenza del Palazzo Senatorio e del Tribunale della Monarchia, che nell'intraprendenza del capo della chiesa catanese videro un ostacolo ai loro progetti, in modo particolare sul tema della libert\u00e0 e dell'immunit\u00e0 ecclesiastiche.\nTra il Palazzo Senatorio e il Vescovado si svilupparono cos\u00ec degli attriti, che crebbero nel corso di alcuni eventi. Nel 1699, infatti, un reo confesso di omicidio, mentre veniva portato al patibolo, incroci\u00f2 sulla strada il vescovo. In questi casi era usanza a quell'epoca che il popolo potesse chiedere la grazia al vescovo, e cos\u00ec avvenne. Il vescovo Riggio concesse la grazia, ma i soldati riportarono il condannato nelle prigioni, senza metterlo in libert\u00e0. Questo atto di prepotenza fu giudicato dal Riggio come un affronto, e organizzando una sorta di sommossa, riusc\u00ec a farsi consegnare il prigioniero e a liberarlo.\nUn altro episodio che suscit\u00f2 le ire della Corte di Spagna, fu quello che vide come movente la costruzione nottetempo del famoso \"Arco di san Benedetto\", in Via dei Crociferi, per collegare le due ali del monastero delle benedettine, separate dall'asse viario di via Crociferi. Nonostante il progetto della costruzione di questo arco fosse stato bandito dai Giudici del Real Patrimonio, il vescovo Riggio diede il via all'opera, minacciando di scomunica chiunque l'avesse contrastato.\nMa l'episodio decisivo fu quello che avvenne nel 1713, quando il Vicer\u00e9 mand\u00f2 un drappello di soldati a Catania per costringere il vescovo Andrea Riggio a lasciare la citt\u00e0, colpevole di aver aiutato nella fuga alcuni briganti che si erano rifugiati in una chiesetta privata.\nIl vescovo, allora, lasci\u00f2 Catania per raggiungere Siracusa, scomunicando il capitano, il tenente e i soldati, e lasciando l'interdetto sulla Cattedrale e sulla diocesi di Catania.\nIl vescovo Riggio trascorse gli ultimi anni della sua vita a Roma, dove fu nominato, nel frattempo, prelato domestico del Pontefice e patriarca titolare di Costantinopoli.\nMor\u00ec con in cuore il desiderio di tornare nella sua Catania il 15 dicembre 1717, a soli 57 anni, colpito da un'emorragia cerebrale.\nLa sua salma fu trasferita a Catania nel 1727, accolta da una folla di cittadini riconoscenti e consapevoli della grave perdita che la citt\u00e0 aveva subito e dei torti che il vescovo Andrea Riggio aveva dovuto subire. Le spoglie mortali del vescovo furono inumate nella cappella di sant'Agata, all'interno della Cattedrale.\nGenealogia episcopale.\nLa genealogia episcopale \u00e8:"}
{"id": "1741172", "revid": "1543377", "url": "https://it.wikipedia.org/wiki?curid=1741172", "title": "Evaristo Barrera", "text": "Carriera.\nCalciatore.\nRacing Avellaneda.\nIniziata la sua carriera professionistica con l'Argentino de Rosario, nel 1932 passa al Racing Avellaneda, in Argentina, fu per due volte capocannoniere nella Primera Divisi\u00f3n, nel 1934 con 34 gol e nel 1936 con 32 goal. Alla fine della sua carriera al Racing Club aveva realizzato 136 gol in 142 partite: questo risultato lo rende uno dei migliori marcatori della squadra e lo include tra i giocatori pi\u00f9 importanti della sua storia; 5 dei suoi gol furono segnati nel derby cittadino contro l'Independiente, di cui 3 furono decisivi alla sua squadra per pareggiare, il 4 novembre 1934 ed il 5 luglio 1936 (in entrambi i casi la partita fin\u00ec 1-1) ed il 19 giugno 1938 (2-2).\nLazio.\nArriv\u00f2 quindi in Italia nel 1939 su segnalazione di Alfredo Di Franco, direttore sportivo della Lazio, per integrare con i giovani connazionali Silvestro Pisa ed Enrique Flamini la rosa dei \"biancocelesti\", che alla fine del campionato si sarebbero piazzati al 4\u00ba posto in serie A, pur dovendo affrontare nel ruolo la concorrenza dell'amico Silvio Piola; si fece notare per il tiro, che Piola descrisse \"potente e preciso\". Tra le sue reti vanno ricordate nel campionato 1939-1940 quella del 18 febbraio 1940, in cui la sua Lazio pareggi\u00f2 in casa con il Milan per 2-2 e quella del 24 marzo 1940 in Juventus-Lazio 3-1.\nNapoli.\nPass\u00f2 quindi al Napoli, facendosi notare per la sua staticit\u00e0 e giocandovi due stagioni poco soddisfacenti per la formazione partenopea, che era anche alle prese con gravi problemi economici; nella prima stagione la squadra si piazz\u00f2 ottava, grazie alle sue nove reti, dopo che l'anno precedente aveva sfiorato la retrocessione, diventata poi inevitabile l'anno seguente con lo stadio distrutto dai bombardamenti della seconda guerra mondiale ed una serie di avvicendamenti alla presidenza della squadra. Con la maglia del Napoli segn\u00f2 ancora al Milan nella vittoria casalinga dei partenopei del 26 gennaio 1941 per 3-2, piazzandosi in quella stagione tra i 20 migliori cannonieri del campionato. Nella stagione 1941-1942 segn\u00f2 un numero minore di gol ma risult\u00f2 decisivo segnando il 25 gennaio 1942 il gol del pareggio in Juventus-Napoli 1-1 ed il 7 giugno 1942 il secondo gol dei partenopei nella vittoria casalinga contro la Juventus per 4-1.\nUltimi anni.\nSi trasfer\u00ec quindi al Novara, sfollato per la guerra, sposato con quattro figli e ridotto in miseria per gli eventi, quindi al Gozzano, dove fu il perno di di una squadra che domin\u00f2 la stagione regolare perdendo solo negli spareggi), alla Cremonese e quindi concluse la carriera al Mortara, distinguendosi per l'impegno e l'abilit\u00e0 sotto rete.\nAllenatore.\nFu dal 30 novembre 1956 (al posto di Luigi Rossetto) al 1958 allenatore del Novara, con cui aveva giocato il campionato di guerra, diventando l'ultimo allenatore della squadra in maglia azzurra ad aver diretto una partita in Serie A (3 giugno 1956, Novara- 1-2) sino alla promozione del 2010-2011 della formazione piemontese. Nella citt\u00e0 piemontese si stabil\u00ec (salvo una permanenza al Magenta, da cui fu licenziato per divergenze con la societ\u00e0 dopo una vittoria per 3-0 sul Crema), esercitandovi la professione d'istruttore di calcio, per la quale ottenne risultati e stima e venendo riconosciuto per i \u00abgiocatori, nati e cresciuti nel vivaio azzurro voluto e creato da Evaristo Barrera, che in campo riuscirono a metterci davvero il cuore\u00bb. Nel 1963 lasci\u00f2 Novara per allenare la prima squadra del ; l'esperienza con la squadra nerostellata dur\u00f2 solo un anno per il rifiuto di Barrera di accettare una riduzione di stipendio. Dal 1964 al 1967 e poi dal 1970 al 1972 allen\u00f2 i giovani di Ramate, per la cui opera gli sono stati dedicati i campi da gioco situati a Fondotoce."}
{"id": "1741186", "revid": "118775491", "url": "https://it.wikipedia.org/wiki?curid=1741186", "title": "Run to You (Whitney Houston)", "text": "Run to You \u00e8 il quarto singolo estratto dalla colonna sonora del film \"Guardia del corpo\", ed \u00e8 eseguito dalla cantante statunitense Whitney Houston. La canzone \u00e8 stata scritta da Jud Friedman e Allan Rich.\nNel video della canzone figurano scene dal film (come tutti i precedenti video della Houston tratti dalla colonna sonora del film), alternati a sequenze della Houston che corre incontro al suo compagno.\n\"Run to You\" ebbe una nomination al premio Oscar per la migliore canzone del 1993."}
{"id": "1741201", "revid": "124751354", "url": "https://it.wikipedia.org/wiki?curid=1741201", "title": "Queen of the Night", "text": "Queen of the Night \u00e8 il quinto ed ultimo singolo ad essere estratto dalla colonna sonora del film \"Guardia del corpo\", ed \u00e8 eseguito dalla cantante statunitense Whitney Houston. La canzone \u00e8 stata scritta da Whitney Houston insieme a L.A. Reid, Babyface e Daryl Simmons."}
{"id": "1741203", "revid": "767487", "url": "https://it.wikipedia.org/wiki?curid=1741203", "title": "Homalozoa", "text": "Gli Homalozoa sono gli animali appartenenti ad un subphylum di echinodermi estinti."}
{"id": "1741230", "revid": "409613", "url": "https://it.wikipedia.org/wiki?curid=1741230", "title": "Monterinaldi (Firenze)", "text": "Monterinaldi \u00e8 una zona collinare di Firenze situata tra la via Bolognese Nuova, la Lastra e la valle del Mugnone. La zona \u00e8 famosa per le ville moderne costruite in larga parte dall'architetto Leonardo Ricci.\nStoria.\nIl nome Monterinaldi deriverebbe, secondo Giovanni Villani, da un certo Rainaldo, personaggio romano, ma il dato \u00e8 privo di altri riscontri.\nL'insediamento di case unifamiliari, comprese alcune case-studio d'artisti, fu realizzato da Leonardo Ricci con Giovanni Klaus Koenig e Gianfranco Petrelli tra il 1950 e la met\u00e0 degli anni sessanta sull'omonima collina lungo la via Bolognese Nuova (a nord di Firenze), in posizione panoramicissima: proprio dirimpetto a Fiesole e verso la citt\u00e0. Sui terreni, solo in parte acquistati nel 1948 dall'architetto e da lui rivenduti ai vari committenti a prezzi molto vantaggiosi pur di assicurarsi la paternit\u00e0 dei progetti, sorsero un ristorante (poi da lui trasformato nella casa-laboratorio del ceramista Marcello Fantoni) e solo alcune case previste nel piano originario, che comprendeva la \"casa teorica\" per Milena - una delle due figlie di Ricci - di cui rimangono solo alcune tracce delle fondamenta nei pressi della casa-studio in questione e alcuni servizi comuni, mai realizzati: un gruppo di \"laboratori aperti\", serre, una piscina, un asilo.\nUrbanistica.\nNelle intenzioni dell'architetto Monterinaldi doveva formare infatti un villaggio comunitario, privo di separazioni tra le propriet\u00e0, atto a favorire le relazioni tra le famiglie. Per quanto il piano-guida sia strumentale a una sistemazione urbanistica perfettamente organica rispetto all'orografia del sito, che condiziona anche la localizzazione e il primo schema planimetrico di ogni episodio architettonico, la crescita del villaggio \u00e8 impostata sulla base di un programma \"aperto\", passibile cio\u00e8 di modifiche e integrazioni rese necessarie dal manifestarsi spontaneo di nuove esigenze da parte degli abitanti (Boatto, 1959). Di qui il carattere sperimentale dell'intervento che trova ulteriore conferma nelle modifiche ai disegni preliminari apportate da Ricci in corso d'opera. \nNonostante gli ampliamenti di alcune case, attuati dai proprietari nel sostanziale rispetto delle preesistenze (fatta eccezione per le gravi, recentissime, trasformazioni negli interni dell'ex casa Tinu Sebregondi), malgrado le recinzioni delle propriet\u00e0 da parte di quegli abitanti che hanno voluto difendere la loro privacy, Monterinaldi ha mantenuta intatta la sua fisionomia e il suo valore di singolare, \"esperimento\" - notevole sul piano dei contenuti e della qualit\u00e0 architettonica - che non a caso ha avuto, gi\u00e0 nel suo farsi, una significativa risonanza internazionale. Sul piano ideologico concretizza modi di vita decisamente anticonvenzionali, liberi, suscettibili di esprimersi in forme molteplici ma decisamente orientati a stimolare, mediante la valorizzazione degli spazi comuni all'interno e all'esterno della casa, quell'integrazione comunitaria che nel villaggio rimane in nuce.\nQuesto ideale venne parzialmente soddisfatto dall'embrionale colonia d'artisti, formatasi nell'ambito della compagine eterogenea degli abitanti, di cui oggi rimangono soltanto - quali unici testimoni ancora residenti nelle loro case-studio - la pittrice ceramista Romola Bellandi e il ceramista Marcello Fantoni. Dopo aver instaurato un rapporto personalizzato con i committenti per poter soddisfare al meglio le loro particolari esigenze, Ricci affront\u00f2 il progetto a partire da una concezione dell'architettura come \"conformazione spaziale dell'esistenza\" (Koenig, 1958), tradotta organicamente nella articolazione fluida, dinamica, degli spazi che, compenetrandosi, determinano l'intimo accordo tra artificio e natura mediante.\nArchitettura.\nSfruttando al meglio le vedute panoramiche, l'esposizione solare, le curve di livello, le case si adattano al terreno \"impossibile\" (roccioso, franoso, molto scosceso), talvolta ne esaltano la conformazione, ma pur radicandosi ad esso con robusti muri in pietra (delle cave di Monterinaldi) sono in grado di imporsi come presenze architettoniche dotate di una loro autonomia che deriva da una logica progettuale fondata sulla dissonante dialettica tra spazi, forme e materie (sintetizzata nel binomio cemento o laterizio armato - pietra locale). Sotto questo aspetto l'architetto risente di una duplice eredit\u00e0 che, filtrata criticamente, gli consent\u00ec di elaborare un linguaggio autonomo e originale: l'organicismo sui generis di Michelucci, per il modo di impostare piante e sezioni come \"matrici di un organismo, come generatrici di spazi, come cavit\u00e0 suscitatrici di sensazioni, di comportamenti\" (Koenig, cit. da Vasic Vatovec, 2000) e quindi a partire dall'interno e l'opera di Wright che - esperita anche direttamente, fin dal primo viaggio di Ricci negli USA (1952) - lo stimola in modo particolare con \"Fallingwater\" ma soprattutto per le indicazioni metodologiche del processo creativo, come origine appunto di una configurazione spaziale rivoluzionaria, atta ad esprimere meglio la vita come divenire continuo.\nA Monterinaldi possiamo verificare il modo peculiare di Ricci nell'affrontare il problema dello spazio: non solo la compenetrazione tra spazi interni ed esterni viene portata alle estreme conseguenze, ma tra essi viene eliminata ogni distinzione gerarchica. Gli spazi esterni \"non avvolgono il nucleo abitativo, ma sono le proiezioni all'infuori, le corrispondenze esterne dei singoli spazi interni, per cui la costruzione si allarga, si dilata e si lega al terreno con sorprendente efficacia\" (Koenig, 1958). La casa non \u00e8 quindi un organismo che si espande, con tante appendici, nella natura (come nelle Prairie Houses di Wright) ma \u00e8 \"concepito in toto con la natura, e lo spazio interno \u00e8 solo una parte di esso... lo spazio \u00e8 un \"unicum\" per cui ci sentiamo spesso in un interno, e invece siamo in un giardino, oppure inversamente ci sentiamo all'esterno, e siamo invece in uno spazio tecnicamente interno... il rapporto \u00e8 invertito: non \u00e8 lo spazio interno che \"trabocca\" ad assicurare la continuit\u00e0 inter-esterna, ma \u00e8 la stessa categoria di spazio che agisce indifferentemente all'interno e all'esterno dell'abitazione, proclamandone l'eguaglianza\" (Koenig, 1958).\nAnche i tetti piani o leggermente inclinati, sempre accessibili, offrono l'opportunit\u00e0 di vivere all'aperto e di godere vedute panoramiche privilegiate.\nMemori delle muraglie medievali, dalla caratteristica inclinazione \"a scarpa\", e quindi legati a una matrice storica di chiaro influsso \"michelucciano\" (Vasic Vatovec, 2000), i muri in pietra locale non solo risolvono efficacemente l'ancoraggio di ogni casa al terreno, ma ne esaltano gli sviluppi verticali, dinamicizzati dall'andamento diagonale dei setti, tra cui si aprono le caratteristiche vetrate trapezoidali. Talvolta intere facciate si qualificano come cortine murarie massicce e compatte dalla ritmica scansione (case Degli Innocenti, ora Duranti, De Giorgi, ora di Milena Ricci, Van Damme Capacci, ora Guidi) oppure i muri in pietra fungono fisicamente o solo visivamente da \"trait d'union\" tra i due gruppi di case, sui versanti contigui della collina (lungo via Monterinaldi e via Biondetti): nel villaggio in cui ciascun episodio architettonico mantiene intatta la propria individualit\u00e0.\nL'architetto adotta una varia gamma di finestre che, oltre a qualificare la destinazione e il grado di intimit\u00e0 degli ambienti, denunciano palesemente la ricerca di molteplici, complesse soluzioni nel rapporto di mediazione tra interni ed esterni, non riducibile ad un semplice \"dissolversi\" dell'architettura nella natura. Le finestre sono ricavate dagli spazi tra due muri, o tra un muro e un pilastro, come del resto avviene per le feritoie tra i blocchi di pietra, talvolta condizionate dimensionalmente dai frammenti di vetro (scarti della lavorazione artigianale), recuperati e messi in opera (casa-studio di Leonardo Ricci e casa Petrelli).\nLa griglia compositiva delle facciate, talvolta molto articolata (casa-studio dell'architetto, casa Selleri) si basa sempre sull'intersezione, non esente dall'influsso del linguaggio neoplastico (come noter\u00e0 Bruno Zevi a proposito della casa Mann Borgese a Forte dei Marmi) tra muri in pietra e elementi \"passanti\" (travi in cemento armato, solai in laterizio armato) comprese le bande orizzontali delle ampie vetrate in ferro e vetro (da serra), cos\u00ec da denunciare all'esterno con estrema chiarezza lo svolgimento dei percorsi interni. Il tema dei collegamenti interni ed esterni \u00e8 molto sviluppato e prevede un'ampia gamma di soluzioni: scale in pietra, talvolta molto allungate per superare notevoli scarti altimetrici e con i gradini inclinati per rispettare le curve di livello (come all'esterno della casa-studio dell'architetto, delle case De Giorgi e Coisson); scale concepite come elementi plastici, filtranti (come quelle lignee a chiocciola delle case Tinu Sebregondi e Coisson o l'altra,'aerea',in ferro e lastre di pietra, all'esterno di casa Bellandi). Una rampa, di lecorbusiana memoria, sale lungo la facciata di casa Masi (poi Santori). La dovizia di percorsi, talvolta scomodi, faticosi e spesso pericolosi (l'architetto detesta le balaustre, anche sulle terrazze) \u00e8 dettata dall'esigenza di rendere accessibili le case ai vari livelli, come pure di consentire la medesima libert\u00e0 nel sistema distributivo degli interni."}
{"id": "1741237", "revid": "287204", "url": "https://it.wikipedia.org/wiki?curid=1741237", "title": "Grande Uncino", "text": "L'asterismo del Grande Uncino \u00e8 formato da un gruppo di stelle luminose facenti parte della costellazione dello Scorpione. Coincide in sostanza con l'Associazione di Antares (Cr 302).\nOsservazione.\nL'asterismo si trova a cavallo dell'eclittica, o poco a sud di essa, e lo si pu\u00f2 osservare da tutte le regioni della Terra a sud del circolo polare artico; nell'emisfero boreale \u00e8 visibile soprattutto nei mesi estivi, mentre a sud dell'equatore si mostra per diversi mesi all'anno, in particolare durante l'inverno australe, dove appare come una figura tipica dei cieli invernali.\nIn Europa non si \u00e8 mai considerato come asterismo a forma di uncino, essendo sempre stato conosciuto come la testa dello Scorpione; il suo nome infatti deriva dalla tradizione Polinesiana, dove si riconosceva un uncino nel gruppo di stelle formato dalla rossa stella Antares e dall'arco di stelle azzurre visibili ad ovest, ossia le stelle , e ."}
{"id": "1741241", "revid": "76963", "url": "https://it.wikipedia.org/wiki?curid=1741241", "title": "Jerry Supiran", "text": "Biografia.\n\u00c8 conosciuto soprattutto per il ruolo di Jamie Lawson nel telefilm \"Super Vicki\", girato tra il 1985 e il 1989 e andato in onda in Italia nei primi anni '90 su Canale 5. Dopo la cancellazione del telefilm, Supiran non ha pi\u00f9 preso parte a programmi televisivi, radiofonici o produzioni cinematografiche.\nPer qualche anno \u00e8 circolata una leggenda metropolitana secondo la quale Jerry aveva intrapreso la carriera di cantante, diventando il leader della band The Smashing Pumpkins con il nome d'arte di Billy Corgan. Questa voce \u00e8 per\u00f2 smentita dalla differenza di et\u00e0 tra Supiran e Corgan. Infatti, Corgan aveva 18 anni durante la prima stagione di \"Super Vicki\", e gli sarebbe quindi stato impossibile interpretare il ruolo di un bambino nel telefilm.\nNel 2004 girava voce che Jerry Supiran fosse morto, ma in realt\u00e0 si trattava di suo fratello Anthony, scomparso all'et\u00e0 di 33 anni.\nJerry Michael Supiran \u00e8 nato nel marzo del 1973 ad Arcadia, in California.\nHa interpretato \" Almanzo bambino \" in un episodio di Little House \"un natale indimenticabile\" \nL'ex attore, \u00e8 apparso anche negli episodi di \"St. Elsewhere\" e \"Highway To Heaven\", vive per le strade della California.\nQuello che non si sa di Jerry \u00e8 che quando aveva 18 anni uscendo con una spogliarellista si \u00e8 ritrovato rubato di tutto ci\u00f2 che gli restava del suo fondo fiduciario - poi uno dei suoi consiglieri gli ha rubato mezzo milione di dollari. In seguito si \u00e8 adattato a fare vari lavoretti, ha lavorato in diverse steakhouse negli ultimi anni, ma dopo essere stato licenziato da un ristorante a Henderson, Nevada, a causa della crisi economica non \u00e8 pi\u00f9 riuscito a trovare un lavoro\".\nA causa di ci\u00f2 \u00e8 stato costretto a tornare nella California centrale, dove racconta \"mio fratello vive con la sua famiglia, \u00e8 riuscito ad aiutarmi donandomi un pasto caldo e una doccia, non pu\u00f2 ospitarmi in casa con loro perch\u00e9 la sua casa \u00e8 troppo piccola. Quindi dormo anche io al rifugio per senzatetto in cui faccio volontariato o sotto un ponte locale\"."}
{"id": "1741246", "revid": "124751985", "url": "https://it.wikipedia.org/wiki?curid=1741246", "title": "Something in Common", "text": "Something in Common \u00e8 un singolo del cantante statunitense Bobby Brown, pubblicato il 7 dicembre 1993 come quinto estratto dal terzo album in studio \"Bobby\". Il singolo, che ha visto la collaborazione della (futura) ex-moglie Whitney Houston, fu successivamente inserito nel greatest hits \"Remixes In The Key of B\" del 1993. La canzone \u00e8 stata scritta da Whitney Houston e Bobby Brown insieme a Teddy Riley, Bernard Belle, Mark Middleton e Alfred Rosemond."}
{"id": "1741253", "revid": "14197", "url": "https://it.wikipedia.org/wiki?curid=1741253", "title": "M\u00e9tal Hurlant", "text": "M\u00e9tal Hurlant \u00e8 una rivista di fumetti francese di genere fantastico, fantascientifico e horror, creata nel dicembre del 1974 dagli Les Humano\u00efdes Associ\u00e9s, ovvero gli artisti Jean Giraud e Philippe Druillet insieme allo scrittore e giornalista Jean-Pierre Dionnet e al direttore finanziario Bernard Farkas. La rivista \u00e8 stata pubblicata negli Stati Uniti dalla National Lampoon con il titolo di \"Heavy Metal\".\nStoria editoriale.\nLa prima rivista usciva con cadenza trimestrale ed era composta da 68 pagine, di cui solo 18 erano a colori. Ospitava le creazioni di Moebius e Druillet, ovvero i noti personaggi di Arzach, Gail e Lone Sloane; pi\u00f9 tardi pubblic\u00f2 altri artisti come Alejandro Jodorowsky, Enki Bilal, Caza, Alain Voss, Bernie Wrightson, Milo Manara, Frank Margerin e anche collaborazioni con autori di fumetti esteri come Richard Corben.\n\"M\u00e9tal Hurlant\" divenne bimestrale con il numero 7 e con il numero 9 divenne mensile. Oltre ai fumetti la rivista conteneva anche articoli su libri e film di fantascienza, cos\u00ec come articoli sulla musica e sui videogiochi. La sua complessa grafica venne enfatizzata, cos\u00ec come le storie surreali e l'animazione delle immagini. M\u00e9tal Hurlant fu considerata una delle prime espressioni adulte del fumetto. Cess\u00f2 le sue pubblicazioni nel 1987, mentre la versione statunitense non ha mai fermato le sue pubblicazioni.\n\"M\u00e9tal Hurlant\" ricominci\u00f2 ad essere pubblicato dalla \"Humanoids Publishing\" nel luglio 2002 in francese, inglese, spagnolo e portoghese, guidata da Fabrice Giger da Los Angeles. Questa riedizione della rivista cess\u00f2 con il numero 14 del novembre-dicembre 2004.\n\"M\u00e9tal Hurlant\" fu pubblicato anche in Italia, il primo numero usc\u00ec nel marzo 1981 per le \"Edizioni Nuova Frontiera\", direttore era Arturo G. Bernacchi. La periodicit\u00e0 era mensile e continu\u00f2 le pubblicazioni almeno sino al maggio del 1983. A partire dalla rivista italiana furono pubblicati inoltre quattro \"M\u00e9tal Extra\" monografici, dodici titoli della Collana Umanoidi e tre \"M\u00e9tal Hurlant Presenta\".\nAutori pubblicati.\nAlcuni degli autori pubblicati:\nStorie.\nTra le storie pubblicate sulla rivista \"M\u00e9tal Hurlant\" vi sono:\nAdattamenti.\nIn riferimento alla controparte della rivista americana (Heavy Metal) vennero prodotti due film animati:\n\"Heavy Metal\" (1981) e \"Heavy Metal 2000\" (2000) (inedito in Italia). Di quest'ultimo film venne realizzato anche un videogioco intitolato \"\".\nAlcuni dei titoli della rivista francese \"M\u00e9tal Hurlant\" sono stati trasposti anche in altri media. \nNel 2012 venne prodotta per la televisione francese una serie antologica di due stagioni chiamata \"M\u00e9tal Hurlant Chronicles\", inedita in Italia.\nIntitolazioni.\nAlla rivista fu intitolata una via di arrampicata di 500m 6b+ max (6b obb) all'Eldorado (Grimselpass), in Svizzera, aperta dai fratelli Remy negli anni ottanta."}
{"id": "1741269", "revid": "109969324", "url": "https://it.wikipedia.org/wiki?curid=1741269", "title": "Gran Premio d'Argentina 1977", "text": "Il Gran Premio d'Argentina 1977 \u00e8 stata la prima prova della stagione 1977 del Campionato mondiale di Formula 1. Si \u00e8 corsa domenica 9 gennaio 1977 sul Circuito di Buenos Aires. La gara \u00e8 stata vinta dal sudafricano Jody Scheckter su Wolf-Ford Cosworth; per il vincitore si tratt\u00f2 del quinto successo nel mondiale. Ha preceduto sul traguardo il brasiliano Carlos Pace su Brabham-Alfa Romeo e l'argentino Carlos Reutemann su Ferrari.\nLa Walter Wolf Racing ottenne la prima vittoria in F1, alla sua prima gara come costruttore.\nVigilia.\nAspetti tecnici.\nMolti team presentarono nuovi modelli. La Lotus present\u00f2 la 78, la March fece esordire il modello 761B, mentre l'Ensign fece debuttare la N177, cos\u00ec come la Ligier la JS7. La Wolf debutt\u00f2 come costruttore presentando la Wolf WR1.\nLa gara, inizialmente prevista con partenza alle 17:30, venne successivamente programmata per le 16.\nAspetti sportivi.\nIl gran premio d'Argentina torn\u00f2 dopo un anno di assenza; l'edizione 1976 era saltata per problemi organizzativi. Anche l'edizione 1977 fu sul punto di non tenersi a causa del mancato accordo tra le scuderie e la WCR (\"World Championship Racing\"), un'associazione che raggruppava alcuni organizzatori di gran premi.\nL'Automobile Club d'Argentina aveva inizialmente deciso di affidarsi per l'organizzazione del gran premio a tre societ\u00e0, con le quali la FOCA aveva raggiunto un accordo nell'ottobre 1976. Successivamente l'Automobile Club disd\u00ec l'accordo per appoggiarsi alla WCR. Questo port\u00f2 al ritiro dal gran premio delle scuderie. Fu palesata la possibilit\u00e0 che le scuderie potessero dar vita a un campionato alternativo, non gestito dalla FISA. Il 21 dicembre 1976 venne raggiunto l'accordo sulla base di un ingaggio per le scuderie di 300.000 dollari a gran premio. Proprio per il ritardo con il quale venne ottenuto tale accordo venne prospettata l'ipotesi di far slittare il gran premio al 6 febbraio.\nLa situazione dell'ordine pubblico era per\u00f2 alquanto incerta, per il timore che la gara potesse essere oggetto di attentati. Il \"Parco Almironte Brown\", sede del circuito, era perci\u00f2 protetto da un alto numero di militari e poliziotti.\nIl canadese Walter Wolf, dopo aver acquisito il controllo della Frank Williams Racing Cars l'anno precedente, in cui aveva schierato delle vetture costruite dalla Hesketh, decise di costruire la monoposto in proprio. Si riscrisse, dopo un anno di assenza, la BRM, mentre non si rividero la Penske e la Hesketh.\nLa Ferrari sostitu\u00ec Clay Regazzoni con Carlos Reutemann, che nel aveva corso nei primi gran premi con la Brabham, per poi affrontare il Gran Premio d'Italia col Cavallino. Il ticinese dovette ripiegare sull'Ensign, dove prese il posto di Jacky Ickx. Alla Brabham, dove restava Carlos Pace pass\u00f2 John Watson, che nel 1976 aveva corso con la Penske.\nLa March non conferm\u00f2 nessuno dei piloti della stagione 1976, e si affid\u00f2 ad Alex-Dias Ribeiro (per lui un gran premio nel 1976 con la Hesketh) e a Ian Scheckter, che rientrava nella massima formula dai tempi del GP di Kyalami dell'anno precedente. Tra i suoi ex piloti Vittorio Brambilla pass\u00f2 alla Surtees, per far coppia con Hans Binder, impiegato dalla Wolf Williams nell'ultimo gran premio del 1976; Ronnie Peterson approd\u00f2 alla Tyrrell, a far coppia con Patrick Depailler, mentre Hans-Joachim Stuck rimase senza volante. Jody Scheckter, lasciata la Tyrrell, approd\u00f2 alla neonata Wolf.\nL'italiano Renzo Zorzi torn\u00f2 in F1, dopo le esperienze del 1975 e 1976 con la Williams, e sostitu\u00ec Jean-Pierre Jarier alla Shadow (ove rest\u00f2 Tom Pryce). La BRM ripropose Larry Perkins: l'australiano nella stagione precedente aveva corso con Boro e Brabham. La casa inglese per\u00f2 non prese parte nemmeno alle prove per l'indisponibilit\u00e0 della vettura. La Copersucar affianc\u00f2 nuovamente a Emerson Fittipaldi l'altro pilota brasiliano Ingo Hoffmann, gi\u00e0 schierato in 4 gare nel 1976.\nQualifiche.\nResoconto.\nNella prima parte della prima giornata di prove, disputata con temperatura di 35\u00a0\u00b0C, il miglior tempo venne fatto segnare da Patrick Depailler su Tyrrell in 1'49\"63. Il francese precedette James Hunt e John Watson. Lauda ebbe un'uscita di pista, senza conseguenze, cos\u00ec come Carlos Pace, che per\u00f2 semidistrusse la sua Brabham. L'austriaco della Ferrari si lament\u00f2 per le coperture fornite dalla Goodyear, considerate troppo dure. Anche Mario Andretti fu protagonista di un incidente durante la prima giornata di prove: un estintore posto sulla sua vettura esplose mentre la stessa si trovava in pieno rettilineo. Il pilota riport\u00f2 delle ustioni alle gambe. James Hunt conquist\u00f2 il miglior tempo di giornata nella seconda sessione del venerd\u00ec con 1'48\"68, davanti a Depailler e Watson.\nAl sabato il caldo non permise ai piloti di migliorare le loro prestazioni rispetto alle sessioni del giorno precedente. James Hunt conferm\u00f2 cos\u00ec sabato la \"pole\", conquistando cos\u00ec la nona partenza al palo nel mondiale. In prima fila, per la seconda volta in carriera, si piazz\u00f2 Watson (per una vettura motorizzata Alfa Romeo la prima fila mancava dal Gran Premio di Spagna 1951), davanti a Patrick Depailler e Niki Lauda. Vittorio Brambilla ottenne come miglior prestazione 1'50\"17, che gli avrebbe valso la nona piazza, ma i cronometristi non gli validarono il tempo.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nLo svedese Gunnar Nilsson non partecip\u00f2 alla gara perch\u00e9 cedette la sua vettura a Mario Andretti: la Lotus dell'italoamericano era stata infatti danneggiata nel corso delle prove, e non pot\u00e9 essere riparata per tempo.\nLa testa della gara venne presa da John Watson, che poteva contare su gomme morbide. Dietro al nordirlandese si pose James Hunt, seguito da Niki Lauda, Mario Andretti, Jochen Mass e Carlos Reutemann.\nIl pilota della Brabham condusse per i primi dieci giri, prima di venir passato da Hunt. Lauda, a sua volta in crisi, perse una posizione a favore di Andretti. Il giro seguente l'austriaco venne passato anche da Mass, scendendo cos\u00ec in quinta posizione, per poi essere passato anche dal rimontante Carlos Pace, dopo altri quattro giri. Al ventesimo giro Lauda si ritir\u00f2 per un problema al propulsore.\nTra il 21\u00ba e il 25\u00ba giro Andretti venne passato sia da Jochen Mass che da Pace, scendendo cos\u00ec in quinta posizione. Ora la classifica vedeva in testa James Hunt, seguito da Watson, Mass, Pace, Andretti, Jody Scheckter, Patrick Depailler e Clay Regazzoni. Al giro 29 Mass si ritir\u00f2 per un problema al motore, e un giro dopo il suo compagno di scuderia, e \"leader\" della gara, Hunt fu autore di un'uscita di pista (quando aveva ormai 15 secondi di margine sul secondo), che lo costrinse ad abbandonare la gara. Watson si trov\u00f2 cos\u00ec nuovamente in testa, davanti all'altro pilota della Brabham, Pace.\nIl brasiliano attacc\u00f2 con successo Watson al 35\u00ba giro, prendendosi cos\u00ec la testa della corsa. Dietro ai due battistrada si pose Scheckter, che al giro 38 pass\u00f2 Andretti. Completavano la zona punti Regazzoni e l'altro pilota brasiliano Emerson Fittipaldi. Il ticinese per\u00f2 fu costretto a una sosta ai box che lo fece precipitare all'ottavo posto della graduatoria. Rientr\u00f2 cos\u00ec nella zona punti Reutemann.\nAl 42\u00ba giro Watson fu costretto al ritiro per la rottura del semiasse. Ci\u00f2 consent\u00ec a Jody Scheckter sulla esordiente Wolf di scalare secondo, e porsi all'inseguimento di Pace. Il brasiliano scontava problemi agli pneumatici e Scheckter lo infil\u00f2 al 47\u00ba giro al termine del rettifilo che conduceva alla parte pi\u00f9 lenta.\nA tre giri dal termine Reutemann pass\u00f2 Fittipaldi, conquistando il quarto posto, mentre al penultimo giro Andretti pass\u00f2 Pace per il secondo posto ma poco dopo fu costretto a fermarsi per l'esplosione di uno pneumatico. Vinse cos\u00ec Jody Scheckter, per la quinta volta nel mondiale, davanti a Carlos Pace e Carlos Reutemann; giunsero a punti anche Fittipaldi, Andretti (comunque classificato) e Regazzoni. Per la Wolf si tratt\u00f2 di una vittoria nel suo gran premio d'esordio come costruttore in proprio, dopo che nel 1976 aveva impiegato delle Hesketh, ribattezzate Wolf-Williams.\nUn esordio in F1 con successo era capitato solo alla Mercedes nel Gran Premio di Francia 1954. (che in effetti va considerata la prima vittoria di una squadra debuttante contro avversari gi\u00e0 preparati alla competizione come nel caso della Wolf), alla Maserati alla prima gara disputata in assoluto del campionato ad aprile 1950 (ma non valida per il campionato Mondiale), all'Alfa Romeo (ma si trattava della prima gara in del mondiale di F1 1950 valida anche per il mondiale dove tutti i partecipanti erano quindi debuttanti), all'americana Kurtis Kraft (alla prima gara del mondiale F1 svolta in Usa nella pista di casa come 500 Miglia di Indianapolis e valida per l'iride)\nRisultati.\nI risultati del gran premio sono i seguenti:"}
{"id": "1741272", "revid": "37401", "url": "https://it.wikipedia.org/wiki?curid=1741272", "title": "Complemento di peso e misura", "text": ""}
{"id": "1741273", "revid": "400694", "url": "https://it.wikipedia.org/wiki?curid=1741273", "title": "Casa-studio di Leonardo Ricci", "text": "La Casa-studio di Leonardo Ricci si trova in via di Monterinaldi 21 a Firenze.\nStoria.\nLa casa-studio del pittore-architetto e della sua famiglia inaugura la costruzione di Monterinaldi: l'insediamento di case unifamiliari, comprese alcune case-studio d'artisti, realizzato da Leonardo Ricci tra il 1950 e la met\u00e0 degli anni Sessanta sull'omonima collina lungo la via Bolognese Nuova (a nord di Firenze), in posizione panoramicissima: proprio dirimpetto a Fiesole e verso la citt\u00e0. Sui terreni, solo in parte acquistati nel 1948 dall'architetto e da lui rivenduti ai vari committenti a prezzi molto vantaggiosi pur di assicurarsi la paternit\u00e0 dei progetti, sorsero un ristorante (poi da lui trasformato nella casa-laboratorio del ceramista Marcello Fantoni) e solo alcune case previste nel piano originario, che comprendeva la \"casa teorica\" per Milena - una delle due figlie di Ricci - di cui rimangono solo alcune tracce delle fondamenta nei pressi della casa-studio in questione e alcuni servizi comuni, mai realizzati: un gruppo di \"laboratori aperti\", serre, una piscina, un asilo.\nUrbanistica.\nNelle intenzioni dell'architetto Monterinaldi doveva formare infatti un villaggio comunitario, privo di separazioni tra le propriet\u00e0, atto a favorire le relazioni tra le famiglie. Nonostante gli ampliamenti di alcune case, attuati dai proprietari nel sostanziale rispetto delle preesistenze (fatta eccezione per le gravi, recentissime, trasformazioni negli interni dell'ex casa Tinu Sebregondi), malgrado le recinzioni delle propriet\u00e0 da parte di quegli abitanti che hanno voluto difendere la loro privacy, Monterinaldi ha mantenuta intatta la sua fisionomia e il suo valore di singolare, \"esperimento\" - notevole sul piano dei contenuti e della qualit\u00e0 architettonica - che non a caso ha avuto, gi\u00e0 nel suo farsi, una significativa risonanza internazionale.\nArchitettura e fasi costruttive.\nUbicata sulla parte alta della collina in prossimit\u00e0 delle due cave da cui venne estratta la pietra per muri e lastrici, la casa-studio del pittore-architetto presenta un impianto molto articolato e dinamico che dipende in prima istanza dall'integrazione organica dell'architettura al sito, tenendo conto delle irregolarit\u00e0, dei dislivelli, delle vedute panoramiche, di modo che i vari corpi di fabbrica che la compongono sono disposti su terrazzamenti, fruibili come una sorta di giardini pensili ma sistemati molto semplicemente (zone prative, alberi di varie specie, area della piscina). \nLa particolare morfologia di questo episodio \u00e8 anche l'esito di ampliamenti e modifiche che la casa-studio ha subito nel tempo. Gli elaborati grafici documentano tre fasi progettuali, la prima delle quali si distingue per l'articolazione rigorosamente simmetrica di due fronti: il prospetto vetrato dell'ala nord-occidentale (corrispondente all'appartamento degli ospiti a pianterreno e al soggiorno dei ragazzi al primo piano) e quello principale della zona giorno, che coniuga il classicismo dell'impianto con il razionalismo delle ampie vetrate e dei quattro pilastri. Nella seconda versione, elaborata nel 1949, a cui l'architetto fa riferimento per la realizzazione del nucleo originario, l'impostazione del progetto non cambi\u00f2 sostanzialmente: le modifiche si concentrarono nella fronte dell'ala nord-occidentale che, pur mantenendosi simmetrica, ora ospitava due balconcini gemelli. Gli equilibri, le pacate armonie di queste soluzioni, riconducibili alla lezione di Michelucci (Baglione, 1999), contrastano decisamente con il brutalismo dei muri in pietra che qualificano il corpo turriforme del vano scala principale e il muro a feritoie, dalla composizione astratta - memore del linguaggio di Mondrian - che scherma il disimpegno tra la cucina-office, scavata nella roccia e priva di aperture all'esterno, il soggiorno-pranzo e la scala principale (Vasic Vatovec, 2000).\nNel 1952 la casa era gi\u00e0 ultimata ma ben presto Ricci, volendo acquisire nuovi ambienti, decise di introdurre modifiche e ampliamenti che comportarono il superamento dell'irriducibile dualismo linguistico della prima versione. Le componenti organiche del nucleo originario, conformi al \"genius loci\" (i muri in pietra, le asimmetrie, l'integrazione architettura-natura) vennero privilegiate e sviluppate. A stimolare questa decisiva svolta sul piano del linguaggio contribuirono senz'altro - nei termini gi\u00e0 precisati- le suggestioni dell'opera di Wright (Koenig, 1959, 1968 e altre fonti) ampiamente pubblicizzata nel 1951 dalla celebre mostra fiorentina a Palazzo Strozzi (in occasione della quale Ricci conobbe personalmente il maestro americano) e favorita anche dall'opportunit\u00e0 per l'architetto di una verifica diretta durante il primo viaggio del 1952 negli Stati Uniti. Di l\u00ec a poco, nel 1955, Ricci introdusse nella sua casa-studio sostanziali modifiche: la facciata del soggiorno dei ragazzi diventa asimmetrica eliminando un balconcino e chiudendo parte della vetrata con un muro in pietra; la fronte principale viene smantellata e radicalmente trasformata in concomitanza con la realizzazione del nuovo studio duplex, di architettura e pittura (poi solo di architettura), distanziato dalla parete di roccia della cava retrostante per ricavare uno \"studio-soggiorno all'aperto\", particolarmente adatto nella stagione estiva (Baglione, 1999). La stessa cava, divenuta parte integrante della casa, verr\u00e0 adibita a cantina e deposito.\nNella nuova versione asimmetrica questa fronte ha il compito di unificare il soggiorno con lo studio sottostante, il cui solaio di copertura consente di dotare il soggiorno di un'ampia terrazza, prolungata con una struttura a ponte oltre i limiti del fabbricato sottostante. Questo prospetto si articola in base a una griglia compositiva geometrica che gioca sul contrasto ritmico e materico tra gli elementi passanti orizzontali (i muri intonacati e la vetrata a nastro del corpo allungato dello studio, il parapetto sempre intonacato della terrazza) e i due i temi-cardine verticali, risolti molto felicemente: il massiccio muro in pietra dalle caratteristiche aperture a feritoia, con vetrate policrome dal design astratto, elaborate dall'architetto, e l'inserto con due lame in pietra, dalla caratteristica struttura a scarpa, ritmicamente scandite da lastre in travertino orizzontali e intersecate del parapetto della terrazza. Questi elementi, di straordinaria forza espressiva, non solo imprimono alla facciata un deciso slancio verticale che virtualmente prosegue oltre il limite delle rispettive solette di copertura, ma formano davanti alla terrazza due cortine, che in parte chiudono in parte filtrano, con un ingegnoso accorgimento, le visuali panoramiche: quasi una versione modernissima, sottilmente allusiva del tema tradizionale, cos\u00ec \"fiorentino\", della loggia. D'altra parte questa calibrata e ritmica modulazione, che offre diversi modi di relazionarsi visiva e fisicamente all'esterno, risente dell'influsso congiunto di Wright e di Le Corbusier, anche se i \"quadri panoramici\" della villa Savoye, su cui Ricci ebbe certo occasione di meditare, sono ritagliati nella muratura a differenza di quelli, meno espliciti e concettualmente pi\u00f9 complessi, che stiamo esaminando.\nI lavori di trasformazione, che si susseguirono fino agli anni Sessanta, inclusero l'ulteriore innalzamento del blocco scale, per ospitare sulla sommit\u00e0 una cisterna d'acqua, e l'ampliamento del terrapieno-terrazza (a cui si accede mediante la lunghissima, ripida scala in pietra) che porta alla chiusura della veduta panoramica dell'appartamento degli ospiti (a pianterreno del blocco sull'estrema sinistra), divenuto una sorta di ambiente seminterrato con affaccio su una piccola corte interna. Nel 1960 fu realizzata la piscina sul primo terrazzamento antistante lo studio e nel 1964 venne aggiunto nella parte orientale verso monte il terzo studio di pittura.\nPur trattandosi di un'opera degli esordi, la casa-studio di Ricci risolve in forma gi\u00e0 matura la dialettica tra manufatto e sito mediante la compresenza di due principi opposti - integrazione e separazione - come acutamente ha osservato Leonardo Savioli: \"La casa nasce dalla roccia ed \u00e8 roccia essa stessa nella parte in cui \u00e8 in contatto con il terreno; non assume cio\u00e8 in partenza una posizione astratta con il paesaggio e quindi una concezione spaziale unilaterale; ma appena poco fuori dal terreno su cui poggia e da cui sembra prendere la spinta, sorge libera, assume forma propria modificando subito, in certo senso, la scala e stabilendo un rapporto non pi\u00f9 con roccia, albero, cipresso, case, bens\u00ec con tutta la vastissima regione circostante\". Questa capacit\u00e0 di riflettere \"tutta una situazione geografica generale\" si rivela anche nell'articolazione a \"L\" irregolare della pianta \"in modo da mettere gli ambienti in relazione diretta con le valli\".\nInterni.\nL'articolazione dei volumi denuncia all'esterno la distinzione tra le zone notte e giorno. \"Ad ogni spazio interno corrisponde un particolare esterno (soggiorno dei ragazzi, soggiorno all'aperto, studio, studio all'aperto, soggiorno, soggiorno all'aperto)\". Pur essendo compreso in un ampio invaso spaziale, che quasi d'improvviso sfonda in verticale, il soggiorno \u00e8 formato da tre ambienti, liberamente comunicanti ma separati da un muro a spina, in pietra a faccia vista, che si conclude con il caminetto. Con la cappa di bronzo e ornato da ciottoli di mare affogati nel cemento, questo inserto conferma, assieme alla parete rocciosa inglobata nel soggiorno-pranzo, la matrice wrightiana dell'opera. Uno di questi ambienti, pavimentato da lastre di pietra irregolari e illuminato da un'ampia vetrata a lame verticali di cemento armato, che si agganciano alla copertura, ha mutato nel tempo destinazione ma in origine ospitava il primo studio - galleria di pittura. Su questo vano affaccia, ad una quota piuttosto alta (accessibile da una scaletta lignea a sbalzo), la \"biblioteca-lavoro\" (cos\u00ec menzionata nel progetto): sorta di palcoscenico aperto nel vuoto, senz'altro da annoverare tra le pi\u00f9 brillanti soluzione spaziali dell'architetto. Di qui si comunica sia con la camera da letto dei coniugi Ricci che con l'ultimo studio di pittura, dotato anch'esso di un caminetto.\nLa zona notte \u00e8 accessibile da questo livello, come pure dalla scala principale che analogamente al camino del soggiorno funge da perno compositivo. Dopo aver superato il \"soggiorno dei ragazzi\" questa scala raggiunge l'anticamera che disimpegna la camera da letto dei coniugi dal blocco delle camerette per i tre figli dell'architetto, ispirate alle celle della certosa del Galluzzo. Con una soluzione ancora una volta molto \"teatrale\" Ricci fece in modo che dalla quota non molto elevata del corridoio antistante le tre camerette, il soggiorno dei ragazzi sia visibile, ma anzich\u00e9 creare una comunicazione diretta, filtr\u00f2 lo spazio con un mobile fisso (a sportelli e libreria a giorno): sorta di schermo ligneo, concettualmente analogo a quelli della terrazza del soggiorno comune.\nLa casa presenta all'interno la medesima alternanza materica dell'esterno: mentre i pavimenti alla palladiana (lastre irregolari di travertino) fanno da contrappunto alla tessitura dell'opera rustica, le pareti dei servizi sono decorate con il tema ricorrente - molto na\u00eff ed economico ad un tempo - dei ciottoli di mare affogati nel cemento, che qualifica anche i bagni di casa De Giorgi, a differenza di altri rivestiti di mosaici policromi (case Petroni e Selleri, ad esempio)."}
{"id": "1741274", "revid": "122907457", "url": "https://it.wikipedia.org/wiki?curid=1741274", "title": "Villa San Carlo Borromeo", "text": "Villa San Carlo Borromeo, \u00e8 una dimora storica, costruita nel XIV secolo dai Visconti. Si trova, immersa in un parco secolare di undici ettari, a Senago, a 12\u00a0km da Milano.\nStoria.\nVilla San Carlo Borromeo sorge su una collina che accolse, nell'VIII secolo a.C., un insediamento celtico e, in seguito, una roccaforte romana, nella quale soggiorn\u00f2 anche Giulio Cesare. Il terreno fu poi occupato dai Longobardi che trasformarono la roccaforte romana in una fortezza. Sulle rovine di quest'ultima i Visconti costruirono il loro \"palazzo\", chiuso sui quattro lati. Fu una delle fortezze utilizzate da Bernab\u00f2 Visconti.\nNel 1629, Federico Borromeo, nuovo proprietario della dimora, decise di abbattere uno dei quattro lati della struttura originaria. Nel 1630, la \"Villa\" divenne, per volere di Federico Borromeo, un rifugio per i migliori teologi e pensatori del tempo, fuggiti dalla citt\u00e0 di Milano dove imperversava la peste.\nTra l'iconografia d'epoca celebri i ritratti delle dimore borromee a opera di Francesco Zuccarelli: nel Palazzo Borromeo dell'Isola Bella a Stresa \u00e8 conservata l'opera raffigurante il \"Palazzo di Senago\".\nL'edificio sub\u00ec ulteriori modificazioni sotto Giberto Borromeo che ne arricch\u00ec l'arredamento, completando il mobilio raffinato voluto da Federico, aggiungendo lampadari di cristallo e opere d'arte di notevole valore. Nel suo testamento, Giberto invit\u00f2 i suoi eredi a rispettare il restauro dell'edificio da lui deciso e a preservare tutti gli arredi.\nNel 1882 l'architetto di Varedo, Giuseppe Bagatti Valsecchi sposa Carolina Borromeo. Nel 1911, Febo Borromeo d'Adda decise di avviare un nuovo restauro fedele ai criteri dell'epoca, che fu affidato a Fausto Bagatti Valsecchi cognato di Carolina. Tracce e materiali dell'opera dei fratelli architetti sono conservate nel Museo Bagatti Valsecchi.\nNell'ultima fase della seconda guerra mondiale, la villa fu occupata dalle SS che distrussero parte dell'edificio e del suo mobilio. Dopo la ritirata dell'esercito tedesco e con il ritorno della pace, i proprietari dell'epoca decisero di affiggere due stelle di Davide sulla facciata del Museo Sant'Ambrogio, ad uno degli ingressi della Villa.\nLungo i sette secoli della sua storia, Villa San Carlo Borromeo \u00e8 stata frequentata da innumerevoli artisti italiani e stranieri. Leonardo da Vinci soggiorn\u00f2 nella dimora, come anche molti scrittori ed artisti sforzeschi: San Carlo Borromeo, Ippolito Pindemonte, Montesquieu, il filosofo francese Denis Diderot, Stendhal, Napoleone, Alessandro Manzoni, Benedetto Croce, Antonio Rosmini, il fondatore del futurismo Filippo Tommaso Marinetti, Giovanni Verga, Luigi Pirandello e, in tempi pi\u00f9 recenti, per citarne solo alcuni, lo scrittore francese di origini rumene Eug\u00e8ne Ionesco, lo scrittore argentino Jorge Luis Borges, lo scrittore rumeno ebreo Elie Wiesel e lo storico e romanziere cinese Shen Dali.\nIl restauro.\nNel 1983, L'Universit\u00e0 internazionale del Secondo Rinascimento acquista dalla famiglia Borromeo la Villa e il parco, lasciati in uno stato di abbandono per oltre vent'anni. In quel tempo, la struttura dell'edificio risulta fragile, il terrazzo \u00e8 crollato, il tetto \u00e8 danneggiato, gli infissi sono rovinati, l'edera ha eroso i muri esterni della Villa, il parco \u00e8 quasi interamente inattraversabile. I nuovi proprietari decidono pertanto di avviare un primo importante restauro che mira alla salvaguardia stessa del bene.\nIl restauro si \u00e8 protratto nel tempo, fino ad oggi, fedele a criteri rigorosamente conservativi, con la collaborazione di ingegneri, esperti, architetti, tecnici, storici e filologi che hanno lavorato, insieme, sotto la direzione della Soprintendenza ai beni Ambientali ed Architettonici di Milano.\nIl restauro ha riguardato il parco, nel quale sono state rigorosamente reinserite tutte le piante scomparse negli ultimi due secoli; l'edificio principale; la peschiera, i musei del parco (museo Sant'Ambrogio, museo Sant'Eustorgio, museo San Protasio); il museo della Ghiacciaia; il muro di cinta della Villa e i tre cancelli d'ingresso.\nQuesto lungo processo di restauro \u2013 una vera e propria valorizzazione del bene \u2013 ha restituito a Villa San Carlo Borromeo la sua originaria bellezza e l'ha trasformata in un Palazzo del turismo culturale ed artistico, nella sede dell'Universit\u00e0 internazionale del Secondo Rinascimento e della casa editrice Spirali. La Villa \u00e8 inoltre sede di congressi, corsi, seminari, riunioni di enti pubblici e privati, italiani e stranieri, ed infine di un museo permanente e di un museo per grandi mostre.\nIl museo.\nNel museo di Villa San Carlo Borromeo, sono oggi organizzate numerose mostre d'arte provenienti dal mondo intero.\nInoltre, le sale del museo ospitano una collezione permanente costituita dalle opere di grandi maestri del Novecento: artisti italiani ed europei, celebri maestri russi, tra cui Marc Chagall, Michail Anikushin, Andrej Lyssenko, Ely Bielutin, Josif Gurwi\u010d, Grigorij Zejtlin, Alekseij Lazykin. Grazie all'organizzazione di seminari, conferenze, rappresentazioni teatrali ed esposizioni, la tradizione artistica nata grazie al mecenatismo culturale del cardinale Federico Borromeo \u00e8 sopravvissuta al passare dei secoli.\nIl parco.\nIl parco \u00e8 diviso in due segmenti ben distinti. Il primo \u00e8 costituito dall'altura centrale \u2013 un vasto pianoro erboso di 14.000 m2 \u2013 sulla quale sorge la propriet\u00e0. La circondano alberi di varie specie e di dimensioni notevoli come, ad esempio, il cedro, la magnolia, il platano, il tasso, l'ippocastano, il tiglio, la tuia gigante, il noce, il faggio rosso, il frassino, l'acero, la betulla bianca, l'acacia del Giappone, la sequoia, il ginkgo biloba, l'abete rosso, l'abete bianco, il pino dell'Himalaya e la quercia americana. Questo pianoro forma una specie di anfiteatro erboso e rappresenta lo scenario ideale per l'organizzazione di eventi, spettacoli e concerti.\nIl secondo segmento del parco \u00e8 costituito dalla parte perimetrale che circoscrive, a quota pi\u00f9 bassa, la collina e la Villa. Si tratta della parte storica del terreno, dove sono state reintrodotte essenze tipiche locali ed esotiche, scomparse da anni, per costituire l'orto botanico."}
{"id": "1741281", "revid": "767487", "url": "https://it.wikipedia.org/wiki?curid=1741281", "title": "Nightwatching", "text": "Nightwatching \u00e8 un film del 2007 diretto da Peter Greenaway.\nTrama.\nRembrandt, pittore gi\u00e0 affermato e conosciuto in tutta Europa, accetta una commissione: dipingere il ritratto del capo della guardia delle milizie. Scoperto che alcuni officiali del corpo si sono macchiati di omicidi e di atti di cospirazione, l'artista, in segno di protesta, rediger\u00e0 la celebre tela \"Ronda di notte\". Le milizie, per screditare il maestro olandese, escogitano un piano nefasto.\nProduzione.\nPer il film, Greenaway ha potuto ottenere un budget complessivamente alto, di circa 7,5 milioni di dollari.\n\"Nightwatching\" \u00e8 la prima opera appartenente ad una trilogia \"pittorica\". Segue con \"Goltzius and the Pelican Company\" e terminer\u00e0 con una pellicola inerente alla vita di Hieronymus Bosch (in fase di pre-produzione).\nIl titolo del lungometraggio \u00e8 la traduzione inglese della tela \"Ronda di notte\".\nDistribuzione.\nIn Italia \u00e8 uscito in formato direct to video, per la collana \"Cecchi Gori Group\", in collaborazione con la casa di distribuzione \"Lo Scrittoio\". \u00c8 stato, successivamente, riproposto nelle sale a partire dal 2016.\nAccoglienza.\nSul dizionario \"Il Morandini\", la pellicola \u00e8 stato recensita positivamente, sottolineando come sia un \u00abfilm di eleganza squisita, alla prima maniera di Greenaway, teatrale nella costruzione\u00bb."}
{"id": "1741284", "revid": "767487", "url": "https://it.wikipedia.org/wiki?curid=1741284", "title": "Vincent &amp; Theo", "text": "Vincent &amp; Theo \u00e8 un film del 1990 diretto da Robert Altman e basato sulla vita del pittore olandese Vincent van Gogh.\nTrama.\nIl 30 marzo 1987, a Londra, i \"Girasoli\" di Van Gogh hanno raggiunto il prezzo esorbitante di 39.900.000 dollari a un'asta da Christie's. Un secolo prima, Vincent Van Gogh sopravvive dolorosamente. Il film taglia la parte di biografia precedente al momento in cui, a 28 anni, decide di dedicarsi alla pittura. All'Aia apprende le basi del disegno da suo cugino Anton Mauve. Ha una storia sentimentale con Sien, una prostituta. Successivamente raggiunge Theo a Parigi. Theo sta lottando per far conoscere e riconoscere il suo talento ...\nProduzione.\nNato su commissione di Central TV e Antenne 2 in occasione del centenario della morte dell'artista, il film \u00e8 stato realizzato come una mini serie di quattro ore (200 minuti di lunghezza) per la televisione, e una versione di 138 minuti \u00e8 stata distribuita nei cinema.\nSceneggiatura.\nJulian Mitchell \u00e8 lo sceneggiatore di \"Vincent &amp; Theo\", conosciuto all'epoca per la sua opera Another Country (1981) e il suo adattamento cinematografico (1984). La sceneggiatura di Mitchell si concentra sulla relazione tra Vincent e Theo van Gogh. \nColonna sonora.\nIl compositore Gabriel Yared aveva precedentemente lavorato con Altman nel film \"Beyond Therapy\" (1987). Per quel film e per \"Vincent &amp; Theo\", Yared ha composto con solo una sceneggiatura e la guida di Altman. Lui stesso considerava la colonna sonora \"forse la musica pi\u00f9 creativa che avesse fatto\"."}
{"id": "1741289", "revid": "1100311", "url": "https://it.wikipedia.org/wiki?curid=1741289", "title": "Dean Holden", "text": ""}
{"id": "1741298", "revid": "256896", "url": "https://it.wikipedia.org/wiki?curid=1741298", "title": "Branchiostomidae", "text": "Piccola famiglia di animali senza cranio. Si tratta principalmente di animali marini come l'anfiosso, abitanti in maggioranza nei mari tropicali."}
{"id": "1741299", "revid": "767487", "url": "https://it.wikipedia.org/wiki?curid=1741299", "title": "Brama di vivere", "text": "Brama di vivere (\"Lust for Life\") \u00e8 un film del 1956 diretto da Vincente Minnelli, basato sulla vita del pittore olandese Vincent van Gogh, a partire dall'omonimo romanzo di Irving Stone.\nTrama.\nVincent van Gogh \u00e8 un giovane predicatore con una forte passione per la storia dell'arte, il disegno e la pittura. Nonostante sia considerato negato dalle autorit\u00e0 religiose, viene mandato ad officiare tra i minatori della regione belga del Borinage. Qui, tra mille difficolt\u00e0 e vivendo la loro vita triste e durissima, scopre la propria definitiva passione per la pittura e si getta a capofitto nell'impresa.\nViene cos\u00ec indirizzato da un cugino pittore che vive a L'Aia, Anton Mauve, il quale gli fornisce i primi colori e consigli tecnici. Vincent si getta nel lavoro con entusiasmo, producendo soprattutto disegni, e conosce anche le prime sofferenze amorose, innamorandosi della cugina Kee la quale lo respinge disgustata, nonostante egli si bruci la mano destra pur di vederla.\nFerito, Vincent si ferma in una taverna dove conosce Christine, una prostituta emarginata, alcolizzata e madre di un bambino, che accetta di diventare la sua compagna e modella. Per breve tempo Vincent sogna di costruire una sua famiglia, ma le difficolt\u00e0 economiche e la rottura con Mauve lo portano ad abbandonare Christine e a raggiungere la famiglia nel paesino di Nuenen, dove il padre predica.\nA Nuenen Vincent prosegue nella propria attivit\u00e0, ritraendo soprattutto volti di contadini locali; ma il suo stile di vita e le sue abitudini gli attirano ben presto il risentimento dei suoi, costringendolo ad una nuova partenza, stavolta per Parigi, dove gi\u00e0 vive e lavora suo fratello Theo, dal quale verr\u00e0 finanziato.\nA Parigi scopre i musei, e visita le mostre d'arte contemporanea: guardando i pittori impressionisti prova grande ammirazione ma, secondo il suo parere, non riesce ad eguagliarli. Nonostante tutto continua a lavorare, e successivamente incontra, grazie al fratello (col quale la convivenza \u00e8 durissima a causa dei caratteri opposti), i maestri dell'avanguardia pittorica: Pissarro, Seurat, Bernard ma soprattutto Gauguin, col quale stringe subito amicizia e che lo convince a trasferirsi al sud per avere pi\u00f9 luce nelle sue tele.\nVincent cos\u00ec si reca ad Arles, nel sud della Francia, dove dipinge sino allo stremo, arrivando a rimanere anche senza cibo e senza un tetto: viene sfrattato, e solo grazie all'interessamento del postino Roulin riesce a trovare a poco prezzo un nuovo alloggio pi\u00f9 spazioso. Anche in questo periodo il fratello Theo lo sovvenziona, in quanto Vincent non riesce a vendere i suoi quadri. Dopo alcuni mesi Paul Gauguin raggiunge Van Gogh, dopo il soggiorno in Bretagna, ma la convivenza \u00e8 oltremodo difficile, soprattutto a causa della diversit\u00e0 di vedute su arte e artisti e sugli stili di vita differenti. Dopo l'ennesimo litigio e le minacce di Van Gogh, Gauguin se ne va. Vincent, addolorato e di nuovo solo, in preda al dolore si recide l'orecchio sinistro e viene ricoverato in manicomio.\nQui continua a dipingere, sia nell'ospedale che all'esterno accompagnato da un infermiere, ma \u00e8 ancora insoddisfatto dei propri lavori. Nel frattempo, la critica sembra accorgersi di lui, e Theo conosce un medico, il dottor Gachet, che potrebbe riuscire a curare il fratello.\nVincent dunque lascia il manicomio, e dopo una breve sosta a Parigi raggiunge il paesino di Auvers-sur-Oise dove vive il medico. Dopo un primo dialogo edificante con lui, Van Gogh confida a Theo che nemmeno Gachet potr\u00e0 alleviargli la malinconia. Nonostante tutto, egli continua a lavorare selvaggiamente, producendo una tela al giorno se non due. Ma in preda all'ennesima crisi nervosa, si spara mentre dipinge un campo di grano sorvolato da corvi minacciosi. Morir\u00e0 due giorni dopo nel proprio letto e con la pipa in bocca, assistito dal disperato Theo.\nRiconoscimenti.\nIl film ha ricevuto quattro candidature ai Premi Oscar 1957, vincendo il premio per il miglior attore non protagonista con Anthony Quinn. Il protagonista Kirk Douglas, candidato a sua volta ma sconfitto da Yul Brynner che ricevette il premio per \"Il re ed io\", vinse invece il Golden Globe per il miglior attore in un film drammatico."}
{"id": "1741304", "revid": "767487", "url": "https://it.wikipedia.org/wiki?curid=1741304", "title": "Inferno e passione", "text": "Inferno e passione (\"Egon Schiele - Exzesse\") \u00e8 un film del 1981 diretto da Herbert Vesely e basato sulla vita del pittore austriaco Egon Schiele."}
{"id": "1741305", "revid": "767487", "url": "https://it.wikipedia.org/wiki?curid=1741305", "title": "Il pistolero segnato da Dio", "text": "Il pistolero segnato da Dio \u00e8 un film del 1968 diretto da Giorgio Ferroni (con lo pseudonimo Calvin Jackson Padget).\nTrama.\nNel 1880 allevatori e agricoltori sono in lotta tra loro nella cittadina di Clayton. La rapina e il furto sono frequenti, ed anche gli omicidi sono all'ordine del giorno.\nIl piccolo Tony Murphy, rimasto orfano del padre Jonathan, ucciso dal fuorilegge Coleman, viene allevato da una zia, e cresce nell'ammirazione per l'abile pistolero d'arte circense Gary McGuire. Costui, a causa di un trauma infantile (fu incolpato da suo padre della morte accidentale del fratello) \u00e8 incapace di affrontare un duello, sebbene sia considerato un eroe dai concittadini, avendo anni prima eliminato cinque banditi che stavano compiendo una rapina in banca.\nQuando il vero colpevole - Owl Roy, mandante e organizzatore della rapina alla banca - ritorna in zona, Gary ne diviene lo zimbello. Tuttavia, Roy rivela a Gary la verit\u00e0 sulle vicende di un tempo: il padre di Tony custodiva l'intero bottino ed ora il ragazzo \u00e8 l'unico a sapere dove \u00e8 nascosto il malloppo. Ben presto Tony viene rapito e tenuto prigioniero nel ranch di Coleman, con la connivenza di Roy..\nLa vista del ragazzo torturato al fine di conoscere il nascondiglio, fa s\u00ec che Gary superi il suo trauma. Dopo aver inutilmente tentato, su consiglio dello sceriffo (rimasto ferito in una sparatoria), di organizzare una posse, attacca da solo il Coleman Ranch. Le sue straordinarie capacit\u00e0 di pistolero e il sostegno inaspettato degli amici del circo, gli daranno un significativo vantaggio sugli avversari. Salver\u00e0 Tony, uccider\u00e0 Coleman e consegner\u00e0 Owl Roy alla giustizia"}
{"id": "1741307", "revid": "438678", "url": "https://it.wikipedia.org/wiki?curid=1741307", "title": "Pollock (film)", "text": "Pollock (\"Pollock\") \u00e8 un film del 2000, prodotto, diretto e interpretato da Ed Harris; si tratta della sua prima opera da regista. Il soggetto \u00e8 tratto dal volume \"Pollock: an American Saga \"(1989) di Steven Neifeh e Gregory White Smith. Il film di Ed Harris \u00e8 una delle pi\u00f9 recenti \"biopic\" sull'arte e tra le migliori accolte dalla critica. La pellicola \u00e8 stata presentata al Festival di Venezia del 2000 in prima mondiale, ma il film \u00e8 arrivato nelle sale italiane solo nel maggio del 2003.\nEd Harris covava il progetto di un film su Pollock da diversi anni, infatti la passione per l'artista deriva da un libro sul pittore regalatogli dal padre in giovane et\u00e0. Il regista ha cercato di mostrare tutti i risvolti del processo creativo messo in atto dal pittore e per farlo si \u00e8 messo in gioco in prima persona, esplorando i diversi materiali usati e le tecniche pittoriche. Infatti durante il film l'attore-registra ha dovuto realmente dipingere simulando l'action painting di Pollock, aiutato anche da una impressionante somiglianza fisica con l'artista statunitense.\nTrama.\nNel 1950 l'artista Jackson Pollock (1912-1956) \u00e8 ripreso a firmare autografi durante un vernissage alla Betty Person Gallery mostra recensita dalla rivista \"Life\"; il pittore \u00e8 all'apice della sua carriera. Si tratta, per\u00f2, solo di un flash perch\u00e9 la trama del film ritorna indietro di nove anni quando ancora Pollock era alla ricerca del successo. Durante questo periodo conosce Lee Krasner, una giovane artista con la quale divider\u00e0 uno spazio espositivo, la quale diventer\u00e0 pi\u00f9 tardi sua moglie. Nel 1942 avviene il secondo incontro che cambier\u00e0 la sua vita, quello con Peggy Guggenheim; la collezionista gli commissiona un grande quadro per la sua nuova casa, offre all'artista uno stipendio e la possibilit\u00e0 di fare la sua prima mostra personale. Il film prosegue mostrando gli alti e bassi della vita di Pollock, dovuti per altro alla depressione e al suo alcolismo. Nel 1943 l'artista, dopo una delle sue crisi, decide di trasferirsi a Long Island con Lee; proprio qui nel 1947 Pollock arriva al dripping, la tecnica per cui \u00e8 diventato poi famoso.\nQuando Lee vede la sua prima opera realizzata con questa tecnica afferma \"Ce l'hai fatta, Pollock: c'\u00e8 un abisso con il passato!\" Questo risulta un punto di svolta del film, il pittore sembra aver trovato la sua strada, perlomeno dal punto di vista creativo (rimangono infatti i problemi con l'alcool e l'uso di psicofarmaci) e infatti nel 1949 la rivista Life pubblica una sua intervista. Si ritorna poi alla scena iniziale del film nel quale viene ripreso il culmine del successo dell'artista. Il film arriva direttamente al 1955, saltando la fase pi\u00f9 discendente dell'artista, e si conclude mostrando la fine del rapporto di Pollock con la moglie Lee e la sua prematura morte a causa di un incidente d'auto insieme alla sua nuova giovane amante. Il film si conclude con una didascalia finale nella quale viene spiegato che Lee Krasner si occup\u00f2 del patrimonio del marito per altri 28 anni, nei quali realizz\u00f2 inoltre le sue opere migliori."}
{"id": "1741308", "revid": "767487", "url": "https://it.wikipedia.org/wiki?curid=1741308", "title": "Patrick Cregg", "text": "Carriera.\nTra la stagione 2004-2005 e quella successiva fece parte delle giovanili dell'Arsenal.\nPalmar\u00e8s.\nClub.\nCompetizioni nazionali.\nINVINCIBLES TROPHY (ARSENAL)"}
{"id": "1741312", "revid": "767487", "url": "https://it.wikipedia.org/wiki?curid=1741312", "title": "Montparnasse (film)", "text": "Montparnasse (\"Montparnasse 19\" a.k.a. \"Les amants de Montparnasse\") \u00e8 un film del 1958 diretto da Jacques Becker e basato sulla vita del pittore italiano Amedeo Modigliani.\nEsistono almeno due versioni del film. La pi\u00f9 lunga ha durata di circa due ore e presenta un maggior numero di scene concernenti il personaggio di L\u00e9opold Sborowsky."}
{"id": "1741317", "revid": "125443240", "url": "https://it.wikipedia.org/wiki?curid=1741317", "title": "Jack Ross", "text": ""}
{"id": "1741318", "revid": "767487", "url": "https://it.wikipedia.org/wiki?curid=1741318", "title": "Lo sguardo di Michelangelo", "text": "Lo sguardo di Michelangelo \u00e8 un cortometraggio del 2004, diretto dal regista Michelangelo Antonioni."}
{"id": "1741320", "revid": "92723", "url": "https://it.wikipedia.org/wiki?curid=1741320", "title": "Arcidiocesi di Antequera, Oaxaca", "text": ""}
{"id": "1741321", "revid": "125645333", "url": "https://it.wikipedia.org/wiki?curid=1741321", "title": "Conduc\u0103tor", "text": "Conduc\u0103tor () \u00e8 un termine della lingua rumena, genericamente traducibile come \"guida\". Esso \u00e8 noto soprattutto come l'appellativo adottato da due leader del paese, Ion Antonescu (1940\u20131944) e Nicolae Ceau\u0219escu (1967\u20131989), nell'ambito di esperienze politiche ideologicamente contrapposte.\nEtimologia e storia.\n\"Conduc\u0103tor\" \u00e8 forma sostantivale del verbo \"a conduce\", figlio del latino \"duc\u0115re\" (\"condurre\") e affine agli italiani \"duca\", \"doge\" e \"duce\". Quest'ultimo termine, come appellativo di Benito Mussolini, fu la matrice di titoli analoghi quali il tedesco \"F\u00fchrer\" e lo spagnolo \"Caudillo\" (rispettivamente per Hitler e Franco). \"Conduc\u0103tor\" \u00e8 il loro equivalente rumeno.\nIl primo impiego politico del termine si deve per\u00f2 alla sua assunzione fra i titoli del re Carlo II negli ultimi anni del Fronte di Rinascita Nazionale. Poco dopo, il nome di \"Conduc\u0103tor\" pass\u00f2 a designare il generale Antonescu, quando questi sal\u00ec al potere il 14 settembre 1940. Antonescu era formalmente primo ministro, e il ruolo di capo dello Stato restava affidato al re Michele I, ma \"de facto\" il regime monarchico si era evoluto in dittatura con tutto il potere concentrato nelle mani del capo del governo. Secondo lo storico Adrian Cioroianu, tramite l'uso del titolo Antonescu intendeva sottolineare tanto il legame con la Germania quanto, dopo la sconfitta della Guardia di Ferro e la sua esclusione dal governo dello Stato Nazionale Legionario, il carattere personale del suo regime.\nIl titolo di \"Conduc\u0103tor\" fu reintrodotto dopo il 1968 dal dittatore della Romania socialista, Ceau\u0219escu, nel momento in cui il Partito Comunista Rumeno, mentre da un lato fioriva di nuove adesioni, dall'altro scemava in importanza di fronte al culto della personalit\u00e0 del suo capo. Il titolo era alternativo al pi\u00f9 raro \"C\u00eermaci\" (\"timoniere\"), a sua volta mutuato dalla retorica di altri Stati socialisti come la Corea del Nord e la Repubblica popolare cinese di Mao. Contestualmente tramontava il riferimento al partito comunista come \"avanguardia della classe operaia\", mentre il potere si accentrava sempre pi\u00f9 in Ceau\u0219escu e nella sua prerogativa di impartire ordini all'apparato istituzionale.\nLa scelta del titolo di \"Conduc\u0103tor\" fu anche diretta a tracciare un legame simbolico con i pr\u00ecncipi di Valacchia e di Moldavia (altra similitudine in voga era quella fra Ceau\u0219escu e gli antichi comandanti daci). Inoltre, nello stesso periodo, le fonti comuniste presero a vedere lo stesso Ion Antonescu sotto una luce pi\u00f9 positiva. Cioroianu ha spiegato il caso rumeno in base a uno schema elaborato dallo studioso polacco Andrzej Korbonski e applicabile all'intero blocco sovietico. Tale schema distingue le classi dirigenti comuniste in due tipologie: quella collettiva (con un \"primus inter pares\") e quella a governo personale. Secondo lo storico, la scelta del secondo modello da parte della Romania discese con ogni probabilit\u00e0 dalla tradizione politica del paese: il sistema instaurato da Ceau\u0219escu aveva una delle sue principali fonti di legittimazione nella clientela, risultando in una sorta di \"sistema politico orbitale\".\nQuesto modello di rapporti politici solidamente fondato sul carisma del \"Conduc\u0103tor\", simile a quello di molti altri regimi dittatoriali del XX secolo, fu classificato da Houchang Esfandiar Chehabi e Juan Jos\u00e9 Linz tra i \"regimi sultanali\"; e il titolo adottato dallo statista rumeno si prest\u00f2 a paragoni con quelli in uso per altri leader: cos\u00ec \"Aryamehr\" (per lo sci\u00e0 di Persia Reza Pahlavi), \"Mobutu Sese Seko Kuku Ngbendu Wa Za Banga\" (per lo zairese Mobutu), \"Benefactor de la Patria\" (per il dominicano Trujillo) e \"Conqueror of the British Empire\" (per l'ugandese Idi Amin); ma sulla medesima falsariga si pone anche la denominazione di \"Impero\" adottata dalla Repubblica Centrafricana di Bokassa.\nInfluenze.\nFonti serbe hanno pi\u00f9 volte sostenuto che il politico croato Ivan Stevo Kraja\u010di\u0107, esponente della Lega dei Comunisti di Croazia nella Jugoslavia socialista e confidente di Tito, fu un attivo sostenitore dell'indipendenza croata. Fra le accuse mossegli si ricorda quella di aver adottato il soprannome di \"Conduc\u0103tor del separatismo\", in omaggio alle posizioni autoritarie di Ceau\u0219escu."}
{"id": "1741322", "revid": "767487", "url": "https://it.wikipedia.org/wiki?curid=1741322", "title": "L'ultimo treno per Kathmandu", "text": "L'ultimo treno per Kathmandu (\"The Night Train to Kathmandu\") \u00e8 un film per la TV del 1988, interpretato da una giovanissima Milla Jovovich, Eddie Castrodad e Pernell Roberts.\nTrama.\nLa famiglia del professor Jeff MacLeod si trasferisce in Nepal per lavoro, nella citt\u00e0 di Kathmandu. Durante il viaggio in treno Lilith (Milla Jovovich), figlia del professore, si imbatte in Joharv (Eddie Castrodad), un ragazzo dall'aspetto povero in cerca della favolosa citt\u00e0 incantata."}
{"id": "1741323", "revid": "584178", "url": "https://it.wikipedia.org/wiki?curid=1741323", "title": "Ligabue (miniserie televisiva)", "text": "Ligabue \u00e8 uno sceneggiato televisivo del 1977 diretto da Salvatore Nocita e trasmesso in tre puntate.\nLo sceneggiato \u00e8 basato sulla vita del pittore italiano Antonio Ligabue, impersonato dall'attore Flavio Bucci. Fra gli altri interpreti figurano anche l'attrice Pamela Villoresi e l'attore Renzo Palmer.\nTrama.\nRimpatriato dalle autorit\u00e0 svizzere perch\u00e9 \"indesiderabile\", lo strambo Antonio Ligabue trova perplesse le autorit\u00e0 di Gualtieri, nel Reggiano, che lo affidano al ricovero per vecchi. Ne evade subito per ripararsi nei dintorni svolgendo un qualunque lavoro, ma fallisce sia per gli impietosi scherzi dei compagni che per le sue stravaganze. Si isola in una capanna lungo il fiume Po, dove trascorre il tempo immerso nella natura.\nCol passare degli anni la popolazione si abitua alla figura di Toni, considerato un misantropo e anche pazzoide, ma non pericoloso. Senza calcolo alcuno, Ligabue scopre la sua vocazione artistica dipingendo la natura sulle piante e sui muri. Il pittore Mazzacurati ne intuisce il naturale talento e gli dona gli strumenti per dipingere quadri che trovano acquirenti e permettono di allestire una mostra che lo consacra \"artista\". Dopo varie vicissitudini che lo portano ad essere ricoverato in manicomio, le commissioni e i conseguenti guadagni permettono a Toni di trasferirsi in un alberghetto e lo inducono persino a chiedere la mano di Cesarina, la figlia dell'albergatrice.\nMa in realt\u00e0 Ligabue \u00e8 rimasto un \"diverso\" e, anche se i suoi quadri sono stati accettati dai colleghi pittori, dai collezionisti, dai mercanti e dai clienti, la sua incapacit\u00e0 di uniformarsi alle regole della societ\u00e0 ne fa un disadattato. Antonio Ligabue muore con la sola amicizia del fedele Cachi e la commemorazione del sindaco non cancella il dramma di un uomo che \u00e8 vissuto in solitudine tutta la vita.\nDistribuzione.\nAndato in onda sulla Rete 1 dal 22 novembre al 6 dicembre 1977, lo sceneggiato \u00e8 stato anche presentato, in una versione cinematografica pi\u00f9 corta, al Festival di Montr\u00e9al, dove ha conseguito due premi (il Gran Premio delle Americhe e il Premio alla migliore interpretazione maschile)."}
{"id": "1741326", "revid": "547034", "url": "https://it.wikipedia.org/wiki?curid=1741326", "title": "Oliver Grau", "text": "Si \u00e8 occupato in particolar modo di scienza delle immagini, modernit\u00e0 e media art, oltre che di Ottocento e arte italiana del Rinascimento.\nBiografia.\nOliver Grau \u00e8 professore di Image Science e direttore del dipartimento di Image Sciences presso la Danube-University Krems.\nDopo gli studi compiuti ad Amburgo, Siena e Berlino e dopo il Dottorato, Grau ha insegnato presso la Humbold University di Berlino, ha lavorato in diversi laboratori di ricerca in Giappone e Stati Uniti e, dopo essere entrato di ruolo nel 2003, ha insegnato in varie universit\u00e0 internazionali. \u00c8 stato consulente di numerose associazioni e riviste internazionali di settore. Grau \u00e8 a capo di diversi convegni ed ha diretto l'edizione inaugurale di Refresh!, il primo convegno internazionale su storia, scienza e tecnologia della media art, svoltosi a Banff nel 2005. Le conferenze mondiali di Berlino (2007), Melbourne (2009), Liverpool (2011), Riga (2013), Montreal (2015), 2017 Krems / Wien (2017), Aalborg (2019) hanno stabilito il campo internazionale, che in particolare alimenta sulla storia dell'arte, dei media, del cinema, della tecnologia e della scienza e incorpora discipline umanistiche digitali, studi del suono, antropologia e filosofia. \nTra i premi a lui insigniti: nel 2001 ammesso alla Young Academy della Berlin-Brandenburgischen Scientific Academy e alla Leopoldina; 2002 InterNations/Goethe Institute; 2003 Book of the Month, Scientific American; 2003 Borsa di studio del Centro italo-tedesco Villa Vigoni; 2004 Media Award della Humboldt University. Nel 2008 Grau ha accettato un invito al programma culturale olimpico a Pechino, nel 2010 al vertice del G20 a Seoul, nel 2011 alla POSTECH University, dove ha aperto il ciclo dei Nobel Premiati con due presentazioni. Nel 2014 ha ricevuto una laurea honoris causa dal l'Universit\u00e0 di Oradea . Nel 2015 \u00e8 stato eletto all'Academia Europaea , nel novembre 2016 all'Open Univ. d'Israele ha ospitato un simposio onorario sulla ricerca di Oliver Grau e nel 2019 Grau ha ricevuto il Premio della scienza dello Stato della Bassa Austria . -\nOpere.\nPubblicazioni recenti: Virtual Art: \"From Illusion to Immersion\" (MIT-Press 2003, Mediale Emotionen (Fischer 2005) e \"MediaArtHistories\" (MIT-Press 2007). Ha partecipato a diversi cicli di conferenze internazionali ed \u00e8 stato insignito di numerosi premi. Fino ad ora le sue pubblicazioni sono state tradotte in dodici lingue. Sue principali aree di ricerca sono l'immersione, le emozioni e la storia della media art, parallelamente a storia, idea e cultura della telepresenza e della vita artificiale.\nIl suo Virtual Art ha analizzato per la prima volta in un'ottica comparativa la storia delle teorie immersive di immagine e osservatore, fornendo al tempo stesso un'analisi sistematica della triade artista-opera-osservatore nell'ambito dell'arte digitale. La sua ricerca rimanda a un inedito modello di storia evolutiva delle illusioni prodotte dai media, il quale da un lato \u00e8 influenzato dalle nuove potenzialit\u00e0 di suggestione sensoria, e dall'altro dal grado variabile di alienazione dell'osservatore (competenza dei media).\nGrau ha messo a punto nuovi strumenti scientifici utili alle scienze umane e alle scienze umane digitali, e ha diretto il progetto \"Immersive Art\" della Deutsche Forschungsgemeinschaft (DFG), il cui gruppo di lavoro ha lanciato nel 1998 il primo archivio internazionale per l'arte digitale (www.virtualart.at). Il progetto iniziale, inscritto in una piattaforma open source presso la Danube-University Krems, ha avuto numerose derivazioni. Nel 2000 il DVA \u00e8 stato il primo archivio virtuale a rendere regolarmente disponibile in streaming la documentazione video. Dal 2005 Grau gestisce il database della Goettweigs Graphic Collection, la pi\u00f9 grande collezione grafica privata dell'Austria, contenente 30.000 opere che vanno da Albrecht Duerer a Gustav Klimt.\nGrau ha sviluppato nuovi curricula accademici internazionali legati alle scienze delle immagini: il Master in MediaArtHistories, i programmi di specializzazione in Digital Collection Management e Exhibit Design, Visual Competencies e il Master in Image Science. A questo si aggiunge la creazione di un nuovo format interattivo di conferenze e dibattiti, le Danube Telelectures, accessibili da tutto il mondo in streaming.\nRicerca sulle emozioni.\nDiversi progetti di ricerca condotti presso l'Accademia delle scienze e delle discipline umanistiche di Berlino-Brandeburgo e l'Accademia tedesca delle scienze Leopoldina e due accademie estive sostenute dalla Fondazione Volkswagen hanno dato origine a uno studio interdisciplinare sulla storia della gestione dei sentimenti attraverso immagini e suoni (Grau 2005). Basandosi sul lavoro di Antonio Damasio, Joseph LeDoux e Wolf Singer, e utilizzando gli esempi della Pala di Isenheimer di Matthias Gr\u00fcnewald, il film Triumph of the Will di Leni Riefenstahl e il gioco per computer \"America's Army\", \u00e8 stato dimostrato come le esperienze emotive con le immagini pu\u00f2 creare un senso di comunit\u00e0; in questo modo \u00e8 stato dato un contributo alla ricerca su un concetto chiave problematico della scienza dell'immagine.\nStorie della Media Art e Image Science.\nDal 2002 Grau ha avviato incontri interdisciplinari e conferenze mondiali di studiosi che si occupano della media art e della sua storia (cfr. Grau 2007); la prima conferenza sulla storia della media art si \u00e8 tenuta a Banff, in Canada, nel 2005. Con ulteriori conferenze organizzate a Berlino (2007), Melbourne (2009), Liverpool (2011), Riga (2013), Montreal (2015), Krems , G\u00f6ttweig Abbey e Vienna (2017) e Aalborg (2019), il campo internazionale \u00e8 stato stabilito, attingendo in particolare da storia dell'arte, studi sui media e film, storia della tecnologia e della scienza, oltre a incorporare discipline umanistiche digitali, sound studies, antropologia e filosofia. I suoi volumi \"Imagery in the 21st Century\" (2011), \"Museum and Archive on the Move\" (2017), \"Digital Art through the Looking Glass\" (2019) e \"Retracing Political Dimensions: Strategies in Contemporary New Media Art\" (2021) ha ampliato il contesto di Image Science.\nDigital Humanities / Image Science.\nGrau ha ideato nuovi strumenti scientifici per le discipline umanistiche / digital humanities, ha guidato il progetto \"Immersive Art\" della German Research Foundation (DFG) il cui team ha iniziato a sviluppare nel 1998 il primo archivio internazionale per digital art scritto su una piattaforma open source, ospitato dalla Danube-University Krems e da allora ha seguito da una serie di progetti derivati. Come primo archivio online streaming, il Database of Virtual Art (DVA) fornisce regolarmente documentazione video dal 2000. ADA \u00e8 stato ulteriormente sviluppato nel primo archivio online web 2.0, 3.0 di storia dell'arte con finanziamenti da il FWF dal 2012. Inoltre, \u00e8 stato sviluppato un ponte thesaurus per collegare la media art ei suoi precursori della storia dell'arte. Dal 2020, ADA \u00e8 stata ampliata in una piattaforma di ricerca e insegnamento per le universit\u00e0 attraverso un finanziamento di 1,2 milioni di euro dal Ministero federale austriaco.\nThe Archive of Digital Art, ADA, ex Database of Virtual Art dal 2000, ca. 3500 opere commentate, www.digitalartarchive.at."}
{"id": "1741328", "revid": "767487", "url": "https://it.wikipedia.org/wiki?curid=1741328", "title": "The Life and Times of Frida Kahlo", "text": "The Life and Times of Frida Kahlo \u00e8 un documentario del 2005 diretto da Amy Stechler e basato sulla vita della pittrice messicana Frida Kahlo."}
{"id": "1741330", "revid": "767487", "url": "https://it.wikipedia.org/wiki?curid=1741330", "title": "Frida, Naturaleza Viva", "text": "Frida, Naturaleza Viva \u00e8 un film messicano del 1986 diretto da Paul Leduc e basato sulla vita di Frida Kahlo. Il titolo della pellicola fa riferimento a uno dei capolavori della pittrice, \"Naturaleza Viva\"."}
{"id": "1741332", "revid": "767487", "url": "https://it.wikipedia.org/wiki?curid=1741332", "title": "Kevin McBride", "text": "Carriera.\nSi \u00e8 trasferito al Falkirk in data 1\u00ba gennaio 2008.\nSi \u00e8 trasferito all'Hibernian in data 2 luglio 2009.\nIl 22 dicembre 2015 ha assunto il ruolo di calciatore-viceallenatore dell'Airdrie United."}
{"id": "1741333", "revid": "297059", "url": "https://it.wikipedia.org/wiki?curid=1741333", "title": "Pasquier Quesnel", "text": "Biografia.\nNato in un'antica famiglia aristocratica, studi\u00f2 dapprima al collegio dei gesuiti a Clermont, poi teologia e filosofia alla Sorbona di Parigi. All'et\u00e0 di 23 anni entr\u00f2 nella Congregazione dell'Oratorio dove venne impiegato soprattutto nell'educazione dei giovani. Nel 1657 fu ordinato sacerdote. Entr\u00f2 in amicizia col capofila dei giansenisti Antoine Arnauld nel seminario di Saint-Magloire, nel quale Quesnel era vicedirettore e Arnauld vi si era rifugiato.\nPer i giovani nel 1671 pubblic\u00f2 un breve manuale sui Vangeli. Il manuale, ampliato, divenne una corposa opera in lingua francese sul Nuovo Testamento che diede origine a vivaci polemiche, dall'approvazione dell'arcivescovo di Parigi Noailles fino alla condanna ad opera di Clemente XI il breve \"Universi dominici gregis\" nel luglio 1708. Nel 1675 l'edizione delle opere di papa Leone I curata da Quesnel fu messa all'Indice, a causa dell'impronta giansenista delle note e delle dissertazioni che vi erano accluse. Nello stesso anno cur\u00f2 la prima pubblicazione della \"Collectio Quesnelliana\". Le simpatie giansenista sempre pi\u00f9 evidenti in Quesnel portarono dapprima alla sua cacciata da Parigi nel 1681 e al suo esilio a Orl\u00e9ans, e tre anni dopo all'espulsione dall'Oratorio per aver rifiutato di accettare i decreti anti-giansenisti promulgati nel 1672 dal generale de Sainte-Marthe. Dopo l'espulsione dalla Francia (1684) Quesnel visse a Bruxelles in compagnia di Arnauld; alla morte di quest'ultimo (1694), Quesnel fu considerato il principale esponente del giansenismo. Nel 1703 fu arrestato a Bruxelles, ma presto fugg\u00ec ad Amsterdam, dove alla fine si stabil\u00ec definitivamente.\nNel novembre del 1711 il re Luigi XIV di Francia domand\u00f2 al papa una nuova bolla (ma rispettosa delle libert\u00e0 gallicane) che egli stesso si impegnava a far pubblicare. L'8 settembre 1713 usciva la bolla \"Unigenitus\" che condannava 101 proposizioni estratte dal libro di Quesnel. Quesnel, d'altronde, non ammise mai che le sue opinioni potessero essere eretiche."}
{"id": "1741335", "revid": "767487", "url": "https://it.wikipedia.org/wiki?curid=1741335", "title": "La maja desnuda (film)", "text": "La maja desnuda (\"The Naked Maja\") \u00e8 un film del 1958 diretto da Henry Koster e Mario Russo e basato sulla vita del pittore spagnolo Francisco Goya.\nTrama.\nIn Spagna, verso la fine del XVIII secolo, il pittore Francisco Goya incontra la giovane duchessa d\u2019Alba, che diventer\u00e0 sua mecenate, musa ed amante.\nAccoglienza.\nIncassi.\nIl film, con un incasso di quasi un miliardo e mezzo di lire, si classific\u00f2 secondo dietro \"La tempesta\" di Alberto Lattuada tra i maggiori successi italiani della stagione 1958-59.\nDetiene ad oggi il 44\u00ba posto nella classifica dei film italiani pi\u00f9 visti di sempre con spettatori paganti.\nCritica.\nAll'uscita nelle sale, \"Segnalazioni Cinematografiche\" accusa il film di cadere \"spesso nella teatralit\u00e0\", tuttavia segnala come \"apprezzabile la ricostruzione ambientale, che si ispira spesso, e non di rado con efficacia, ai dipinti di Goya\""}
{"id": "1741339", "revid": "380654", "url": "https://it.wikipedia.org/wiki?curid=1741339", "title": "Natalya", "text": "In carriera ha detenuto una volta il Divas Championship una volta lo SmackDown Women's Championship e una volta il Women's Tag Team Championship (con Tamina). Inoltre ha partecipato al primo Tables match femminile nella storia della compagnia insieme a Beth Phoenix, Michelle McCool e Layla\n\u00c8 figlia del defunto wrestler Jim \"The Anvil\" Neidhart, genero di Stu Hart. In qualit\u00e0 di membro della famiglia Hart \u00e8 quindi cugina di Harry Smith e di Teddy Hart.\nCarriera.\nNeidhart inizia ad allenarsi nel 2000, sotto la guida Ross e Bruce Hart, suoi zii. Firma quindi un contratto di sviluppo con la WWE e si trasferisce negli Stati Uniti dove viene mandata nella (Florida Championship Wrestling, debuttando il 26 giugno 2007 con il ring name Nattie Neidhart, vincendo un Triple threat match contro Krissy Vaine e Shantelle.\nNeidhart debutta a \"SmackDown\" nella puntata del 4 aprile 2008 con il nome di Natalya. Il 20 luglio 2008, a \"The Great American Bash\", Natalya viene sconfitta da Michelle McCool, che diventa l'inaugurale WWE Divas Champion.\nThe Hart Dynasty (2009-2010).\nInizialmente, Natalya Neidhart forma un'alleanza con Victoria Crawford in una rivalit\u00e0 con The Bella Twins (Nikki &amp; Brie Bella), ma nel 2008, le due cominciano a scontrarsi l'una contro l'altra in vari match singoli e di coppia con diversi partner.\nIn seguito all'abbandono di Victoria, Natalya inizia ad apparire frequentemente nella ECW accompagnando Tyson Kidd. Il suo debutto nel roster avviene nella puntata del 3 marzo, dove Natalya batte Alicia Fox.\nIl 13 maggio Kidd e Natalya sono raggiunti da David Hart Smith (cugino di Natalya nella vita reale), dando vita al tag team The Hart Dynasty, anche se originariamente fu presentato come The Hart Trilogy.\nIl 29 giugno 2009, Natalya viene spostata a \"SmackDown\" insieme alla Hart Dynasty. Il primo match ufficiale di Natalya per il brand fu un six-person mixed tag team match il 17 luglio, dove The Hart Dynasty sconfisse Cryme Tyme (JTG &amp; Shad Gaspard) &amp; Eve Torres. Natalya, Kidd e Smith avranno un feud con Torres e i Cryme Tyme, e Natalya affront\u00f2 la Torres in vari incontri. Natalya era nella squadra vincente quando le SmackDown Divas sconfissero le Raw Divas all'evento \"Bragging Rights\" in ottobre. Il 4 dicembre, Natalya perde un triple threat match con Mickie James e Beth Phoenix per scegliere la sfidante numero uno al titolo WWE Women's Championship.\nNatalya diventa \"face\" il 28 marzo a \"WrestleMania XXVI\" aiutando, insieme a Tyson Kidd e David Hart Smith, suo zio Bret Hart a vincere contro Vince McMahon. Successivamente, la Hart Dynasty viene spostata nel roster di \"Raw\".\nIl 21 novembre, alle \"Survivor Series\", Natalya ha sconfitto le LayCool (Michelle McCool &amp; Layla) in un 2-on-1 Handicap match e conquista il WWE Divas Championship per la prima volta in carriera. Nella puntata di \"Raw\" del 24 gennaio 2011, Natalya ha sconfitto Melina in un match titolato, confermandosi campionessa. Il 30 gennaio, alla \"Royal Rumble\", Natalya perde il titolo in un Fatal 4-Way match in favore di Eve Torres, che comprendeva anche le LayCool, anche se non venne schienata: la Torres, infatti, schien\u00f2 Layla per vincere il titolo, ponendo fino al suo regno dopo 70 giorni.\nThe Divas of Doom (2011-2012).\nIl 1\u00ba agosto 2011 a \"Raw\" partecipa a una battle royal per determinare la prima contendente al titolo di Divas Championship detenuto da Kelly Kelly a \"SummerSlam\", che viene vinta da Beth Phoenix. Nel post-match, diventa heel aggredendo Kelly, e dichiara che \"i suoi giorni da bambolina bionda scema sono ufficialmente finiti\", e dichiara guerra al resto della divisione delle Divas. Come parte della storyline, si allea con Beth Phoenix in un tag team denominato \"The Divas of Doom\", sconfiggendo The Chickbusters la settimana successiva.\nNatalya accompagna Phoenix durante il suo match per il Divas Championship a \"SummerSlam\" contro Kelly Kelly, che aveva nel suo angolo Eve Torres, ma la Phoenix viene sconfitta. Il 19 settembre a \"Raw\", le Divas of Doom perdono un tag team match con Kelly e Torres quando Eve schiena Natalya per la vittoria. Il 26 settembre a \"Raw\", Phoenix schiena Kelly Kelly in un tag team match guadagnandosi l'opportunit\u00e0 di un nuovo match per il titolo con la campionessa Kelly. Quattro giorni dopo a \"SmackDown\", Natalya perde un match contro Kelly. Nel post-match, Phoenix sale sul ring e colpisce Kelly con una \"Glam Slam\", poi Natalya applica sull'avversaria esanime la sua nuova manovra di sottomissione chiamata \"Pin-Up Strong\". Beth Phoenix sconfigge Kelly Kelly il 2 ottobre a \"Hell in a Cell\", con l'aiuto di Natalya, conquistando il WWE Divas Championship.\nA novembre, le Divas of Doom sconfiggono in una serie di match The Chickbusters (AJ &amp; Kaitlyn). All'inizio del 2012, il personaggio di Natalya viene caratterizzato come affetto da forte flatulenza; una svolta voluta dagli autori che viene pesantemente criticata dagli esperti di settore.\nIl 29 gennaio alla \"Royal Rumble\", le Divas of Doom lottano in un eight-woman tag team match insieme alle Bella Twins, e sconfiggono Eve Torres, Kelly Kelly, Alicia Fox e Tamina. La sera seguente a \"Raw\", Phoenix difende il suo Divas Championship contro Eve. Al pay-per-view \"Elimination Chamber\", Beth Phoenix sconfigge Tamina, ma la sua alleanza con Natalya comincia a scricchiolare, e il 22 marzo a \"Superstars\", la coppia si scioglie.\nManager di Tyson Kidd &amp; Cesaro (2014\u20132015).\nNella met\u00e0 del 2014, Natalya viene inserita in una storyline che coinvolge il suo vero marito nella vita reale Tyson Kidd. Lo accompagna regolarmente sul ring, dove spesso funge da distrazione e disturbo per gli avversari di Kidd. La storyline prosegue anche nel reality \"Total Divas\", dove Kidd comincia a parlare male della moglie Natalya, disprezzandola come parte dell'angle che rifletteva i problemi matrimoniali della coppia.&lt;ref name=\"WWE Smackdown 2/5/15\"&gt;&lt;/ref&gt;\nIl 5 gennaio 2015, durante una puntata di \"Raw\", dopo che Natalya aveva sconfitto la campionessa WWE Divas Nikki Bella in un match senza titolo in palio, Brie e Nikki l'aggrediscono, con Paige che arriva a salvarla. L'episodio porta a un tag team match alla \"Royal Rumble\" tra le due coppie, dove a vincere sono le Bella Twins. A febbraio, Natalya e Kidd cominciano un breve feud con Naomi e Jimmy Uso, scontrandosi in un match misto il 16 febbraio a \"Raw\", perso da Natalya e Kidd.&lt;ref name=\"WWE Smackdown 2/16/15\"&gt;&lt;/ref&gt; Quando Kidd si allea con Cesaro, Natalya diventa la manager del team ed \u00e8 al loro fianco quando la coppia si aggiudica il WWE Tag Team Championship a \"Fastlane\". La sera seguente a \"Raw\", Natalya aiuta il duo a difendere le cinture contro The Usos, effettuando anche un turn heel nel processo. Il 29 marzo accompagna Kidd e Cesaro a \"WrestleMania 31\" nel kick-off show, dove la coppia difende le cinture con successo.\nDurante un dark match svoltosi a \"Raw\" in giugno, Kidd si infortuna gravemente al collo e, diverse settimane dopo, dichiara di dover restare fuori dal ring per almeno un anno. Natalya, per restargli vicino, interrompe anche lei l'attivit\u00e0 di wrestler scegliendo di prendersi cura del marito.\nTotal Divas Team e faida con Charlotte (2016).\nDopo un'assenza di tre mesi dagli schermi, Natalya torna il 21 settembre 2015 come face, confrontandosi con Paige circa le sue azioni durante le celebrazioni per la vittoria di Charlotte del WWE Divas Championship. Dopo diversi confronti tra le due, Natalya sconfigge Paige il 5 ottobre a \"Raw\". Successivamente le due si riappacificano.\nIl team Total Divas di Natalya (che include anche Brie, Alicia Fox, Eva Marie e Paige) sconfigge il team B.A.D. &amp; Blonde (Naomi, Tamina, Lana, Emma e Summer Rae) in un 10-Diva tag team match nel pre-show di \"WrestleMania 32\".\nSuccessivamente Natalya sfida la campionessa Charlotte, ma non riesce a vincere il WWE Women's Championship. Il 18 aprile a \"Raw\", Natalya annuncia a Charlotte durante un'intervista che Shane McMahon ha organizzato un rematch per il Women's Championship da tenersi all'evento \"Payback\" e che suo zio Bret Hart sarebbe stato al suo angolo. All'evento, Natalya viene sconfitta quando l'arbitro del match Charles Robinson, decreta la fine dell'incontro mentre Charlotte la sta tenendo imprigionata nella presa di sottomissione Sharpshooter, la mossa finale di Natalya, anche se lei non aveva ceduto per dolore. L'episodio era un chiaro riferimento al celebre \"Screwjob di Montr\u00e9al\" del quale era stato vittima suo zio anni prima. Dopo il match, sia Natalya sia Bret Hart applicano le loro mosse finali di sottomissione su Charlotte e Ric Flair rispettivamente.\nIl 19 giugno al ppv \"Money In The Bank\", Natalya e Becky Lynch vengono sconfitte da Charlotte e Dana Brooke. Nel post-match, Natalya attacca Becky, effettuando un turn heel. In seguito Natalya sconfigge Becky nella resa dei conti a \"Battleground\".\nSmackDown Women's Champion (2017\u20132018).\nIl 20 agosto 2017, a \"SummerSlam\", Natalya ha sconfitto Naomi conquistando cos\u00ec il WWE SmackDown Women's Championship per la prima volta. Nella puntata di \"Sin City SmackDown\" del 12 settembre, Natalya ha difeso con successo il titolo contro Naomi. Nella puntata di \"SmackDown\" del 14 novembre, Natalya perde il titolo contro Charlotte Flair dopo 86 giorni di regno.\nVarie faide (2019-presente).\nA \"Fastlane\", Natalya ricostituisce le Divas of Doom con Beth Phoenix, dopo che le due erano state attaccate da Nia Jax e Tamina. Le Divas of Doom prendono parte a un fatal four-way tag team match con in palio il WWE Women's Tag Team Championship a \"WrestleMania 35\" il 7 aprile, tuttavia, il match viene vinto da The IIconics (Billie Kay &amp; Peyton Royce).\nIn maggio, Natalya partecipa al Money in the Bank ladder match nell'omonimo pay\u2013per\u2013view, ma esce sconfitta. A giugno, Natalya e Alexa Bliss avrebbero dovuto lottare in un incontro aggiunto all'ultimo al ppv \"Super Show-Down\" a Gedda in Arabia Saudita, ma il match viene cancellato su ordine del governo saudita poco prima dell'inizio dello show a causa delle leggi islamiche sulla soppressione dei diritti delle donne. Il 15 luglio a \"Raw\", Natalya vince un fatal four-way elimination match per stabilire la prima contendente al titolo Raw Women's Championship detenuto da Becky Lynch. Al ppv \"SummerSlam\", Natalya viene sconfitta dalla Lynch. Si infortuna a una spalla, e si presenta a \"Raw\" con un tutore, ma viene brutalmente aggredita da Sasha Banks, che Natalya considerava sua amica. Il 26 agosto le due si scontrano a \"Raw\" e Natalya viene sconfitta. Dopo un breve feud, Natalya sconfigge Lacey Evans a \"Crown Jewel\", nel primo match di wrestling femminile mai tenutosi in Arabia Saudita. Al kickoff show di \"WrestleMania 36\", viene sconfitta da Liv Morgan.\nIl 22 giugno a \"Raw\" effettua un turn heel, alleandosi con Lana e sconfiggendo Liv Morgan per sottomissione. In agosto il duo comincia un feud con la rientrante Mickie James.\nIl 12 ottobre 2020, per effetto del Draft, Natalya \u00e8 passata al roster di \"SmackDown\".\nVita privata.\nNeidhart \u00e8 la figlia del wrestler Jim Neidhart e di Ellie Hart e suo nonno era Stu Hart, patriarca della Famiglia Hart. \u00c8 nipote di Bret e Owen Hart e cugina di Teddy Hart e Harry Smith. Ha sposato Theodore James Wilson (Tyson Kidd) nei primi mesi del 2013."}
{"id": "1741340", "revid": "767487", "url": "https://it.wikipedia.org/wiki?curid=1741340", "title": "Goya (film 1999)", "text": "Goya (\"Goya en Burdeos\") \u00e8 un film del 1999 diretto da Carlos Saura, basato sulla vita del pittore spagnolo Francisco Goya.\nTrama.\nUna sera qualsiasi, Francisco Goya si sveglia nella sua casa di Bordeaux, dove vive esiliato gli ultimi anni della propria vita. Confonde la realt\u00e0 con il sogno, gli appaiono i fantasmi del suo passato. Si alza e esce in strada in camicia da notte, dove lo ritrova la piccola Rosarito, che egli chiama figlia.\nL'anziano pittore sa gi\u00e0 che non torner\u00e0 mai in Spagna dall'esilio al quale \u00e8 condannato in quanto liberale, e si ritrova a riepilogare, raccontandoli alla ragazzina, gli eventi salienti della propria vita: primo fra tutti l'incontro con Maria Teresa Cayetana de Silva, la duchessa d'Alba che appare in splendidi ritratti e che egli definisce \u201cunico amore della mia vita\u201d. Rosarito si dimostra molto interessata alla storia dell'amore con Cayetana. Al tempo dei primi ritratti della duchessa, Goya era gi\u00e0 completamente sordo a causa di una lunga infermit\u00e0 che l'ha portato alla soglia della morte. Il corteggiamento fra i due avviene quasi sotto gli occhi di Mar\u00eda Josefa, la moglie di Goya, che si dimostra subito gelosa di questa nobildonna molto bella i cui amori erano famosi non solo a corte.\nGoya racconta a Rosarito ricordi legati alle sue opere pi\u00f9 famose: il miracolo di sant'Antonio di Padova, gli acquerelli, Il sonno della ragione genera mostri. Uno dei ricordi pi\u00f9 vividi \u00e8 del tempo in cui vivevano alla Quinta del Sordo a Madrid, dove Goya si era ritirato per vivere il suo amore extraconiugale con Leocadia Zorrilla, la madre della ragazzina; qui dipinse sui muri di casa un ciclo di affreschi cupi e enigmatici, conosciuti come le Pitture Nere. A quel tempo Rosario era una bambina piccola.\nRosarito accompagna il padre da un tipografo di Bordeaux per controllare la qualit\u00e0 di una serie di miniature dedicate ai tori, il risultato \u00e8 molto vivido, ma l'interesse della ragazzina e il pensiero del pittore tornano sempre alla duchessa d'Alba. La donna fece una fine tremenda, avvelenata probabilmente per ordine della regina perch\u00e9 faceva parte di un complotto di corte contro la sovrana. I suoi beni, compresi ritratti dipinti da Goya, finirono nelle mani dell'amante della regina, l'ambizioso ministro Manuel Godoy.\nLa salute di Goya peggiora, cos\u00ec i suoi incubi. Nella lunga, allucinante sequenza finale, il film mostra la materializzazione di ossessioni tratte dalle sue opere: i soldati di Napoleone che invadono la Spagna, fucilazioni, impiccagioni, quantit\u00e0 di morti abbandonate nelle campagne. Una ragazzina fugge insieme alla madre tra gli orrori della guerra, la salute della donna peggiora finch\u00e9 muore e viene deposta in una fossa comune che i becchini ricoprono di calce.\n\u00c8 Rosarito a scoprire il corpo ormai senza vita del padre, disteso nel letto."}
{"id": "1741344", "revid": "757396", "url": "https://it.wikipedia.org/wiki?curid=1741344", "title": "1. A slovenska ko\u0161arkarska liga", "text": "La 1. A slovenska ko\u0161arkarska liga, anche conosciuta come 1. A SKL, \u00e8 la massima serie maschile del campionato sloveno di pallacanestro. Per ragioni di sponsor \u00e8 nota anche come \"Liga UPC Telemach\".\nStoria.\nQuando la Slovenia faceva parte della Jugoslavia socialista le squadre locali partecipavano al campionato jugoslavo. Con la dissoluzione della Jugoslavia e l'indipendenza dello stato sloveno, nacque anche il massimo campionato di pallacanestro.\nIl torneo consta di 13 club, il pi\u00f9 famoso dei quali \u00e8 l'Union Olimpija di Lubiana.\nFormato.\nIl campionato \u00e8 suddiviso in due fasi, una \"regular season\" ed una seconda fase, composta da play-off e play-out.\nAlla prima fase prendono parte dodici delle tredici squadre, che si affrontano in un girone all'italiana di andata e ritorno. Al termine della stagione regolare ogni squadra ha disputato 22 partite, e, a seconda della posizione in classifica, accede necessariamente ai playoff o ai playout. Da notare che le classifiche stilate nella seconda fase della stagione non tengono conto dei punti ottenuti in regular season.\nLa squadra \"esclusa\" da questa prima fase, la \"tredicesima\", \u00e8 quella che rappresenta il paese in Eurolega (attualmente \u00e8 l'Union Olimpija): tale squadra ha il diritto di entrare in gioco solo nella seconda fase del torneo, quella dei playoff.\nLe prime sette squadre della regular season si uniscono all'Union Olimpija, andando a formare un girone all'italiana di otto squadre che si affrontano fra loro per un totale di 14 partite ciascuna. A questo punto le prime quattro del girone da 8 avanzano alle semifinali, giocate al meglio delle tre partite. La finale, al meglio delle cinque partite, decreta la squadra campione di Slovenia.\nLe ultime cinque squadre della regular season, invece, prendono parte ad un mini-girone all'italiana fra di loro, con andata e ritorno, per un totale di altre 8 partite per ciascun club. Al termine del breve torneo, l'ultima squadra della mini-classifica retrocede in 1. B SKL, la seconda serie, e viene rimpiazzata dalla prima classificata in 1. B SKL. La penultima del mini-girone, invece, gioca un altro breve torneo con la seconda e con la terza classificata della 1. B SKL, per un totale di 3 partite per ciascuna squadra. La prima classificata di questo girone da 3 accede (o vi rimane) alla 1. A SKL."}
{"id": "1741345", "revid": "767487", "url": "https://it.wikipedia.org/wiki?curid=1741345", "title": "Lautrec (film)", "text": "Lautrec \u00e8 un film del 1998 diretto da Roger Planchon e basato sulla vita del pittore francese Henri de Toulouse-Lautrec."}
{"id": "1741346", "revid": "298229", "url": "https://it.wikipedia.org/wiki?curid=1741346", "title": "Nattie Neidhart", "text": ""}
{"id": "1741347", "revid": "767487", "url": "https://it.wikipedia.org/wiki?curid=1741347", "title": "El Greco (film 1973)", "text": "El Greco \u00e8 un mediometraggio documentario del 1973 diretto da Andreas Kapsias e basato sulla vita del pittore greco El Greco."}
{"id": "1741349", "revid": "767487", "url": "https://it.wikipedia.org/wiki?curid=1741349", "title": "Dal\u00ed (film 1990)", "text": "Dal\u00ed \u00e8 un film del 1990 diretto da Antoni Ribas e basato sulla vita del pittore spagnolo Salvador Dal\u00ed."}
{"id": "1741357", "revid": "123647346", "url": "https://it.wikipedia.org/wiki?curid=1741357", "title": "Caravaggio (miniserie televisiva 2008)", "text": "Caravaggio \u00e8 una miniserie televisiva italiana del 2008.\nDescrizione.\nNel formato originario, la fiction \u00e8 composta da due puntate, trasmesse in prima visione su Rai 1 il 17 e il 18 febbraio 2008. La trama \u00e8 basata sulla vita del pittore italiano Michelangelo Merisi da Caravaggio. La regia \u00e8 di Angelo Longoni. L'attore protagonista \u00e8 Alessio Boni. Le riprese furono effettuate nel 2007 a Belgrado, a Roma e in Sicilia.\nTrama.\nMilano, XVI secolo. Il giovane Michelangelo Merisi \u00e8 un pittore dilettante alle prime armi, dal carattere orgoglioso e irascibile, ma anche passionale e sincero. Inizia il suo apprendistato presso una modesta bottega a Roma, ma solo come decoratore dei dettagli di opere gi\u00e0 finite. Un giorno Michelangelo viene scoperto da un estimatore d'arte, amico del cardinale Francesco Maria Del Monte, cos\u00ec Michelangelo dalle nature morte passa a dipingere opere pi\u00f9 complesse, avendo commissioni sempre pi\u00f9 elevate, tele di Madonne e santi per le chiese, riceve anche l'apprezzamento e la protezione di Costanza Colonna, con cui ha un rapporto speciale. \nCaravaggio diventa famosissimo a Roma per le sue innovative tecniche di pittura, del realismo dei soggetti, spesso tratti dalla semplice gente del popolino. Il suo metodo di rappresentare i personaggi della Bibbia come straccioni, le sue risse continue nelle osterie, porteranno Caravaggio alla rovina, costretto a fuggire a Napoli e poi a Malta. Nel 1610, dopo essere fuggito anche da Malta per un duello, Caravaggio approda sul lido romano, convinto di un possibile perdono papale, ma \u00e8 stanco e malato, immagina un cavaliere nero (la Morte) che lo insegue sulla spiaggia, finch\u00e9 il cavaliere non gli ruba l'anima."}
{"id": "1741359", "revid": "661526", "url": "https://it.wikipedia.org/wiki?curid=1741359", "title": "Hardcore dancing", "text": "L'hardcore dancing indica una serie di balli che si praticano durante i concerti punk e hardcore. L'hardcore dancing si \u00e8 diffuso nella scena hardcore degli Stati Uniti orientali, in particolare in New Jersey, New York, Boston e Florida. Una pratica diffusa \u00e8 creare durante le esibizioni un \"cerchio hardcore\" (circlepit): simile al \"cerchio mosh\" (moshpit), consiste nel muoversi in cerchio a tempo di musica, formando un vuoto tra il pubblico, per poi urtarsi a vicenda in modo controllato ma violento. Questa pratica avviene di solito nei momenti in cui la musica subisce un rallentamento.\nStoria.\nLo stile di ballo divenne popolare attorno agli anni novanta. Artisti che resero famosa questa pratica furono i primi Earth Crisis e i Biohazard.\nI Sick of it All, band di New York, diffuse un video \"how-to\" su come ballare la loro musica incluso nel video clip \"Step Down\". Anche il video clip degli AFI, nel pezzo \"The Leaving Song Pt. II\" si d\u00e0 una descrizione della cultura hardcore e Straight Edge, famosa per l'Hardcore Dancing. A Day to Remember \u00e8 un altro video clip un cui tale pratica \u00e8 rappresentata (vi \u00e8 Ron Jeremy che mostra in movimenti in qualit\u00e0 di istruttore di arti marziali).\nTipologie.\n\"2-Step\".\nIl \"2-step\" \u00e8 il movimento eseguito dagli hardcore dancers in cui a ritmo del rullante della batteria si esegue il dondolio delle gambe su loro stesse. Il \"2-Step\" varia nei diversi tipi di musica e alcune varianti prevedono il \"floorpunching\", il \"windmilling\" o il \"kicking backwards\".\nGli hardcore dancers si sforzano per ottenere il loro 2-Step personale, spingendosi ai limiti dell'equilibrio. Uno stile pu\u00f2 consistere nello sferrare dei pugni attorno al corpo a tempo con le gambe. Un altro stile \u00e8 alzare un braccio mentre l'altro tocca il terreno, alternatamente. Vari dancers mescolano i vari stili di 2-Step e usano vari stili nel muovere le gambe. Quasi tutti effettuano due movimenti consecutivi in cui accavallano le gambe disegnando un 8 sul terreno, in modo da trovarsi nella posizione iniziale ogni 2 passi (da cui il termine). Questo passo \u00e8 l'abilit\u00e0 pi\u00f9 grande di un hardcore dancer.\nCalci volanti e rotanti.\nGli hardcore dancers spesso effettuano dei passi che ricordano le arti marziali. Calci volanti, calci rotanti, calci doppi e variazioni di questi non sono rari nei balli.\nI dancers fanno spesso stage diving e se non controllati possono essere molto violenti.\nMulino a vento (\"Windmill\").\nIl \"windmill\" consiste nel ruotare velocemente le braccia su un piano verticale, come i bracci di un mulino a vento. Una variante \u00e8 ruotare solo i gomiti raccogliendo le braccia, ruotare un solo braccio, anche in orizzontale o battersi il petto.\nPenny picking (\"Floorpunching\").\nIl \"floorpunch\" \u00e8 il movimento per cui il dancer scaraventa i polsi verso terra, senza contatto, alternatamente, come se raccogliesse un oggetto. Non \u00e8 molto diffusa, ed \u00e8 per lo pi\u00f9 una tecnica oldschool.\n\"Hate moshing\" o \"crowd killing\".\nL\"'hate moshing\" consiste nel coinvolgere uno spettatore del ballo nella folla dei dancers. La mossa pi\u00f9 comune \u00e8 il \"tagliaerbe\", spesso usato per creare uno spazio nella folla. Non \u00e8 raro che alcuni dancers si facciano spazio con movimenti violenti e senza esclusione di contatto verso le persone da allontanare."}
{"id": "1741361", "revid": "663182", "url": "https://it.wikipedia.org/wiki?curid=1741361", "title": "Caravaggio - L'ultimo tempo", "text": "Caravaggio. L'ultimo tempo \u00e8 un documentario del 2004 diretto da Mario Martone e basato sulla vita del pittore italiano Michelangelo Merisi da Caravaggio.\nBibliografia.\nFelix Monguilot Benzal, Luces y sombras: adaptaciones cinematogr\u00e1ficas de la vida de Caravaggio, Gloria Camarero (ed.), La biograf\u00eda f\u00edlmica: actas del Segundo Congreso Internacional de Historia y Cine, T&amp;B editores, Madrid, 2011."}
{"id": "1741362", "revid": "767487", "url": "https://it.wikipedia.org/wiki?curid=1741362", "title": "Caravaggio, il pittore maledetto", "text": "Caravaggio, il pittore maledetto \u00e8 un film del 1941 diretto da Goffredo Alessandrini e basato sulla vita del pittore italiano Michelangelo Merisi da Caravaggio.\nTrama.\nNel 1588, Michelangelo Merisi, da Caravaggio, giunge giovanissimo a Roma, dove vuol mettere a frutto il suo talento pittorico. A causa del suo carattere violento e collerico e della sua abituale frequentazione di ambienti malfamati non riesce a mettere a frutto le proprie doti ed alterna momenti di grande benessere ad altri di miseria. Quando conosce il poeta Marino che ne diventa un sostenitore e lo aiuta, riesce ad ottenere importanti ordinativi presso committenti religiosi e laici.\nQuando sembra ormai avviato su una sicura professione, uccide, per un contrasto relativo ad una donna, il rivale ed \u00e8 per questo condannato a morte. Riesce per\u00f2 a fuggire e ripara a Malta. Anche nell'isola la sua capacit\u00e0 si impone e realizza numerose opere. Il suo valore \u00e8 tale che viene nominato Cavaliere dell'ordine di Malta, carica che poi gli verr\u00e0 revocata.\nMa anche qui il suo pessimo carattere lo mette in urto con le autorit\u00e0 e, anche per nostalgia dell'Italia e di Roma, decide di rientrare clandestinamente, sfidando la condanna a morte che ancora pende su di lui. Durante il viaggio si ammala e, quando approda su una spiaggia della Maremma, le sue condizioni si aggravano e poco dopo muore in solitudine, non ancora quarantenne, in una palude, proprio nei giorni in cui un indulto papale gli avrebbe consentito di rientrare a Roma.\nRealizzazione del film.\nProduzione. Nato su iniziativa di Renato Angiolillo, che organizz\u00f2 i capitali necessari alla produzione del film, il \"Caravaggio\" fu la prima ed unica attivit\u00e0 produttiva nel 1940 della neonata \"Elica film\", societ\u00e0 che poi rest\u00f2 in attivit\u00e0 nei due anni successivi, realizzando solo altre 4 pellicole. Data la particolare figura del personaggio per il soggetto si ricorse a Vittorio Verga, un pittore ed a Bruno Valeri, un nobile esperto e studioso di arte\nLe riprese iniziarono presso il teatro n. 2 degli stabilimenti romani della SAFA al Palatino il 16 settembre del 1940 per concludersi nel dicembre dello stesso anno. Usc\u00ec poi sugli schermi nei primi mesi dell'anno successivo ed allo stato attuale, come per molte altre pellicole dell'epoca, non sono disponibili dati ufficiali sui risultati economici conseguiti dal film.\nInterpreti. Amedeo Nazzari, che interpret\u00f2 la complessa figura del pittore lombardo, ha sostenuto in pi\u00f9 occasioni che si tratt\u00f2 per lui del film pi\u00f9 impegnativo tra tutti quelli sino ad allora realizzati:\u00abScrivete pure - dichiar\u00f2 in una intervista durante la lavorazione - che la mia carriera di attore comincia da oggi. Sinora ero stato Nazzari, ma non avevo idea di cosa significasse interpretare un personaggio\u00bb. Il suo impegno non fu soltanto artistico: \u00abPer mesi, prima che iniziassero le riprese, Nazzari consulta biografie, vede quadri, discute d'arte con esperti\u00bb.\nLa sua prova fu generalmente lodata nei commenti del tempo: su \"La Stampa\" venne definita \u00abcomplessa, duttile, intelligentissima, certo la migliore di questo bravo interprete\u00bb. Clara Calamai, invece, rievocando decenni dopo quel suo ruolo, lo assimil\u00f2 senza entusiasmo a quelli di molti altri film cui prese parte in quel periodo: \u00ab\"Caravaggio\", \"La regina di Navarra\", \"La cena delle beffe\", erano film di allora e quelle parti io le trovo tutte eguali\u00bb\nScenografie. Di particolare interesse risultarono le scenografie ideate dal giovane architetto Salvo D'Angelo che furono oggetto di un esplicito apprezzamento in quanto ispirate nei motivi e nella scelta degli elementi, a quelli esistenti nei quadri dei grandi maestri: \u00abD'Angelo \u00e8 il primo a concepire l'organizzazione e l'allestimento delle sue scene con elementi presi in pieno dai pi\u00f9 noti quadri\u00bb che, nel caso del film su Caravaggio, sono indicati in Vittore Carpaccio ed in motivi raffaelleschi.\nDistribuzione.\nIl film venne distribuito nel circuito cinematografico italiano il 6 febbraio del 1941.\nAccoglienza.\nCritica.\nCommenti contemporanei. Il \"Caravaggio\" di Alessandrini fu abbastanza ben accolto dai commentatori del tempo, bench\u00e9 non mancassero le riserve. Infatti, secondo il \"Corriere della sera\" \u00abper quattro quinti del film il personaggio c'\u00e8, rissoso, violento e protervo (ma) non si capisce assolutamente perch\u00e9 ad un certo punto gli autori si siano tanto preoccupati di riabilitarlo, rompendo il ritmo del film con la lunga ed untuosa cerimonia della consacrazione a cavaliere di Malta, tracollando alla fine con la falsa, stonata e gigionesca scena del delirio di Caravaggio\u00bb. \nRiserve che furono ribadite da \"Cinema\": \u00abMalgrado la buonissima volont\u00e0, malgrado un Nazzari in piena forma, malgrado tutto, insomma, questo \"Caravaggio\" manca troppo di umanit\u00e0 e scende troppo di rado su questa Terra (..) Il sottotitolo \"Il pittore maledetto\" non mantiene ci\u00f2 che ha promesso\u00bb. Stessa obiezione di \"Film\": \u00abPerch\u00e9 \"maledetto\" ?, il film non lo spiega troppo bene (ma) senza alcun dubbio questo \"Caravaggio\" \u00e8 un film di primissimo ordine sia per le interpretazioni che per la felice ricostruzione storica. Alessandrini ha fatto, insomma, una bella cosa\u00bb.\nGiudizio di luci ed ombre anche per \"la Stampa\", secondo cui \u00absoggettisti e sceneggiatori non sempre hanno visto la vera linea drammatica del personaggio e l'hanno qua e l\u00e0 impoverita con pagine inutili, ma il film \u00e8 inscenato con grande ricchezza di mezzi ed \u00e8 di pregevolissima, anzi squisita, fattura\u00bb, mentre altri scelsero proprio un linguaggio derivato dalla pittura per esprimersi sul film. \u00abIl \"Caravaggio\" di Alessandrini \u00e8 un film di impegno, tecnicamente assai pregevole: egli cerca di vedere le cose in grande e non ci riesce perch\u00e9 non ha il temperamento di un affreschista, ma di un acquarellista\u00bb.\nCommenti successivi. Pochi i commenti retrospettivi. Nel dopoguerra il film venne giudicato molto negativamente da \"Cinema\" che nel 1951 defin\u00ec il \"Caravaggio\" di Alessandrini una \u00abfalsificazione biografica da romanzo d'appendice, diretta da un regista mestierante\u00bb. Valutazione poi rivista dapprima negli anni ottanta: \u00abi film italiani in costume passavano di solito tra musi lunghi e battute ironiche, ma questo no. \"Caravaggio\" si fa seguire con attenzione sia nelle sale di prima visione che in quelle rionali\u00bb, e, pi\u00f9 recentemente dal \"Mereghetti\" che, pur riconoscendo il \"falso storico\" della nomina a cavaliere, lo definisce \u00abfilm altrimenti bello da vedere\u00bb.\nRiconoscimenti.\nIl \"Caravaggio\" ottenne due dei \"Premi nazionali della cinematografia\" messi in palio annualmente (e che venivano consegnati nella giornata di apertura della Mostra del cinema di Venezia) dal Ministero della cultura popolare per i vari settori artistici e tecnici del cinema italiano: Amedeo Nazzari fu premiato come migliore attore della stagione, mentre Riccardo Zandonai fu riconosciuto quale autore della migliore colonna sonora."}
{"id": "1741363", "revid": "767487", "url": "https://it.wikipedia.org/wiki?curid=1741363", "title": "New York Beat Movie", "text": "New York Beat Movie (conosciuto anche come \"Downtown 81\") \u00e8 un film del 1981 diretto da Edo Bertoglio e basato sulla vita del pittore statunitense Jean-Michel Basquiat.\nTrama.\nUscito da un ospedale giusto in tempo per ricevere lo sfratto, il diciannovenne Jean Michel Basquiat vaga per Downtown New York cercando qualcuno interessato ai suoi quadri, scrivendo dei messaggi ironici e di denuncia sociale sui muri della citt\u00e0. In questo percorso Basquiat incontra le persone pi\u00f9 strane, ma nulla riesce a impressionarlo o dissuaderlo dai suoi intenti."}
{"id": "1741365", "revid": "767487", "url": "https://it.wikipedia.org/wiki?curid=1741365", "title": "El caballero de la mano en el pecho", "text": "El caballero de la mano en el pecho \u00e8 un film del 1976 diretto da Juan Guerrero Zamora e basato sulla vita del pittore greco El Greco."}
{"id": "1741370", "revid": "767487", "url": "https://it.wikipedia.org/wiki?curid=1741370", "title": "7 chili in 7 giorni", "text": " \n7 chili in 7 giorni \u00e8 un film italiano del 1986 diretto da Luca Verdone ed interpretato da Carlo Verdone e Renato Pozzetto.\nTrama.\nRoma, 1977: Alfio Tamburini e Silvano Baracchi si laureano a fatica in medicina. Nove anni dopo, i due si ritrovano casualmente nel centro estetico di propriet\u00e0 di Alfio, che scopre che Silvano \u00e8 diventato un venditore ambulante di creme, preservativi e vibratori.\nDurante una chiacchierata, improvvisamente Alfio si ricorda di essersi dimenticato un onorevole dentro la sauna, e quando lo recupera lo crede ormai morto, sicch\u00e9 Silvano gli suggerisce un occultamento di cadavere per evitare guai con la legge. Successivamente, mentre Silvano si occupa, insieme ad un complice, di nascondere il corpo, scopre che in realt\u00e0 l'uomo aveva soltanto perso i sensi, e decide di non raccontare niente ad Alfio, perch\u00e9 il complice vuole essere comunque pagato per il suo servizio. La sera stessa, passato questo momento di paura, i due decidono di dare una svolta alla loro vita: su idea di Silvano, riadattano il casale di campagna di propriet\u00e0 di Samantha, moglie di Alfio, in una modernissima casa di cura per obesi.\nRichiamati dalla pubblicit\u00e0, il cui slogan \u00e8 appunto \"7 chili in 7 giorni\", in breve tempo affluiscono alla casa di cura un nutrito gruppo di pazienti in sovrappeso: un pugile, una cantante lirica, una coppia di mezza et\u00e0, una vecchia romana che non riesce pi\u00f9 ad entrare nell'ascensore, un monsignore, un assessore, un adolescente dispettoso e una bella ragazza che fa inspiegabilmente ricorso alla cura.\nIl tempo passa tra allenamenti strampalati, cene ipnotiche e la severissima dieta, che in pratica si basa sul digiuno totale, salvo la sola assunzione della \"pappa\", uno strano composto che dovrebbe dare ai pazienti un senso di saziet\u00e0. La moglie di Alfio deve inoltre firmare di continuo dozzine di cambiali per i lavori del casale, mentre i suoi fratelli, contrari al progetto, tentano di farle cambiare idea.\nAlla fine la situazione a Villa Samantha precipita. Paolone, il ragazzino adolescente ospite della clinica, sorprende la bella signora e Silvano in atteggiamenti intimi, poich\u00e9 la donna, in preda ai morsi della fame, si era concessa carnalmente al medico in cambio di cibo. Quando lo racconta agli altri pazienti, gi\u00e0 dubbiosi da tempo dell'efficacia degli stranissimi metodi della clinica, irrompono nelle cucine e fanno razzia di cibarie, segnando di fatto il fallimento del progetto a un giorno dalla fine. Subito dopo ecco spuntare fuori anche l'onorevole che Alfio credeva morto, venuto per visitare la clinica; cos\u00ec Alfio capisce di essere stato ingannato tutto questo tempo da Silvano e, durante un acceso litigio, i due finiscono all'ospedale.\nProprio mentre sono ricoverati hanno l'idea vincente: cambiare completamente settore, trasformando Villa Samantha nella trattoria \"Ai 2 porconi - da Alfio e Silvano\" e i clienti di quest'ultima sono in gran parte ex pazienti della casa di cura.\nEdizioni.\nDel film esiste una versione lunga per la televisione, con dialoghi e scene molto pi\u00f9 ampie rispetto alla versione cinematografica. La versione edita in DVD \u00e8 quella cinematografica: la versione lunga \u00e8 stata mandata in onda spesso dai canali Mediaset.\nProduzione.\nIl film usc\u00ec nelle sale il 18 dicembre del 1986.\nIdeatore dell'operazione fu lo stesso Carlo Verdone che, data la volont\u00e0 del fratello Luca di esordire alla regia, pens\u00f2 a un soggetto che potesse rispecchiarne lo stile. L'ispirazione per la sceneggiatura venne tratta dalla visione di alcune pubblicit\u00e0 di vere cliniche dimagranti, che ai tempi erano particolarmente di moda.\nLe riprese furono effettuate nella primavera del 1986 nei dintorni di Tivoli: location principale fu Villa Attolico, situata sulla Appia Antica nei pressi della chiesa di San Giovanni a Porta Latina; inizialmente era previsto che il film dovesse avere tre protagonisti, ognuno dei quali in grado di raccogliere il pubblico delle principali aree del Paese: Pozzetto per il nord, Verdone per il centro e Luciano De Crescenzo per il Mezzogiorno. Quest'ultimo avrebbe dovuto interpretare il medico inventore della pappa dimagrante, ma alla fine cambi\u00f2 idea e decise di non prendere pi\u00f9 parte al progetto."}
{"id": "1741371", "revid": "1310927", "url": "https://it.wikipedia.org/wiki?curid=1741371", "title": "Pedro Moutinho", "text": ""}
{"id": "1741375", "revid": "486946", "url": "https://it.wikipedia.org/wiki?curid=1741375", "title": "KK Krka", "text": ""}
{"id": "1741377", "revid": "767487", "url": "https://it.wikipedia.org/wiki?curid=1741377", "title": "8 donne e \u00bd", "text": "8 donne e \u00bd \u00e8 un film del 1999 diretto da Peter Greenaway, omaggio, sin dal titolo, al regista italiano Federico Fellini.\n\u00c8 stato presentato in concorso al 52\u00ba Festival di Cannes.\nTrama.\nUn uomo rimane vedovo. Il figlio cerca di consolarlo procurandogli 9 amanti, di cui una disabile (senza gambe, il 1/2 del titolo)."}
{"id": "1741378", "revid": "339392", "url": "https://it.wikipedia.org/wiki?curid=1741378", "title": "UPC Telemach League", "text": ""}
{"id": "1741380", "revid": "767487", "url": "https://it.wikipedia.org/wiki?curid=1741380", "title": "A prima vista", "text": "A prima vista (\"At First Sight\") \u00e8 un film del 1999 diretto da Irwin Winkler, e interpretato da Val Kilmer e Mira Sorvino.\nTrama.\nVirgil \u00e8 un massofisioterapista in una clinica termale. Amy \u00e8 un architetto in carriera che s'innamora di lui e vuole che riacquisti la vista che aveva perso all'et\u00e0 di tre anni a causa di una grave malattia agli occhi. Trova via Internet un bravo oculista e lo convince all'operazione nonostante l'opposizione della sorella che lo ha allevato dopo la scomparsa dei genitori. L'operazione riesce ma Virgil si trova completamente a disagio nel mondo dei colori e della parola scritta. I problemi aumentano quando si profila un ritorno alla cecit\u00e0 totale.\nCuriosit\u00e0.\nIl film si basa su una storia vera, quella di Shirl Jennings, narrata da Oliver Sacks nel racconto \u201cVedere e non vedere\u201d, raccolto nel volume Un Antropologo su Marte, che narra di un uomo di 45 anni divenuto cieco all'et\u00e0 di tre anni circa, a seguito di una malattia.\nIl fatto che vedesse ancora alcune luci fece pensare ai medici che i problemi di Shirl non fossero causati da una retinite pigmentosa che aveva intaccato completamente le sue potenzialit\u00e0 visive, bens\u00ec fossero conseguenti alla persistenza di due spesse cataratte. L'operazione che fu fatta (dapprima sull'occhio destro) conferm\u00f2 tale ipotesi. Infatti, una volta rimosse le cataratte e sostituito il cristallino con uno artificiale, Shirl riprese a vedere, salvo perdere nuovamente la vista un annetto dopo a causa di una malattia pneumologica.\nShirl, comunque, pass\u00f2 il resto della sua vita ad aiutare persone non vedenti e divent\u00f2 un artista nella citt\u00e0 di Atlanta, dove visse fino alla morte con la moglie Barbara."}
{"id": "1741382", "revid": "767487", "url": "https://it.wikipedia.org/wiki?curid=1741382", "title": "Billy Clarke", "text": ""}
{"id": "1741384", "revid": "119693013", "url": "https://it.wikipedia.org/wiki?curid=1741384", "title": "A volte ritornano (film)", "text": "A volte ritornano (\"Sometimes They Come Back\") \u00e8 un film per la televisione del 1991 diretto da Tom McLoughlin, basato sul racconto di Stephen King che d\u00e0 il titolo alla raccolta omonima. \nIl film ha avuto due seguiti: \"A volte ritornano ancora\" (1996) diretto da Adam Grossman e \"Stazione Erebus\" (1998) diretto da Daniel Zelik Berk.\nTrama.\nJim \u00e8 un insegnante di letteratura. Per motivi di lavoro \u00e8 costretto a trasferirsi con la sua famiglia nella citt\u00e0 dove ha trascorso la sua traumatica infanzia. Da bambino Jim e suo fratello maggiore Wayne vennero aggrediti in un tunnel ferroviario da un gruppo di teppisti. Wayne perse la vita accidentalmente per mano del capobranco, Jim si mise in fuga mentre 3 dei 4 teppisti vennero investiti da un treno in corsa. Sconvolti dal terribile lutto il piccolo Jim e i suoi genitori abbandonarono per sempre la citt\u00e0. Ora, ormai maturo \u00e8 costretto a ritornare con la sua famiglia nello stesso luogo che segn\u00f2 la sua vita per sempre e dove lo attende il suo passato: i tre malviventi che uccisero suo fratello Wayne sono tornati per la resa dei conti.\nDistribuzione.\nIn Italia \u00e8 stato distribuito anche nelle sale cinematografiche, nell'estate del 1991."}
{"id": "1741385", "revid": "121622076", "url": "https://it.wikipedia.org/wiki?curid=1741385", "title": "Paul Vario", "text": "Fu un membro della famiglia mafiosa Lucchese. Assunse e mantenne il ruolo di caporegime fino agli anni settanta, dopodich\u00e9 si dimise. Vario era inoltre uno dei cugini di John e Steven Oddo, membri della famiglia Colombo. Gli altri membri della Famiglia Lucchese con cui Vario era in contatto erano Stefano LaSalle, Carmine Tramunti (boss) e Anthony Corallo (leader successivo). Sotto la direzione di Corallo, vi era come vice boss Salvatore \"Tom Mix\" Santoro, Sr.\nBiografia.\nVario nacque e visse tutta la sua vita a New York, dove conobbe presto la vita criminale. Cominci\u00f2 con una serie di furti presso l'aeroporto JFK, dopodich\u00e9 dirott\u00f2 un aereo. Vario poi conobbe ed entr\u00f2 in affari anche con membri della famiglia Gambino, come Carmine Fatico ed il famigerato John Gotti.\nQuando Vario divenne abbastanza ricco, riusc\u00ec ad aprire diversi locali di giochi d'azzardo nel quartiere di Brownsville a New York. In seguito fu accusato ed arrestato per gioco illegale, ma rifiut\u00f2 di cooperare con l'FBI. Fu scarcerato nel 1975, ma non ritorn\u00f2 nella sua cricca criminale. Cominci\u00f2 per\u00f2 a spacciare droga grazie al suo neo-conoscente Joseph \"Joe Beck\" DiPalmero. L'FBI intercett\u00f2 fin dagli albori questo nuovo traffico, e ne stim\u00f2 la portata in circa 30 tonnellate di traffico di narcotici.\nVario fu di nuovo imprigionato nel 1984 grazie alle testimonianze di Henry Hill e vi rimase fino alla morte, avvenuta il 3 maggio 1988 nel penitenziario federale di Fort Worth, a causa di un'insufficienza respiratoria.\nCultura di massa.\nPaul Vario \u00e8 stato interpretato da Paul Sorvino nella celebre pellicola \"Quei bravi ragazzi\" di Martin Scorsese. Nel film il cognome di Vario fu mutato in \"Cicero\"."}
{"id": "1741386", "revid": "767487", "url": "https://it.wikipedia.org/wiki?curid=1741386", "title": "El Greco (film 2007)", "text": "El Greco \u00e8 un film del 2007 diretto da Yannis Smaragdis e basato sulla vita del pittore greco El Greco."}
{"id": "1741388", "revid": "700393", "url": "https://it.wikipedia.org/wiki?curid=1741388", "title": "Deanne Butler", "text": "Carriera.\nIl 3 aprile 2008 ha vinto l'EuroCup, in seguito alla vittoria di Schio a Mosca per 78-69. Il 3 maggio vince anche il campionato italiano, in seguito alla vittoria sulla Phard Napoli."}
{"id": "1741390", "revid": "1571097", "url": "https://it.wikipedia.org/wiki?curid=1741390", "title": "Malinverno", "text": "Malinverno \u00e8 un brano musicale di Raf del 1991, contenuto originariamente nell'album \"Sogni... \u00e8 tutto quello che c'\u00e8\".\nDescrizione.\nNon fu scelta come singolo per la contemporanea presenza di altri brani famosi come \"Interminatamente\" e \"Oggi un dio non ho\".\nLa canzone fu poi riproposta nel 1997 con una versione pi\u00f9 orientata verso il jazz.\nIl testo prende spunto da un ritorno in inverno nella citt\u00e0 nella quale il protagonista sembrava avere incontrato l'anima gemella, per\u00f2 in inverno scompare tutto, e cos\u00ec anche l'amore.\nLa frase che fa maggiormente spicco \u00e8 \"Dove sei coi sandali / fermati aspettami\"."}
{"id": "1741399", "revid": "124831928", "url": "https://it.wikipedia.org/wiki?curid=1741399", "title": "Dominikos Theotokopoulos Kris epoiei", "text": "Dominikos Theotokopoulos Kris epoiei \u00e8 una mini serie-tv del 2008 diretta da Antonis Papadoupoulos e basato sulla vita del pittore greco El Greco."}
{"id": "1741401", "revid": "1305772", "url": "https://it.wikipedia.org/wiki?curid=1741401", "title": "Good Morning", "text": "Good Morning (\"buon giorno\" in lingua inglese) pu\u00f2 riferirsi a:"}
{"id": "1741402", "revid": "1543377", "url": "https://it.wikipedia.org/wiki?curid=1741402", "title": "Operazione Ira di Dio", "text": "Loperazione Ira di Dio tradotta anche Collera di Dio (ebraico: \u05de\u05d1\u05e6\u05e2 \u05d6\u05e2\u05dd \u05d4\u05d0\u05dc, \"Mivtza Za'am Ha'el\"), detta anche operazione Baionetta, fu un'operazione segreta organizzata dal Mossad per uccidere i soggetti ritenuti direttamente o indirettamente responsabili del massacro di Monaco (1972).\nFra i \"bersagli\", spiccavano membri di Settembre Nero e dell'OLP. Autorizzata dal \"premier\" Golda Meir nello stesso 1972, l'operazione si sarebbe protratta per pi\u00f9 di 20 anni.\nIn questo lungo periodo, gli operatori segreti israeliani uccisero dozzine di palestinesi ed arabi in tutta Europa \u2014 incorrendo, peraltro, in un tragico scambio di persona passato alla storia con il nome di Affare Lillehammer. A ci\u00f2 si aggiunse un colpo di mano delle forze speciali delle IDF eseguito in Libano nel 1973 per eliminare alcuni esponenti palestinesi di rilievo.\nTutte queste attivit\u00e0 scatenarono una serie di rappresaglie anti-ebraiche in varie parti del mondo e suscitarono in Israele dibattiti sia sul piano etico, sia sul piano della mera utilit\u00e0. A causa della natura segreta di tutta la faccenda, alcuni dettagli non sono verificabili, se si esclude la versione di Juval Aviv, che sostiene di aver guidato una delle squadre di \"killer\".\nLa vicenda ha ispirato varie opere letterarie e cinematografiche, tra cui \"Munich\" di Steven Spielberg (2005).\nSfondo storico e programmazione.\nIl massacro di undici atleti israeliani alle Olimpiadi estive del 1972 per opera dei palestinesi di Settembre Nero indusse Israele a considerare l'adozione di misure che prevenissero il ripetersi di azioni simili. Poco dopo la tragedia, Golda Meir istitu\u00ec il \"Comitato X\", un piccolo gruppo di autorit\u00e0 di governo investite del problema di formulare una risposta israeliana, guidato da lei stessa e dal ministro della Difesa Moshe Dayan.\nMeir nomin\u00f2 anche il generale Aharon Yariv suo consigliere per l'anti-terrorismo; Yariv, assieme a Zvi Zamir, direttore del Mossad, assunse il ruolo principale nel garantire il successo dell'operazione. Il comitato arriv\u00f2 alla conclusione che per creare un deterrente a futuri atti terroristici anti-israeliani era necessario assassinare esecutori e \"registi\" del Massacro di Monaco, e le \"esecuzioni\" dovevano avere una certa spettacolarit\u00e0.\nBench\u00e9 riluttante, la signora Meir autorizz\u00f2 la campagna di omicidi su vasta scala. Tuttavia, quando i tre attentatori di Monaco sopravvissuti furono rilasciati pochi mesi dopo\u00a0dalla Germania Ovest,\u00a0in ossequio alle richieste dei dirottatori\u00a0di un aereo Lufthansa, ogni sua remora sull'operazione si dissolse. L'immediatezza con cui i tedeschi avevano capitolato alle richieste dei terroristi aveva perfino alimentato il dubbio che tutto il dirottamento fosse una messinscena per aver modo di sottrarsi a future rappresaglie da parte dei terroristi stessi (e soprattutto dei loro amici). \nLa prima mossa del comitato fu incaricare l\"'intelligence\" israeliana di redigere una lista di \"condannati a morte\", in quanto coinvolti nella faccenda di Monaco. Il risultato fu ottenuto con la collaborazione di operativi dell'OLP che facevano il doppio gioco con il Mossad, e con informazioni fornite da servizi segreti europei \"amici\". Anche se il contenuto integrale della lista \u00e8 ancora sconosciuto, \u00e8 stato riferito che il numero finale dei bersagli potesse essere di 20, o secondo altri 35 persone, in parte elementi di Settembre Nero, in parte dell'OLP. \nUna volta sbrigata questa incombenza, fu demandato al Mossad di localizzare tali individui, ed ucciderli.\nUn punto critico del progetto fu l'idea di negabilit\u00e0 plausibile, ossia il fatto che fosse impossibile dimostrare un rapporto diretto tra gli omicidi ed Israele. Inoltre, con le operazioni si voleva incutere un timore pi\u00f9 diffuso tra i militanti palestinesi. Secondo David Kimche, ex vice direttore del Mossad,\n\u00abLo scopo non era tanto la vendetta quanto piuttosto di terrorizzarli [i militanti palestinesi]. Volevamo che si guardassero alle spalle e sapessero che stavamo loro addosso. E perci\u00f2 tentammo di non fare roba come sparare semplicemente ad un tizio per la strada \u2014 questo \u00e8 facile\u2026 tutto sommato.\u00bb \nOrganizzazione.\nSono comparse parecchie descrizioni di gruppi formati dal Mossad per svolgere la campagna di omicidi.\n\u00c8 possibile che fossero stati formati gruppi diversi con obiettivi diversi, e che siano esistiti in periodi di tempo differenti o sovrapponibili, il che spiegherebbe la variet\u00e0 di resoconti. Vi \u00e8 certezza solo degli assassinii effettivamente compiuti, mentre ulteriori informazioni sono basate su fonti carenti.\nSi sa pure che l'agente del Mossad Michael Harari\u00a0 sovrintese alla creazione ed alla direzione delle squadre, anche se alcune possono veramente non essere sempre state sotto la responsabilit\u00e0 del governo.\nSimon Reeve spiega che le squadre del Mossad consistevano di:\n\u00ab... quindici persone divise in cinque squadre: \"Aleph,\" che addestrava i \"killer;\" \"Bet,\" due guardie che avrebbero scortato e protetto i membri di \"Aleph;\" \"Heth,\" i cui agenti avrebbero curato la copertura dei colleghi affittando stanze d'albergo, appartamenti, auto e cos\u00ec via; \"Ayin,\" comprendente sei-otto agenti che rappresentavano il nucleo portante dell'operazione, pedinando gli obiettivi e garantendo una via di fuga per le squadre Aleph e Bet; \"Qoph,\" due agenti specialisti di trasmissioni.\u00bb\nQueste affermazioni, del resto, concordano con la descrizione delle proprie analoghe squadre (\"Kidon\") fatta da Victor Ostrovsky, un ex \"katsa\" del Mossad.\nIl racconto di un altro autore, Aaron Klein, sostiene che queste tre squadre in realt\u00e0 appartenevano ad un'unit\u00e0 denominata \"Caesarea,\" che avrebbe cambiato nome e sarebbe stata riorganizzata in \"Kidon\" a met\u00e0 degli anni settanta. Harari arriv\u00f2 a comandare tre \"Caesarea teams\" con una dozzina di componenti per ciascuna squadra, al cui interno operavano nuclei specializzati in logistica, sorveglianza, esecuzioni.\nCome abbiamo gi\u00e0 anticipato, una di queste squadre clandestine venne scoperta in occasione dell\"'Affare Lillehammer\" (si veda la sezione Ali Hassan Salameh in prosieguo), quando i sicari israeliani furono arrestati dalle autorit\u00e0 norvegesi. Harari ripar\u00f2 in Israele, e non si pu\u00f2 escludere che altri suoi compagni fossero analogamente riusciti a sottrarsi alla cattura. Secondo la rivista \"Time,\" il totale degli agenti Mossad coinvolti nell'omicidio sarebbe di 15 elementi, il che non si discosta molto da quanto descritto qui sopra.\nAssai diverso il racconto di Juval Aviv in \"Vendetta,\" secondo il quale il Mossad avrebbe messo in piedi un'unit\u00e0 di cinque agenti con uno speciale addestramento, che egli stesso avrebbe diretto in Europa. Aviv afferma pure che il suo gruppo agiva al di fuori di un diretto controllo governativo, e che il suo unico canale comunicativo era il solo Harari.\nOperazioni.\n1972.\nLa prima uccisione avvenne il 16 ottobre 1972 alle 22.30, quando il palestinese Wa'il Zu'ayter, poeta che lavorava come traduttore all'ambasciata libica, fu abbattuto con 12 colpi di pistola nell'androne del condominio in cui viveva a piazza Annibaliano a Roma. Due agenti israeliani avevano atteso che rincasasse dalla cena, e dopo l'agguato si erano volatilizzati servendosi di un covo sicuro. Al tempo Zu\u02bfayter era il rappresentante dell'OLP in Italia, e mentre Israele ufficiosamente lo accusava di essere membro di Settembre Nero, implicato in un attentato fallito contro un aereo di linea di El Al, i membri dell'OLP avevano sostenuto la sua totale estraneit\u00e0 a quel fatto. Abu Iyad, numero due dell'OLP, aveva dichiarato che Zu'ayter era \"energicamente\" contrario al terrorismo.\nIl secondo obiettivo colpito fu Mahmud Hamshari, rappresentante OLP in Francia. Usando un agente che si fingeva un giornalista, il Mossad attir\u00f2 la vittima fuori dal suo appartamento di Parigi al numero 175 di Rue d'Al\u00e9sia, per dar modo a una squadra di guastatori di infiltrarsi e piazzare una bomba nella parte inferiore di un telefono da tavolo. L'8 dicembre 1972, il \"giornalista\" chiam\u00f2 Hamshari, che rispose dal suo appartamento. Una volta che il \"bersaglio\" ebbe confermato la propria identit\u00e0 l'agente designato fece detonare la bomba mediante un interruttore via radio. Hamshari non rimase ucciso sul colpo, ma mor\u00ec un mese dopo per le gravi ferite riportate. Israele lo aveva scelto in quanto ritenuto il capo di Settembre Nero in Francia.\n1973.\nLa sera del 24 gennaio\u00a01973 il giordano Husayn al-Bashir, rappresentante del Fath a Cipro, spense la luce della sua camera all'Olympic Hotel di Nicosia. Un istante dopo, la bomba collocata sotto il suo letto da agenti del Mossad esplose (azionata da un telecomando), uccidendolo e devastando la stanza. Israele lo riteneva il capo di Settembre Nero a Cipro, anche se un altro buon movente per l'omicidio poteva rinvenirsi nei suoi stretti legami con il KGB.\nGli esecutori tornarono a Parigi il 6 aprile, quando fu ucciso da 11 colpi d'arma da fuoco in Rue de l'Arcade \u2014 anch'egli mentre rincasava da cena dal Caf\u00e9 de la paix, nei pressi dell'Opera\u2014 Basil al-Kubayssi, un professore di giurisprudenza\u00a0dell'Universit\u00e0 americana di Beirut, sospettato di fornire armi a Settembre Nero e di essere implicato in altre trame palestinesi. \nParecchi \"bersagli\" sulla lista del Mossad vivevano in Libano\u00a0in case protette da numerosa scorta, pertanto non alla portata dei metodi di assassinio descritti sin qui. Per ucciderli, fu lanciata l'operazione Primavera di Giovent\u00f9 una \"sub-operazione\" scaturita dalla pi\u00f9 grande campagna oggetto di questa voce. La notte del 9 aprile, \"commando\" del Sayeret Matkal ed altre squadre di appoggio (tra i combattenti vi era pure il futuro primo ministro Ehud Barak) lanciarono ripetute incursioni contro Beirut\u00a0e Sidone. In quei luoghi, riuscirono ad eliminare una quantit\u00e0 di dirigenti OLP di alto livello, tra cui Muhammad Abu Yusuf al-Najjar (Ab\u016b Y\u016bsuf), Kamal Adwan, veterano del Fath, e Kamal Nasser, portavoce OLP. Rami Adwan, figlio del predetto Kam\u0101l, era nell'appartamento in cui fu ucciso suo padre, e dichiar\u00f2 che quest'ultimo era del tutto estraneo all'affare Monaco, ma effettivamente aveva organizzato la resistenza contro l'occupazione israeliana della Cisgiordania. \"Cos\u00ec l'attacco di Monaco,\" afferma Rami, \"per gli israeliani fu un'occasione miracolosa, proprio perfetta per ammazzare un po' di gente.\"\nSubito dopo la spedizione in Libano, vi furono a stretto giro altri tre omicidi. Zaiad Muchasi, il rimpiazzo di Husayn al-Bashir a Cipro, salt\u00f2 in aria nella sua camera d'albergo di Atene (11 aprile). Altri due membri secondari di Settembre Nero, Abd al-Hamid Shibi e Abd al-Hadi Nakaa, furono feriti nella loro auto a Roma.\nIsraele prese anche a seguire Mohammad Boudia, un direttore delle operazioni di Settembre Nero in Francia, algerino\u00a0di nascita, noto per i suoi travestimenti e per le avventure con le donne. Il 28 giugno Boudia fu assassinato a Parigi da una mina terrestre, attivata a pressione ed imbottita di frammenti metallici, piazzata sotto il sedile della sua auto dal Mossad.\nAli Hassan Salameh.\nIl Mossad continuava a ricercare Ali Hassan Salameh, soprannominato il \"Principe Rosso,\" capo di Forza 17 e \u2014 secondo Israele \u2014 l'operativo di Settembre Nero che avrebbe architettato il massacro di Monaco. Questa opinione \u00e8 sempre stata contrastata da resoconti dei principali capi di Settembre Nero, che, pur ammettendone il coinvolgimento in molti attacchi in Europa, negano che Salameh avesse alcuna relazione con i fatti di Monaco.\nQuasi un anno dopo Monaco, il Mossad riteneva di essere giunto a localizzare Salameh in una cittadina norvegese, Lillehammer. Il 21 luglio 1973, nell'ambito di quello che sar\u00e0 ricordato come l\"'Affare Lillehammer,\" una squadra di agenti Mossad uccise Ahmed Bouchiki, un cameriere marocchino scambiato per Salameh in conseguenza dell'erronea \"soffiata\" di un informatore (in realt\u00e0 il malcapitato nulla aveva da spartire con il terrorismo).\nSei agenti Mossad, tra cui due donne, furono catturati dalle autorit\u00e0 norvegesi, mentre altri, compreso il capo Mike Harari, riuscirono a rifugiarsi in Israele. Cinque dei catturati furono condannati per l'omicidio ed incarcerati, ma furono rilasciati e restituiti ad Israele nel 1975.\nVictor Ostrovsky asserisce che Salameh venne usato come esca per depistare il Mossad attraverso false informazioni sui suoi spostamenti.\nIn conseguenza del caso, l'indignazione internazionale per il deprecabile attentato ad un innocente indusse Golda Meir ad ordinare la sospensione dell\"'Operazione Ira di Dio\". Il prosieguo delle indagini norvegesi e le rivelazioni compiute dagli agenti catturati vanificarono molte risorse del Mossad in tutta Europa: covi, agenti e metodi operativi.\nTuttavia cinque anni dopo si decise di riprendere le operazioni (al tempo, era divenuto primo ministro Menachem Begin), e di scovare i \"bersagli\" della lista ancora in circolazione.\nIl Mossad inizi\u00f2 la sorveglianza sugli spostamenti di Salameh dopo averlo rintracciato a Beirut nel tardo autunno 1978. Verso la fine di quell'anno, o all'inizio del 1979 un'agente Mossad che si qualificava come Erika Mary Chambers entr\u00f2 in Libano con un passaporto britannico rilasciato nel 1975, ed affitt\u00f2 un appartamento sulla \"Rue Verdun\", una strada che Salameh frequentava. Arrivarono anche degli altri agenti, tra cui due coperti dagli pseudonimi di Peter Scriver e Roland Kolberg, rispettivamente muniti di passaporto inglese e canadese. Qualche tempo dopo il loro arrivo, una Volkswagen imbottita di esplosivo al plastico venne parcheggiata in \"Rue Verdun\", in un punto visibile dall'appartamento affittato. Alle 15:35 del 22 gennaio\u00a01979, mentre Salameh con le sue quattro guardie del corpo transitava su una Chevrolet\u00a0familiare, un radiocomando fece brillare la carica della Volkswagen, massacrando gli occupanti della Chevrolet. Dopo cinque \"fiaschi\", il Mossad aveva eliminato Salameh. Tuttavia, l'esplosione aveva ucciso anche quattro passanti, tra cui uno studente inglese e una suora tedesca, oltre a ferire 18 altre persone nei paraggi. Immediatamente dopo l'operazione, i tre funzionari del Mossad sparirono nel nulla, cos\u00ec come altri 14 agenti che \u2014 si suppone \u2014 avevano a vario titolo partecipato all'azione.\nI sequestratori di Monaco.\nCome abbiamo gi\u00e0 ricordato, tre degli otto militanti che compirono il massacro di Monaco erano sopravvissuti al maldestro colpo di mano della polizia tedesca nella base aerea di F\u00fcrstenfeldbruck, ed erano stati arrestati dalle autorit\u00e0 locali: Jam\u0101l al-J\u0101sh\u012b, Adnan al-J\u0101sh\u012b, e Muhammad Safadi. Furono rilasciati alcune settimane dopo, quando i dirottatori di un jet Lufthansa lo richiesero ricattatoriamente al governo tedesco.\nSi era pensato che Adnan al-Gashei e Muhammad Safadi fossero stati entrambi assassinati parecchi anni dopo il massacro: al-J\u0101sh\u012b fu rintracciato (dopo un contatto con un suo cugino) in uno stato del Golfo, e Safadi fu trovato per i contatti che aveva continuato a mantenere con la sua famiglia in Libano. Tale versione \u00e8 stata messa in discussione da un recente libro di Aaron Klein, che asserisce che Adnan mor\u00ec di infarto cardiaco negli anni settanta mentre Safadi sarebbe stato ucciso in Libano dai cristiani falangisti al principio degli anni ottanta, o addirittura \u2014 a dar credito a un operativo OLP amico di Safadi \u2014 sarebbe ancora in vita.\nJam\u0101l al-J\u0101sh\u012b si diede alla macchia in Nordafrica; concesse un'intervista nel 1999\u00a0al regista Kevin Macdonald per il documentario \"Un giorno a settembre\", ed \u00e8 considerato ancora vivente.\nAltre azioni.\nOltre agli omicidi espliciti, il Mossad impieg\u00f2 un ventaglio di altri mezzi in risposta al massacro di Monaco e per scoraggiare future azioni terroristiche. Secondo Victor Ostrovsky, si fece ricorso alla guerra psicologica, ad esempio diffondendo necrologi di militanti viventi e mandando ad altri dettagliatissime informazioni personali. Reeve inoltre afferma che il Mossad avrebbe chiamato giovani esponenti di spicco palestinesi \u2014 dopo aver fatto ostentazione delle notizie riservate conosciute su di loro \u2014 ammonendoli a dissociarsi dalla causa palestinese. In modo pi\u00f9 diretto, il Mossad inizi\u00f2 una campagna di lettere esplosive contro attivisti palestinesi in tutta Europa. Lo storico Benny Morris scrive che questi attacchi causarono ferite non fatali ai loro obiettivi, tra cui persone in Algeria\u00a0e Libia, studenti palestinesi che sostenevano la loro causa a Bonn\u00a0e Copenaghen ed un funzionario della Mezzaluna Rossa\u00a0a Stoccolma. Klein menziona pure un incidente al Cairo, in cui una bomba \"fece cilecca\", risparmiando i due palestinesi cui era destinata.\nOmicidi di controversa attribuzione.\nAlcuni assassinii, consumati o tentati, sono stati ascritti alla campagna \"Ira di Dio,\" bench\u00e9 l'effettivo coinvolgimento del Mossad in detti eventi sia dubbio.\nIl 27 luglio 1979, Zuheyr Mohsen, il capo delle operazioni militari dell'OLP, cadde sotto il piombo di sicari a Cannes, all'uscita di un casin\u00f2. A seconda delle fonti, ne sarebbero responsabili il Mossad, altri palestinesi, eventualmente l'Egitto. Mohammed Daoud Oudeh, un comandante di Settembre Nero che rivendica apertamente un ruolo progettuale nella strage di Monaco, fu ripetutamente fatto segno all'azione di fuoco di un \"killer\" nell'atrio di un hotel a Varsavia. Ha affermato che fosse riconducibile al Mossad, ma non \u00e8 chiaro se piuttosto fosse opera di una \"scheggia separatista\" palestinese. L'otto giugno 1992, Atef Bseiso, capo dell\"'intelligence\" dell'OLP, fu ferito mortalmente da due sicari che usavano armi silenziate. Anche se l'OLP e un libro di Aaron Klein ne accusano il Mossad, altri resoconti indicano come colpevole Abu Nidal.\nReazioni.\nLa risposta di Settembre Nero.\nSettembre Nero non riusc\u00ec pi\u00f9 a compiere operazioni clamorose quanto quella di Monaco dopo l'inizio di \"Ira di Dio,\" anche se in effetti tent\u00f2 e port\u00f2 a compimento un certo numero di attacchi e di sequestri di ostaggi contro Israele.\nIn analogia alla campagna di pacchi-bomba del Mossad, tra settembre ed ottobre 1972 furono inviate decine di pacchi-bomba da Amsterdam ad altrettante sedi diplomatiche israeliane in tutto il mondo, uccidendo Ami Shachori, consigliere diplomatico israeliano per l'agricoltura in Gran Bretagna.\nIl 28 dicembre 1972, quattro militanti di Settembre Nero s'impadronirono dell'ambasciata israeliana di Bangkok, catturando dodici ostaggi. Anche se le loro richieste erano state disattese, le trattative garantirono il rilascio di tutti gli ostaggi, e ai sequestratori fu concesso un salvacondotto per il Cairo.\nQuando Settembre Nero venne a conoscenza che Golda Meir si sarebbe recata a Roma per incontrare il papa Paolo VI (gennaio 1973), organizz\u00f2 un attentato contro il primo ministro israeliano. Furono infiltrati in Italia alcuni missili terra-aria \"spalleggiabili\" del tipo \"Strela 2\" sovietici e vennero posti presso l'aeroporto di Fiumicino, mentre si avvicinava l'aereo della signora Meir.\nL'attacco fu sventato \"in extremis\" da agenti Mossad che sorvegliavano l'aeroporto e riuscirono a bloccare tutte le squadre dei tiratori prima dell'arrivo dell'aereo.\nInoltre, due israeliani sospettati di spionaggio furono uccisi con colpi d'arma da fuoco, e la stessa sorte tocc\u00f2 ad un funzionario israeliano a Washington (D.C.).\nBaruch Cohen, agente Mossad a Madrid, fu ucciso da un giovane contatto palestinese il 23 gennaio 1973.\nVittorio Olivares, giovane dipendente El Al sospettato da Settembre Nero, fu anch'egli ucciso a colpi d'arma da fuoco a Roma, nell'aprile del 1973. Un terzo uomo, il colonnello Yosef Alon, al tempo consigliere militare diplomatico israeliano negli USA, fu assassinato il 1\u00ba luglio 1973 a Chevy Chase (Maryland).\nSettembre Nero condusse altres\u00ec diversi altri attacchi, solo indirettamente contro Israele, tra cui il sequestro di diplomatici occidentali nell'ambasciata saudita presso Khartum, ma il gruppo ufficialmente conflu\u00ec in al-Fath nel dicembre 1974.\nLa reazione araba.\nSe la prima ondata di omicidi (autunno '72 - primavera '73) aveva causato grande dissapore tra le autorit\u00e0 palestinesi, fu invece la gi\u00e0 ricordata o\"perazione Primavera di Giovent\u00f9\" dell'aprile 1973 a turbare veramente il mondo arabo. L'audacia della missione, oltre al fatto che dirigenti di primo piano (Yasser Arafat, Abu Iyad, e Ali Hassan Salameh) si trovassero a pochi passi dal luogo dello scontro, alimentarono il mito dell'\"onnipotenza\" d'Israele, che sembrava davvero in grado di colpire dove e quando desiderava farlo. L'episodio suscit\u00f2 anche un diffuso cordoglio popolare. Ai funerali delle vittime del \"raid\", cinquecentomila persone si riversarono per le strade di Beirut. Quasi sei anni dopo, furono in centomila (compreso Arafat) nello stesso luogo ad accompagnare la sepoltura di Salameh .\nL'operazione indusse pure alcuni fra i governi arabi meno radicali a far pressione sui palestinesi perch\u00e9 cessassero di portare attacchi contro obiettivi israeliani.\nPer la minaccia di far venir meno il sostegno ai palestinesi se avessero usato i passaporti del loro governo negli attacchi ad Israele, alcuni militanti presero ad usare documenti israeliani contraffatti.\nCritiche.\nBersagli eventualmente errati.\nDa quando vi \u00e8 stata notizia degli omicidi, Israele ha dovuto affrontare le accuse di aver perseguitato persone che non avevano a che fare con la strage di Monaco, o addirittura erano estranee del tutto al terrorismo.\nNel libro del 2005 \"Striking Back\", l'autore Aaron Klein (che sostiene di fondare il proprio testo in gran parte su rare interviste con alti funzionari Mossad implicati nelle missioni di rappresaglia) asserisce che il Mossad aveva scoperto un solo uomo direttamente collegato al massacro. Si tratta di Atef Bseiso, al cui omicidio (a Parigi) non si arriv\u00f2 prima del 1992 (come peraltro abbiamo gi\u00e0 detto).\nKlein continua precisando che le informazioni su Zu\u02bfayter, il primo palestinese ucciso, erano Sviluppa il concetto, affermando che i veri progettatori ed esecutori di Monaco si erano rifugiati nel Blocco orientale e nei Paesi arabi, dove Israele non poteva raggiungerli. Al contempo, solo attivisti palestinesi di secondo piano che avevano la sventura di circolare indifesi nell'Europa occidentale furono uccisi. \"Le autorit\u00e0 dell'\"intelligence\" israeliana pretendevano che quei morti ammazzati fossero responsabili di Monaco; i comunicati dell'OLP li fecero risultare personaggi importanti; questo accrebbe a dismisura l'immagine di un Mossad dispensatore di morte a proprio piacimento\". L'operazione funzion\u00f2 non soltanto per punire i perpetratori del crimine di Monaco, ma anche come deterrente contro la reiterazione di fatti simili, scrive Klein. \"Per il secondo traguardo, un qualunque operativo OLP morto andava bene come qualsiasi altro\". Klein cita un'importante fonte d'\"intelligence\": \"Ci ribolliva il sangue. Quando c'era un'informazione che investiva qualcuno, non stavamo l\u00ec ad esaminarla sotto una lente d'ingrandimento.\"\nAbu Dawud, fra i principali \"architetti\" della strage di Monaco, ha dichiarato in un'intervista (rilasciata prima del film \"Munich\") che Israele non uccise alcuno dei responsabili dell'attacco di Monaco. A conferma di ci\u00f2, dice: \"Son tornato a Ramallah nel 1995, e Israele sapeva che il piano dell'operazione Monaco era mio\". Neanche il capo di Settembre Nero, Abu Iyad, fu ucciso da Israele, anche se fu assassinato a Tunisi da Abu Nidal (1991). L'ex direttore del Mossad Zvi Zamir ha ribattuto (intervista del 2006) che Israele era interessato a colpire \"l'infrastruttura delle organizzazioni terroristiche in Europa\" piuttosto che i diretti responsabili di Monaco \"Non avevamo altra scelta che iniziare con misure preventive.\"\nObiezioni morali.\nSi sono rivolte critiche anche alla tattica stessa dell'omicidio. Mentre progrediva la campagna, i parenti degli atleti caduti a Monaco venivano informati sui progressi dell'operazione. Simon Reeve riferisce che alcuni parenti si sentivano vendicati, mentre altri, tra cui la vedova dello schermidore Andre Spitzer, restavano perplessi. La vedova dell'agente Mossad assassinato, Baruch Cohen, ha definito la missione come \"nauseante\", riferendosi particolarmente al troncone di operazione specificamente rivolto a vendicare il suo defunto marito.\nEffetti sul terrorismo.\nAnche altre voci hanno messo in discussione l'efficacia dell'operazione, confrontata con il raggiungimento degli obiettivi prefissi. Secondo Ronen Bergman, (corrispondente in tema di sicurezza del quotidiano israeliano \"Yediot Ahronoth\" ed esperto di Mossad): \u00abquesta campagna arrest\u00f2 la maggior parte del terrorismo OLP fuori dei confini d'Israele. Contribu\u00ec in qualche modo a promuovere la pace in Medio Oriente? No. Strategicamente fu un fallimento completo.\u00bb\nL'ex \"katsa\" Victor Ostrovsky ha dichiarato che la direzione assegnata da Golda Meir \u2013 ovvero: concentrarsi massicciamente su personale e progetti OLP \u2013 distolse energia al processo di raccolta di \"intelligence\" presso gli stati vicini ad Israele. Questo potrebbe essere uno dei motivi per cui il Mossad non fu in grado di avvertire i segnali premonitori della Guerra del Kippur, che nel 1973 colse effettivamente di sorpresa la difesa israeliana.\n\"Vendetta\" (romanzo).\nIl libro del 1984 \"Vendetta. La vera storia della caccia ai terroristi delle Olimpiadi di Monaco 1972\" del giornalista canadese\u00a0George Jonas\u00a0narra (in prima persona) la storia di una squadra di sicari israeliani, dal punto di vista di un ex agente Mossad che ne era il comandante, Avner. \u00c8 opinione diffusa che dietro a tale pseudonimo si nasconda Juval Aviv, un israeliano che gestisce un'agenzia investigativa privata a New York. Tuttavia, la versione di Aviv-Avner non \u00e8 stata oggetto di verifica indipendente da quella che Jonas stesso riferisce di aver condotto.\nJonas fa riferimento ad un ex direttore dell\"'RCMP Security Service,\" John Starnes, che dice di credere complessivamente alla storia di Aviv.\nNondimeno, il direttore del Mossad \"pro tempore\", Zvi Zamir, ha dichiarato di non aver mai conosciuto Aviv.\nIl romanzo \"Vendetta\" ha ispirato due film. Il gi\u00e0 rammentato \"Munich\" di Spielberg era infatti stato preceduto (1986) dal telefilm-miniserie TV \"Sword of Gideon\" diretto da Michael Anderson. In tutte queste versioni cine-televisive si adopera lo pseudonimo di \"Avner\" e ci si concede qualche licenza poetica\u00a0rispetto al racconto originale."}
{"id": "1741407", "revid": "599013", "url": "https://it.wikipedia.org/wiki?curid=1741407", "title": "Graham Barrett", "text": ""}
{"id": "1741410", "revid": "1576978", "url": "https://it.wikipedia.org/wiki?curid=1741410", "title": "Il prezzo della libert\u00e0", "text": "Il prezzo della libert\u00e0 (\"Cradle Will Rock\") \u00e8 un film del 1999 diretto da Tim Robbins.\n\u00c8 stato presentato in concorso al 52\u00ba Festival di Cannes.\nTrama.\nNella New York degli anni trenta, mentre una compagnia teatrale, presieduta da Orson Welles, cerca di allestire la pi\u00e8ce \"Cradle Will Rock\", dagli evidenti contenuti comunisti, si incrociano i destini di vari personaggi come Diego Rivera, Nelson Rockefeller, John Houseman, Margherita Sarfatti e molti altri.\nil film si sarebbe dovuto realizzare nel 1985 con la regia dello stesso Orson Welles e come produttore esecutivo il regista John Landis . Per problemi produttivi il film alla fine non si realizz\u00f2 e, anni dopo la morte di Welles, la vedova di quest'ultimo vendette la sceneggiatura a Tim Robbins,che per\u00f2,a detta di Landis si discosta molto dalla sceneggiatura originale di Welles."}
{"id": "1741412", "revid": "767487", "url": "https://it.wikipedia.org/wiki?curid=1741412", "title": "Michael Higdon", "text": ""}
{"id": "1741417", "revid": "121882196", "url": "https://it.wikipedia.org/wiki?curid=1741417", "title": "Lanificio Fratelli Cerruti", "text": "Il Lanificio Fratelli Cerruti dal 1881 \u00e8 un'azienda italiana di moda e abbigliamento, con sede a Biella, che produce tessuti pregiati per l\u2019alta sartoria. Fondata nel 1881 da Antonio Cerruti insieme ai suoi due fratelli e a un cugino, da allora \u00e8 amministrata dalla famiglia Cerruti.\nStoria.\nLe origini (1881 \u2013 1940).\nIl nome della famiglia Cerruti, fin dal Settecento, compare negli elenchi comunali di Biella sotto la voce \u201cArti et Negotij\u201d, con la quale si identificavano i fabbricanti e i produttori di stoffe, attivit\u00e0 storicamente tipica del territorio biellese. Dal XVIII secolo fino al 1881 diverse generazioni della famiglia lavorano presso numerose fabbriche della zona come esperti tessitori. Grazie a questa tradizione viene accumulata l\u2019esperienza e il capitale economico necessario all\u2019avvio di una propria attivit\u00e0 tessile.\nNel 1881 Antonio Cerruti, insieme a due fratelli e a un cugino, fonda l\u2019azienda, stabilendone la sede a Biella, sulle sponde del torrente Cervo \u2013 posizione strategica in quanto la lavorazione tessile necessita di grandi quantit\u00e0 di acqua. Quella del torrente \u00e8 poi un\u2019acqua particolarmente dolce, povera di minerali e calcio, ideale per lavare le lane. L\u2019obiettivo dell\u2019azienda \u00e8 quello di proseguire la tradizione di famiglia in modo autonomo e indipendente, producendo tessuti innovativi e di grande qualit\u00e0, seguendo per\u00f2 il solco della storica tradizione biellese. Grazie al nome ben noto nel territorio, il successo non tarda ad arrivare, e gi\u00e0 dopo pochi anni la fabbrica viene ampliata con macchinari pi\u00f9 moderni per filare e tessere, oltre che con saloni che sfruttano la prima illuminazione elettrica.\nAgli inizi del Novecento la produzione annua ammonta a 10.000 pezze di tessuti fini pettinati ed \u00e8 in costante aumento. Nel 1915 la guida dell\u2019azienda passa al figlio di Antonio, Silvio Cerruti, che dirige il Lanificio insieme allo zio Quintino, occupandosi soprattutto dello sviluppo delle nuove collezioni e della qualit\u00e0 delle materie prime. Con lo scoppio della Prima Guerra Mondiale gli impianti aumentano la loro efficienza per garantire una maggiore produzione di panno grigio-verde destinata all\u2019Esercito Italiano. Nel solo 1917 ne vengono prodotti 170.000 metri. Dal 1920 il lanificio si ingrandisce ulteriormente e, sotto l\u2019impulso di Silvio, si apre al mercato estero, in particolare il Sud America e il Medio Oriente.\nDa Silvio a Nino Cerruti (1940 \u2013 1962).\nSotto la guida di Silvio l\u2019azienda si amplia ulteriormente e vengono modernizzati gli impianti di filatura, tessitura e tintoria. Nel 1945 lavorano presso il Lanificio F.lli Cerruti circa 700 addetti, con 140 telai e 7100 fusi per filare; sono cifre significative per l\u2019epoca e per l\u2019industria manifatturiera del territorio. Nello stesso anno Silvio Cerruti viene designato come Presidente dell\u2019Associazione dell\u2019Industria Laniera Italiana. \u00c8 un periodo molto delicato, e tra i primi compiti Silvio affronta, con successo, il problema della determinazione delle quote di lana sucida per le diverse aziende. La risoluzione di questo problema porta gradualmente alla ripresa del settore laniero. Nello stesso periodo si dedica a una radicale ristrutturazione dei reparti produttivi strategici del Lanificio.\nNel 1950 Silvio muore prematuramente e l\u2019azienda passa sotto la guida del figlio, l\u2019allora ventenne Nino Cerruti, che interrompe gli studi per dedicarsi all\u2019attivit\u00e0 di famiglia, cercando costantemente l\u2019innovazione e prestando grande attenzione alla moda e al design. Nel 1957 Nino decide di fare il grande salto nel mondo della moda maschile, fondando la Hitman, specializzata nella produzione di capi da uomo \u2013 cappotti, pantaloni e giacche \u2013 e assumendo giovani stilisti emergenti, tra cui Giorgio Armani. L\u2019azienda pu\u00f2 contare su uno staff di circa 350 dipendenti, e produce 120.000 capi all\u2019anno; negli anni Sessanta oltre met\u00e0 della produzione \u00e8 destinato all\u2019estero.\nLe boutique e l\u2019alta moda (1963 \u2013 2001).\nNel 1963 la Hitman lancia Flying Cross, la prima linea sartoriale di pr\u00eat-\u00e0-porter maschile di lusso, ideata dal sarto e stilista Osvaldo Testa. In questo periodo il brand sviluppa la distintiva anima anglo-napoletana che sar\u00e0 sua caratteristica, combinando la tradizione sartoriale napoletana con il gusto anglosassone per i tessuti pregiati e di alta qualit\u00e0. Nel 1967 Nino lancia a Parigi Cerruti 1881, il proprio marchio pr\u00eat-\u00e0-porter maschile di alta qualit\u00e0; \u00e8 il primo stilista italiano a farlo. L\u2019anno successivo, il 1968, la maison tiene la sua prima sfilata, e lo stilista inizia a essere riconosciuto come l\u2019ideatore dello stile Casual Chic, moda glamour e lussuosa, ma non eccessivamente formale, che si diffonde sempre pi\u00f9 conquistando i mercati. La sfilata \u00e8 rivoluzionaria: modelli e modelle sfilano con gli stessi abiti.\nIl marchio, insieme al suo ideatore, acquista fama mondiale. A testimonianza della versatilit\u00e0 e della creativit\u00e0 dello stilista, nel 1978 viene lanciato anche il primo profumo Nino Cerruti, che prende semplicemente il nome dell\u2019ormai celebre \u201cSignor Nino\u201d. Nel 1982 il brand inizia ad affermarsi anche all\u2019interno del vastissimo \u2013 e in parte ancora inesplorato \u2013 mercato cinese.\nNino diventa, negli anni Ottanta, lo stilista preferito delle star del cinema, soprattutto per eventi di risonanza globale come il Festival del Cinema di Cannes o la cerimonia di premiazione degli Oscar. Gli abiti Cerruti vestono le star anche in moltissimi film; il primo sar\u00e0 Michael Douglas, nel 1985. Contemporaneamente il brand inizia ad affermarsi anche come marchio di capi di grande qualit\u00e0 per sportivi, in particolare tennisti, sciatori e team di Formula 1 come la Ferrari. Nel 1994, infatti, diventa designer unico della squadra del Cavallino, aumentando ulteriormente la propria popolarit\u00e0.\nGrazie alla fama acquisita nel tempo, il brand apre nuovi negozi in Cina, Hong Kong, Indonesia e Thailandia, a testimonianza della sempre maggior espansione nei mercati esteri, e in particolare asiatici.\nOltre la moda (2001 \u2013 2017).\nNel 2001 Nino Cerruti cede il settore moda del marchio per dedicarsi interamente al Lanificio. Nel 2005 decide di entrare nel settore dell\u2019interior design acquisendo Baleri Italia, azienda milanese leader di settore fondata nel 1984 da Enrico Baleri. Nel 2009, dalla collaborazione creativa tra i due brand, nasce Cerruti Baleri.\nNel frattempo, nel 2006 viene inaugurato il nuovo centro direzionale del Lanificio disegnato dal celebre architetto e designer Vico Magistretti; \u00e8 l\u2019ultimo progetto di una lunga e famosa carriera.\nIl presente (2018 - ).\nNel luglio del 2018 il fondo anglo-londinese Njord Partner, con sede a Londra, acquisisce l\u201980% del Lanificio, mentre il restante 20% rimane alla famiglia Cerruti. Paolo Torello Viera viene nominato Amministratore Delegato del Lanificio F.lli Cerruti 1881, mentre Nino Cerruti assume il titolo di Presidente. L\u2019obiettivo dell\u2019acquisizione \u00e8 stato quello di sviluppare le potenzialit\u00e0 del marchio con una rinnovata attenzione alla sostenibilit\u00e0 \u2013 economica e ambientale. Come ha dichiarato lo stesso stilista: \u00abC'era l'esigenza di dare nuova forza al gruppo, salvaguardandone i due DNA distintivi, che sono la qualit\u00e0 e l'innovazione\u00bb.\nNel 2019, il Lanificio realizza ancora il 100% dei propri tessuti nella sede di Biella.\nCollezioni.\nIl Lanificio F.lli Cerruti 1881 lavora le diverse materie prime \u2013 come lane australiane, cashmere mongolo, cotone, lino, canapa e alcune fibre sintetiche \u2013 proponendo collezioni di tessuti sempre pi\u00f9 gender-fluid, per il settore dell\u2019alta moda e della sartoria di eccellenza, con riflessi anche nei tessuti sportivi e casual. Al 2020 la collezione \u00e8 divisa in tre linee: Main, ITravel e Flow.\nLa Linea ITravel \u00e8 dedicata ai tessuti da viaggio, sia business che pi\u00f9 informali, che si caratterizzano per trattamenti antipiega specifici e tecniche di finissaggio che rendono i colori brillanti e resistenti.\nLa Linea Flow, presentata a Milano Unica 2020, \u00e8 pensata per superare i confini di genere e delle occasioni d\u2019uso grazie a soluzioni genderless di grande versatilit\u00e0 e comfort.\nLa Linea Main \u00e8 composta da diverse linee di tessuti dedicate a un\u2019eleganza pi\u00f9 formale, fatta di fantasie e pesi tipici del guardaroba business-oriented. Le linee principali sono:\nTra gli altri tessuti di sartoria si trovano linee come Preziosi, con tessuti realizzati con composizioni di vigogna in vari pesi, oppure Alpaca, un tessuto ottenuto dall\u2019alpaca suti raffinato e prezioso. Mohair \u00e8 pensato per abiti da giorno di grande vestibilit\u00e0. Nino Cerruti ne apprese la lavorazione, tipica inglese, visitando l\u2019Inghilterra nel secondo dopoguerra. Prestige, di estrema finezza, \u00e8 invece ideato per esaltare abiti comodi e da viaggio.\nCerruti nella cultura.\nIl cinema.\nDagli anni Ottanta in poi il brand Cerruti 1881 ha vestito numerose star del cinema in occasioni di premi e cerimonie. Gi\u00e0 dagli anni Settanta, per\u00f2, il brand ha vestito i protagonisti di numerosi film europei come La Diagonale Du Fou, Mr. Klein, Le Magnifique, L'H\u00e9ritier, Borsalino, Combat de Fauves, Il Danno, Julia and Julia con Kathleen Turner, Tre vite e una sola morte.\nDal 1984 ha poi contribuito a vestire anche i protagonisti di diversi film di Hollywood, come:\nNel 1998 Nino Cerruti compare nel ruolo di se stesso in una scena del film Il genio (\"Holy Man\") con Eddie Murphy, dove chiacchiera con il protagonista durante un viaggio in aereo.\nLo sport.\nDagli anni Ottanta il brand Cerruti ha vestito numerosi sportivi di tutto il mondo, soprattutto tennisti e sciatori, con divise sportive divise formali o per il tempo libero.\nL'arte e l'alta cucina.\nNel 1985 Cerruti collabora alla realizzazione della copertura del Pont-Neuf a Parigi, l\u2019installazione artistica realizzata da Christo e Jeanne-Claude. A supportare il montaggio dell\u2019opera furono chiamate le guide alpine di Chamonix, che lavorarono indossando magliette e divise del Lanificio Cerruti 1881.\nNel gennaio 2019, in collaborazione con Filrus, i tessuti Cerruti hanno vestito Team Italia, capitanato dallo chef Enrico Crippa, al Bocuse d\u2019Or, il campionato mondiale di cucina.\nCollaborazioni.\nIl Lanificio F.lli Cerruti collabora con giovani stilisti emergenti che in varie occasioni (come la fiera Milano Unica o gli eventi presso Cittadellarte di Biella) propongono interpretazioni uniche e personali dei tessuti del lanificio. Tra i diversi, giovani stilisti ci sono:"}
{"id": "1741418", "revid": "22475", "url": "https://it.wikipedia.org/wiki?curid=1741418", "title": "Buynaksk", "text": ""}
{"id": "1741419", "revid": "767487", "url": "https://it.wikipedia.org/wiki?curid=1741419", "title": "Journ\u00e9e naturelle", "text": "Journ\u00e9e naturelle \u00e8 un cortometraggio del 1947 diretto da Alain Resnais e basato sulla vita del pittore tedesco Max Ernst."}
{"id": "1741422", "revid": "126257", "url": "https://it.wikipedia.org/wiki?curid=1741422", "title": "Michael Hurst", "text": "\u00c8 conosciuto soprattutto per aver interpretato la parte di Iolao nella serie televisiva \"Hercules\", trasmessa negli USA dal 1995 al 1999. Attualmente vive in Nuova Zelanda, dove si \u00e8 sposato con l'attrice Jennifer Ward-Lealand e con la quale ha avuto due figli. \nCarriera.\nOltre che nel gi\u00e0 citato \"Hercules\", ha recitato anche in altre serie televisive quali \"Heroes\" (1984-1986), \"Xena\" (1997-2001), \"Andromeda\" (2002), in cui recita nuovamente al fianco dell'attore \"Kevin Sorbo\" con cui aveva gi\u00e0 recitato in Hercules, \"Shortland Street\" (2003), \"Power Rangers Ninja Storm\" (2003), \"Maddigan's Quest\" (2006). Inoltre ha anche preso parte a diversi film per la Tv e per il grande schermo, i pi\u00f9 recenti dei quali sono \"The Last Magic Show\" (2007), \"We're Here To Help\" (2007), \"The Tattoist\" (2007), \"The Map Reader\" (2008) e \"Bitch Slap\" (2009).\nAltri progetti.\nHurst \u00e8 anche regista, avendo diretto alcuni episodi delle serie \"Hercules\", \"Xena - Principessa guerriera\", \"Jack Of All Trades\" e altri programmi per la Tv. Hurst ha diretto anche due film per il grande schermo: \"Jubilee\" (2000) e \"Treasure Island Kids: The Mistery of Treasure Island\" (2004).\nNel corso dell'anno 2009-2010, ha diretto alcuni episodi del telefilm fantasy \"La Spada della Verit\u00e0\". Nel 2010 dirige alcuni episodi del nuovo serial \"Spartacus\" e nel 2011 dirige un episodio del prequel \"\"."}
{"id": "1741424", "revid": "287204", "url": "https://it.wikipedia.org/wiki?curid=1741424", "title": "Festa delle barche drago", "text": "La festa delle barche drago ( o ), chiamata anche festa di Duanwu () o festa di Duen Ng () \u00e8 una festa tradizionale cinese che si tiene il quinto giorno del quinto mese del calendario cinese; per questo \u00e8 conosciuta anche come il Doppio quinto o festa del Doppio cinque () e si celebra da tempo anche in altre parti dell'Asia orientale. In Occidente, \u00e8 nota comunemente come festa delle barche drago e si celebra tipicamente durante i mesi estivi, con le regate e le gare di barche drago che costituiscono il nucleo centrale delle manifestazioni.\nOrigini della festa tra leggenda e storia.\nLa festa di Duen Ng ebbe origine nell'antica Cina. Una concezione tradizionale sostiene che la festa commemori l'alto funzionario e poeta patriottico Qu Yuan (noto anche come Wut Yuen) (ca. 340 a.C.-278 a.C.) dell'antico stato di Chu (periodo dei regni combattenti). Qu Yuan si suicid\u00f2 annegandosi nel fiume Miluo perch\u00e9 aveva scoperto che Chu, la sua amata patria, era stata sconfitta in una battaglia vitale contro lo stato rivale di Qin, perdendo cos\u00ec da quel momento la propria indipendenza. Gli abitanti del luogo, sapendo che era un uomo buono, si precipitarono a salvarlo remando a tutta forza a bordo di lunghe e strette canoe chiamate barche drago (). Per impedire ai pesci di divorarne il corpo, inoltre, essi gettarono loro del cibo e tentarono di allontanarli spaventandoli con il suono dei tamburi e con il rumore dei remi sbattuti in acqua. Da questi eventi sarebbe quindi nata la tradizione della festa, che prevede la corsa delle barche drago, accompagnate da gong e tamburi, in ricordo della tragica sorte di Qu Yuan. Durante la festa, inoltre, si consumano involtini di riso chiamati \"zongzi\" (), che simboleggiano il cibo gettato in acqua per nutrire i pesci.\nTuttavia, la ricerca storica ha rivelato che la festa \u00e8 probabilmente anche una celebrazione caratteristica dell'antica societ\u00e0 agricola cinese, legata al raccolto del grano invernale, poich\u00e9 celebrazioni simili esistevano da tempo in molte altre parti della Cina dove Qu Yuan non era conosciuto. In alternativa alcuni ritengono che la festa derivi dalle antiche usanze legate al solstizio d'estate, e altri ancora che sia una forma di venerazione del totem del drago, dispensatore di pioggia, praticata nell'antichit\u00e0 dagli abitanti delle zone lungo il Fiume Azzurro. Quando le interazioni tra i Cinesi residenti in regioni diverse aumentarono, queste feste simili finirono con il fondersi tra loro.\nNei primi anni della Repubblica di Cina, il Duen Ng era celebrato anche come il \"Giorno dei Poeti\", in omaggio alla fama di Qu Yuan, il primo grande poeta della storia cinese.\nLa festa al giorno d'oggi.\nConsumare gli zongzi costituisce l'usanza pi\u00f9 importante della festa delle barche drago. Chiamati anticamente \"jiaoshu\", gli \"zongzi\" sono fagottini di foglie di canna farciti di riso glutinoso, di forma conica o a cuscinetto, legati con una cordicella, che si fanno cuocere al vapore. Gli \"zongzi\", preparati con cura la sera alla vigilia della festa, oltre ad essere la principale specialit\u00e0 gastronomica, sono anche doni da scambiarsi tra amici e parenti durante le visite della festa. Altre specialit\u00e0 locali consumate nel corso della festa nelle varie parti del paese, sono ad esempio le uova salate di anatra ed il vino di \"realgar\" i quali, secondo le credenze popolari, sarebbero in grado di scacciare le influenze nefaste.\nAltre usanze riguardano la decorazione della casa. Il giorno della festa alle porte delle case si appendono rametti di artemisia e di tifa, entrambe erbe medicinali, che servono sia per scongiurare le influenze maligne, sia per prevenire e curare le malattie che possono facilmente insorgere al principio dell'estate, a causa del clima umido e della diffusione degli insetti nocivi. I bambini, inoltre, ricevono vari portafortuna da indossare: fili di seta di cinque colori, simbolo di longevit\u00e0, una borsetta ricamata a forma di tigre o di zucca, piena di aromi, da portare al collo, scarpe a forma di testa di tigre per i piedini e sul petto una pettorina con una tigre ricamata.\nNelle zone lungo il corso medio-inferiore del Fiume Azzurro, nella Cina meridionale, le gare delle barche-drago costituiscono una delle usanze pi\u00f9 importanti della festa e, secondo la tradizione, ricordano la corsa disperata delle barche dei locali per tentare di salvare Qu Yuan dall'annegamento. Le gare si svolgono ogni anno nei fiumi e nei laghi e vedono la partecipazione di cinquanta-sessanta battelli, la cui prua reca scolpita nel legno una testa di drago dai colori vistosi e di vario aspetto. Si tratta di grandiosi spettacoli, pieni di colori e di suoni: accompagnati dal ritmo assordante di gong e tamburi, i battelli si rincorrono, tra lo sventolio delle bandiere variopinte e le urla eccitate della folla assiepata sulle rive, segnando il momento culminante della festa.\nDate.\nCome accennato, la festa delle barche drago si tiene il quinto giorno del quinto mese del calendario cinese."}
{"id": "1741427", "revid": "1573940", "url": "https://it.wikipedia.org/wiki?curid=1741427", "title": "Boophis luteus", "text": "Boophis luteus () \u00e8 una rana della famiglia Mantellidae, endemica del Madagascar.\nBiologia.\n\u00c8 una specie dalle abitudini terrestri, che si riproduce nei torrenti.\nDistribuzione e habitat.\nQuesta specie \u00e8 diffusa nella fascia di foresta pluviale del Madagascar orientale.\n\u00c8 presente all'interno di numerose aree protette tra cui la Riserva naturale integrale di Betampona e il Parco nazionale di Masoala."}
{"id": "1741439", "revid": "767487", "url": "https://it.wikipedia.org/wiki?curid=1741439", "title": "Max Ernst - Entdeckungsfahrten ins Unbewu\u00dfte", "text": "Max Ernst - Entdeckungsfahrten ins Unbewu\u00dfte \u00e8 un documentario cortometraggio del 1963 diretto da Carl Lamb, Peter Schamoni e basato sulla vita del pittore tedesco Max Ernst."}
{"id": "1741456", "revid": "1573940", "url": "https://it.wikipedia.org/wiki?curid=1741456", "title": "Case per indigenti", "text": "Il complesso di Case per indigenti (propriet\u00e0 della Fondazione \"Comitato per le case ad uso degli indigenti di Firenze\" ONLUS, con sede in Via Mannelli, 71 50136 Firenze) si trova in via del Franciabigio 15 a Firenze.\nL'edificio sorge nella zona del Pignone, in un lotto prospiciente via Franciabigio. Si tratta di una strada secondaria praticata quasi esclusivamente dai residenti del quartiere, ma inserita tra via del Sansovino e via dell'Argin Grosso, due delle arterie maggiormente congestionate dalla circolazione motorizzata.\nStoria.\nIl Comitato per le case ad uso degli indigenti di Firenze, fondato a Firenze nel 1885 con lo scopo di costruire alloggi popolari per i bisognosi che avevano perso i loro alloggi a seguito della ristrutturazione di parte del centro storico, era stato costituito con nuovo statuto nel 1914 per provvedere alla realizzazione di alloggi per famiglie munite di certificato di povert\u00e0. All'amministrazione pubblica era demandata la scelta delle aree dove attuare i programmi di edilizia economica destinata alle varie classi sociali, mediante un concorso fra le varie societ\u00e0 cooperative allora attive; in particolare, nel caso del comitato degli indigenti, il comune di Firenze contribu\u00ec alla costruzione di nuovi alloggi cedendo gratuitamente a tale istituzione aree edificabili di propriet\u00e0 comunale.\nTra il 1911 e il 1916 il comitato realizz\u00f2 edifici in via Fra' Giovanni Angelico, via Villamagna e via Adriani continuando la sua attivit\u00e0 tra il 1926 e il 1935 con gli interventi di via Circondaria, via del Gelsomino, via Campo d'Arrigo, via B. Dei, via del Paradiso e via Uguccione della Faggiola.\nL'ultimo intervento \u00e8 quello di via Franciabigio iniziato nel 1938 e completato prima dello scoppio della seconda guerra mondiale. Il comitato ne promosse la costruzione avvalendosi anche dei tecnici comunali per la redazione dei progetti e per la direzione dei lavori. Il 14 gennaio 1940, come si legge nella pagina di cronaca fiorentina de \"La Nazione\", viene inaugurato alla memoria di Costanzo Ciano.\nArchitettura.\nIl blocco \u00e8 costituito da 103 appartamenti per un totale di 319 vani differenziati dimensionalmente e ripartiti in 13 alloggi di due vani, 67 di 3 vani e 23 di quattro vani, al fine di soddisfare le esigenze di nuclei familiari diversamente composti. La tecnica costruttiva \u00e8 quella tipica dell'epoca impiegata per realizzare edilizia a carattere popolare: muratura portante ordinaria mista di pietrame e laterizio con solai in laterizio armato.\nSi tratta di un corpo di fabbrica a prevalente sviluppo longitudinale concluso alle estremit\u00e0 da due brevi ali ortogonali, rivolte all'interno del lotto venendo a determinare planimetricamente una forma a \"C\" allungata. Nella corte retrostante si trovano tre edifici di ridotte dimensioni a un piano solo, quello in posizione centrale \u00e8 attualmente adibito a luogo di ritrovo condominiale, quelli laterali in origine concepiti come lavatoi comuni vengono utilizzati come deposito dagli inquilini.\nLa parte centrale del blocco si sviluppa in altezza per cinque piani fuori terra, uno in pi\u00f9 rispetto ai due corpi laterali ad \"L\" di quattro piani.\nIl prospetto sulla strada presenta superfici intonacate di colore giallo paglierino e una fascia basamentale a tinta scura che contrassegna il piano terra. Le finestre allineate sulle fasce marcadavanzale hanno cornici differenziate cromaticamente. Il notevole sviluppo del fronte accentuato dai ricorsi orizzontali \u00e8 interrotto dai corpi lievemente aggettanti dei vani scala, di cui due raggiungibili dall'ampio ingresso centrale e due dai due portoni laterali.\nIl blocco centrale, che contiene l'androne di ingresso al piano terra, nei piani superiori \u00e8 arretrato rispetto al filo strada formando al primo piano tre piccole terrazze contigue. Tale rientranza accoglie al secondo e al terzo piano quattro balconi in muratura con spigolo arrotondato.\nL'impiego di tali elementi compositivi in facciata \u00e8 un esempio isolato nel panorama delle realizzazioni del comitato degli indigenti tutte prive di ogni elemento decorativo, caratterizzate da una semplicit\u00e0 rigorosa che riflette l'evidente esigenza di contenere le spese di realizzazione."}
{"id": "1741463", "revid": "767487", "url": "https://it.wikipedia.org/wiki?curid=1741463", "title": "Robin Ticciati", "text": "Biografia.\nDi origini italiane (il nonno nacque a Roma e suonava pianoforte e violoncello come poi il padre) compie gli studi al Clare College dell'Universit\u00e0 di Cambridge e suona il pianoforte, violino e percussioni alla National Youth Orchestra. Dal 1996 si perfeziona nella direzione orchestrale insieme a Colin Davis e a Simon Rattle e due anni pi\u00f9 tardi compie il suo debutto sul palcoscenico. Il 26 giugno 2005, a soli 22 anni, viene chiamato a sostituire Riccardo Muti diventando cos\u00ec il direttore d'orchestra pi\u00f9 giovane a condurre l'Orchestra Filarmonica del Teatro alla Scala di Milano in un concerto dove vengono eseguiti brani di Johannes Brahms (il Doppio Concerto) e Edward Elgar (le Variazioni Enigma op. 36) Dal 2006 dirige l'Orchestra dell'Accademia nazionale di Santa Cecilia e nell'agosto di quello stesso anno \u00e8 il direttore d'orchestra pi\u00f9 giovane a salire sul podio del Festival di Salisburgo dirigendo l'opera di Wolfgang Amadeus Mozart \"Il sogno di Scipione\" nel quadro delle celebrazioni del 250\u00ba anniversario della nascita del compositore salisburghese in una rappresentazione filmata e trasmessa dalla televisione austriaca, editata in seguito su DVD.\nNel 2017 Dirige Eugenio Onegin al Met di New York con la Netrebko, Peter Mattei e la Maximova.\nGi\u00e0 direttore musicale e supervisore artistico dell'Orchestra del Festival di Glyndebourne, nel gennaio 2007 assume le stesse cariche per un'orchestra svedese."}
{"id": "1741477", "revid": "599013", "url": "https://it.wikipedia.org/wiki?curid=1741477", "title": "Bethany Donaphin", "text": "Alta 190 cm, ha giocato come centro nella Pallacanestro Femminile Schio.\nCarriera.\nCresciuta nella Stanford University, ha giocato con le New York Liberty, con la Caja Rural Las Palmas e con il Fenerbah\u00e7e \u0130stanbul prima di passare nel campionato italiano con Schio. Ha vinto lo scudetto 2005-06 e il 3 aprile 2008 ha conquistato l'EuroCup, in seguito alla vittoria di Schio a Mosca per 78-69. Il 3 maggio vince anche il campionato italiano, in seguito alla vittoria sulla Phard Napoli."}
{"id": "1741481", "revid": "889336", "url": "https://it.wikipedia.org/wiki?curid=1741481", "title": "Oftalmoscopio", "text": "L'oftalmoscopio \u00e8 uno strumento che permette di osservare il fondo dell'occhio e dunque delle varie strutture che compongono la tonaca retinica del bulbo oculare.\nDescrizione.\nL'esame delle strutture interne dell'occhio mediante questo strumento \u00e8 essenziale in alcune condizioni molto comuni (diabete, ipertensione) in cui la presenza di alterazioni dei vasi retinici (dilatazioni, tortuosit\u00e0, emorragie), della macula e della papilla ottica possono dare indicazioni importanti sullo stato della malattia. L'esame viene detto appunto \"oftalmoscop\u00eca\" o \"fundoscop\u00eca\" e viene di solito eseguito in ambiente oscuro, previa dilatazione della pupilla con un midriatico.\n\u00c8 anche di fondamentale importanza nell'osservazione degli occhi dei neonati e dei bambini entro i 3 anni di et\u00e0. In alcuni casi di malattie quali retinoblastoma congenito, cataratta congenita o glaucoma congenito - o quando queste malattie si presentano in un secondo momento rispetto alla nascita - tramite l'osservazione del fondo dell'occhio e della camera oculare \u00e8 possibile stabilire se sia o no il caso di procedere con esami pi\u00f9 specifici ed approfonditi allo scopo di iniziare il prima possibile una cura.\nL'invenzione dell'oftalmoscopio si fa risalire a Charles Babbage nel 1847, ma lo strumento non fu utilizzato fino a quando Hermann von Helmholtz nel 1851 ne ide\u00f2, indipendentemente dal primo ricercatore, un tipo analogo che fu presentato alcuni anni pi\u00f9 tardi a Bruxelles in un convegno di oculisti che ne riconobbero la grande utilit\u00e0 e ne diffusero l'uso.\nSi trattava del cosiddetto \"oftalmoscopio indiretto\", che prevede l'interposizione di una lente convessa tra osservatore e paziente. L'immagine che si ottiene \u00e8 reale, rovesciata e ingrandita circa 3 volte.\nNel 1915, Willam Noah Allyn e Frederick Welch inventarono invece il primo \"oftalmoscopio diretto\" autoilluminato, precursore dell'apparecchio oggi utilizzato da tutti gli oculisti del mondo. Con l'oftalmoscopio diretto, l'immagine \u00e8 virtuale, diritta e ingrandita circa 15 volte."}
{"id": "1741482", "revid": "599013", "url": "https://it.wikipedia.org/wiki?curid=1741482", "title": "Quinto Veranio", "text": ""}
{"id": "1741486", "revid": "767487", "url": "https://it.wikipedia.org/wiki?curid=1741486", "title": "Croce al merito con spade", "text": "La croce al merito con spade (in polacco: \"Krzy\u017c Zas\u0142ugi z Mieczami\") \u00e8 una onorificenza polacca istituita, il 19 ottobre 1942, dal governo in esilio della Polonia a Londra, assegnata per atti di coraggio e valore non connessi direttamente al combattimento e per merito dimostrato in circostanze pericolose.\nL'ordine ha tre gradi:"}
{"id": "1741488", "revid": "228587", "url": "https://it.wikipedia.org/wiki?curid=1741488", "title": "Complesso residenziale a Monterinaldi", "text": ""}
{"id": "1741489", "revid": "1714743", "url": "https://it.wikipedia.org/wiki?curid=1741489", "title": "Guglielmina Cristiana di Sassonia-Weimar", "text": "Biografia.\nEra figlia di Giovanni Ernesto II di Sassonia-Weimar e di Cristina Elisabetta di Schleswig-Holstein-Sonderburg-Franzhagen.\nSpos\u00f2 a Sondershausen il 25 settembre 1684 Cristiano Guglielmo di Schwarzburg-Sondershausen.\nCristiano era rimasto vedovo il 2 maggio 1684 della prima moglie Antonia Sibilla di Barby-M\u00fchlingen da cui aveva avuto sette figli. Guglielmina diede alla luce otto figli:"}
{"id": "1741490", "revid": "729019", "url": "https://it.wikipedia.org/wiki?curid=1741490", "title": "Jeremy Guscott", "text": "Biografia.\nGuscott \u00e8 nato, cresciuto e ha speso la sua intera carriera rugbistica \u2014 in gran parte dilettantistica \u2014 a Bath.\nTra i primi giocatori di colore di alto livello del Regno Unito, nel periodo ante-professionismo Guscott svolse la libera professione di muratore, poi si impieg\u00f2 alla British Gas nell'ufficio pubbliche relazioni.\nCon il Bath vinse sette titoli nazionali e nove coppe Anglo-Gallesi, pi\u00f9 un titolo di campione d\u2019Europa.\nJeremy Guscott esord\u00ec in Nazionale maggiore nel maggio 1989 a Bucarest contro la con una vittoria 58-3 che vide anche tre sue mete, che gli valsero un'immediata chiamata per la selezione dei British Lions in \"tour\" in Australia quell\u2019anno.\nQuello fu il primo di tre \"tour\" cui Guscott prese parte: anche nel 1993 e nel 1997 il giocatore fu convocato, per un totale di 8 \"test match\" e 7 punti.\nCon l', invece, Guscott prese parte a tutti i Cinque Nazioni dal al a eccezione di quello del , saltato per infortunio; ne vinse quattro, tre dei quali con il Grande Slam.\nFu anche presente a tre edizioni consecutive della Coppa del Mondo, quella del 1991 in Inghilterra (dove giunse alla finale), quella del 1995 in Sudafrica e quella del 1999 in Galles.\nQuest'ultima fu la competizione che segn\u00f2 la fine della sua carriera internazionale: la partita contro fu infatti l'ultima disputata con la maglia dell', poi un infortunio alla coscia tenne Guscott fuori dal prosieguo della Coppa del Mondo.\nL'infortunio acceler\u00f2 la decisione di ritirarsi, che giunse nel novembre 2000, dopo un \"match\" contro il Rotherham.\nDopo il ritiro Guscott ha intrapreso la carriera televisiva e oggi \u00e8 commentatore sportivo per la BBC, specializzato in grandi appuntamenti come la Coppa del Mondo o il Sei Nazioni. Ancora in attivit\u00e0 pubblic\u00f2 una sua autobiografia, \"At the Centre\" (1995)."}
{"id": "1741508", "revid": "36426", "url": "https://it.wikipedia.org/wiki?curid=1741508", "title": "San Salvatore in Onda", "text": ""}
{"id": "1741514", "revid": "123117548", "url": "https://it.wikipedia.org/wiki?curid=1741514", "title": "Heart and Soul (brano musicale)", "text": "Heart and Soul \u00e8 una canzone popolare. La musica \u00e8 stata scritta da Hoagy Carmichael, le parole da Frank Loesser, fu pubblicata nel 1938. La versione originale del 1938 fu eseguita da Larry Clinton &amp; his Orchestra con Bea Wain.\nLa melodia della canzone viene ripresa in chiave moderna nel singolo \"Play That Song\" del gruppo americano Train, uscito a fine 2016.\nNella cultura di massa.\n\u00c8 stata usata per la colonna sonora di:"}
{"id": "1741515", "revid": "260676", "url": "https://it.wikipedia.org/wiki?curid=1741515", "title": "Palazzo Bonagia", "text": "Palazzo Bonagia del duca di Casteldimirto \u00e8 sito in via Alloro e pur essendo, oggi, allo stato di rudere \u00e8 considerato una delle espressioni pi\u00f9 notevoli dell'architettura civile settecentesca a Palermo.\nNel XVIII secolo Antonino Stella, duca di Casteldimirto, procedette al rinnovamento ed ampliamento del suo palazzo di origine quattrocentesca, sito tra il palazzo dei Monroy, principi di Pandolfina e la non pi\u00f9 esistente chiesa di Santa Barbara la Soprana. Il prospetto venne realizzato su progetto di Nicol\u00f2 Palma (1750).\nA realizzare invece lo scalone fu Andrea Giganti (1755 circa). Ed \u00e8 proprio lo scalone a tenaglia in marmo rosso di Castellammare del Golfo, ad essere considerato un capolavoro, per le sue raffinate soluzioni sia costruttive che scenografiche. Attualmente il palazzo \u00e8 allo stato di rovina, in quanto danneggiato dalle bombe durante la seconda guerra mondiale \u00e8 stato oggetto, sino al 1985, di tutta una serie di interventi che invece che mirare ad un suo restauro portarono alla sua parziale demolizione.\nSolo in anni recenti \u00e8 avvenuta la messa in sicurezza da parte del Comune di Palermo e la sua destinazione a suggestivo spazio teatrale all'aperto."}
{"id": "1741516", "revid": "767487", "url": "https://it.wikipedia.org/wiki?curid=1741516", "title": "Gy\u0151rasszonyfa", "text": "Gy\u0151rasszonyfa \u00e8 un comune di 506 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1741520", "revid": "200568", "url": "https://it.wikipedia.org/wiki?curid=1741520", "title": "Bromati", "text": ""}
{"id": "1741521", "revid": "767487", "url": "https://it.wikipedia.org/wiki?curid=1741521", "title": "Gy\u0151rs\u00e1g", "text": "Gy\u0151rs\u00e1g \u00e8 un comune di 1.505 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1741523", "revid": "767487", "url": "https://it.wikipedia.org/wiki?curid=1741523", "title": "Gy\u00f3r\u00f3", "text": "Gy\u00f3r\u00f3 \u00e8 un comune di 442 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1741525", "revid": "1573940", "url": "https://it.wikipedia.org/wiki?curid=1741525", "title": "Palazzo della Cassa di Risparmio di Firenze", "text": "Il Palazzo della Cassa di Risparmio di Firenze si trova a Firenze in via Santa Caterina d'Alessandria 14 ed era stato costruito come sede locale del Giornale del Mattino.\nStoria.\nNel 1952 venne concessa la licenza edilizia per la trasformazione dell'immobile dall'originaria destinazione residenziale in stabilimento tipografico. Pochi mesi pi\u00f9 tardi, nell'aprile 1953, i lavori risultavano ultimati. Gli architetti coinvolti furono Enzo e Giorgio Giuseppe Gori.\nNel 1972 l'edificio pass\u00f2 nuovamente di propriet\u00e0 dalla societ\u00e0 immobiliare \"Le Ruote\" - che aveva realizzato la prima ristrutturazione - alla Cassa di Risparmio di Firenze. I relativi lavori di riorganizzazione in uffici bancari vennero avviati nell'anno successivo e riguardarono essenzialmente i saloni al piano terreno, adibiti alle attivit\u00e0 aperte al pubblico, mentre invariata rest\u00f2 la distribuzione dei piani superiori (la centrale elettronica occupa il grande ambiente del secondo piano presumibilmente gi\u00e0 destinato a locale tecnico).\nArchitettura.\nLe coperture a volta, visibili nel salone della banca, al piano terra, denunciano che gi\u00e0 in origine una porzione preesistente viene inglobata nel nuovo edificio, dietro la nuova facciata \"moderna\". Di tale passaggio progettuale non si hanno, per\u00f2, riscontri grafici n\u00e9 documentari. Il progetto dell'edificio originario, del 1952, risulta infatti disperso presso l'archivio G. Gori, giacente presso la biblioteca del Dipartimento di progettazione della Facolt\u00e0 di architettura di Firenze.\nGli unici elaborati comprendono solo lo stato dei luoghi (rilievo) e il relativo progetto di trasformazione a uso uffici (cfr. \"Il Mattino dell'Italia Centrale\" del 12 aprile 1953).\nL'epoca di costruzione e la cultura progettuale entro la quale nasce l'edificio ne consentono una caratterizzazione in senso \"individualista\", come oggetto in s\u00e9 concluso, del resto del tutto giustificata dal contesto, prevalentemente di recente edificazione. Nel paramento murario della chiesa che quasi lo fronteggia, risalente alla met\u00e0 dell'Ottocento, sembra potersi rinvenire qualche spunto per il trattamento di facciata che presenta un'analogia di materiali e del loro uso differenziato.\nL'edificio occupa un lotto d'angolo in una zona che, nei primi anni '50, si andava definendo nella sua vocazione terziaria. L'uso come uffici bancari \u00e8 parzialmente diversificato, in uffici per societ\u00e0 consociate della banca proprietaria dell'immobile - ai due piani superiori - e in locali per i servizi bancari al pubblico, al piano terra. Al piano interrato, una piccola superficie \u00e8 destinata a parcheggio, la restante a locali di deposito.\nL'impianto planimetrico si compone di due parti. Una prima, prospiciente il lato su via delle Ruote, si svolge intorno all'ampia scala principale, caratterizzata da una struttura a due rampe divergenti che, staccandosi progressivamente dalle pareti laterali, conferisce un certo respiro a tutto lo spazio circostante. Sembra inoltre essere stata soggetta a interventi di sola sostituzione dei materiali di finitura.\nIl corpo di fabbrica lungo la via Santa Caterina d'Alessandria si innesta, invece, sulla parte che dovrebbe essere preesistente, almeno a giudicare dalle strutture murarie.\nL'involucro esterno \u00e8 definito da un linguaggio sobriamente razionalista. Esso forma un nucleo compatto costituito dal volume in mattoni, articolato dalla fascia basamentale e dalle logge scavate nell'angolo, che corre sul prospetto principale e su cui aggetta il corpo laterale, scandito dalle aperture seriali degli uffici disposti su via delle Ruote.\nPosteriori al primo progetto sono le due aperture prossime all'angolo, al piano terreno, nonch\u00e9 la modifica di tutti i materiali di finitura: i lavori di rifacimento degli interni, non pi\u00f9 visibili nella loro immagine iniziale, sono frequenti e tuttora in corso."}
{"id": "1741530", "revid": "1543377", "url": "https://it.wikipedia.org/wiki?curid=1741530", "title": "Amanzia Gu\u00e9rillot", "text": "Biografia.\nAmanzia Gu\u00e9rillot Inganni, nata il 20 aprile 1828 da Nicol\u00f2 Gu\u00e9rillot, primo contabile di Napoleone a Milano, fu una pittrice italiana di origine francese, allieva, amante e, successivamente, moglie del pittore bresciano Angelo Inganni.\nL'incontro col futuro marito avvenne a Milano nel 1842, e fu proprio lui a insegnarle i primi rudimenti della pittura in cambio di alcune lezioni di francese per la nipote del pittore.\nSeconda moglie di Inganni, dopo Aurelia Bertera, visse con il pittore marito presso la Santissima sul colle Barbisone nella localit\u00e0 franciacortina di Gussago, in provincia di Brescia.\nCondusse una vita tranquilla nell'ex convento domenicano di propriet\u00e0 del mecenate bresciano Paolo Richiedei per poi trasferirsi, rimasta vedova per la seconda volta, presso la nipote Alessandrina a Boffalora sopra Ticino ove trascorse gli ultimi anni di vita e dove mor\u00ec nel 1905, venendo sepolta nel cimitero locale."}
{"id": "1741540", "revid": "290948", "url": "https://it.wikipedia.org/wiki?curid=1741540", "title": "Trattamento delle acque", "text": "Per trattamento delle acque possono essere intesi diversi tipi di azione sulle acque:"}
{"id": "1741541", "revid": "110157", "url": "https://it.wikipedia.org/wiki?curid=1741541", "title": "National Secular Society", "text": "La National Secular Society \u00e8 un'organizzazione del Regno Unito che promuove i valori del secolarismo laico. Fondata da Charles Bradlaugh nel 1866, la societ\u00e0 \u00e8 membro organizzatore della International Humanist and Ethical Union e supporta l'Amsterdam Declaration 2002.\nObiettivi.\nPortando il vessilo della \"lotta contro i privilegi religiosi\", le campagne della societ\u00e0 sono dirette verso: la destatalizzazione della Chiesa Anglicana, l'annullamento di ogni sussidio fornito alle scuole religiose, l'abolizione dell'esenzione dalle tasse per le chiese, l'abolizione della legge sulla blasfemia dal diritto inglese e altre ancora.\nSebbene l'organizzazione sia chiaramente creata in favore di quelli che rifiutano il sovrannaturale, la NSS pratica campagne di tipo laico che mirano alla libert\u00e0 religiosa in quanto diritto essenziale e non alla cancellazione della religione.\nSoci Onorari.\nSono soci onorari dell'associazione:\nPremio Secolarista dell'Anno.\nL'ottobre di ogni anno, l'NSS elegge il \"Secularist of the Year\" (Secolarista dell'Anno)e tiene una cerimonia di premiazione durante la quale il vincitore riceve il \"Irwin Prize\", un premio di 5000 sterline.\nSono stati vincitori del Premio Irwin:"}
{"id": "1741550", "revid": "628767", "url": "https://it.wikipedia.org/wiki?curid=1741550", "title": "Gy\u0151rladam\u00e9r", "text": "Gy\u0151rladam\u00e9r \u00e8 un comune di 1.288 abitanti situato nella provincia di Gy\u0151r-Moson-Sopron, nell'Ungheria nordoccidentale.\nLa citt\u00e0 \u00e8 situata tra le citt\u00e0 di Gy\u0151rz\u00e1moly e Dunaszeg. Il fiume Ladom (affluente dello Szigetk\u00f6z), dopo la nominazione del villaggio, scorreva in quest'area paludosa. Il villaggio fu citato per la prima volta in un documento del XII secolo. La chiesa locale fu costruita nel 1946 sulla base di un granaio. Il campanile fu eretto nel 1967, mentre l'interno dell'edificio fu restaurato nel 1997.\nIl lago N\u00e1das e la foresta Somos nel basso corso del fiume Szigetk\u00f6z sono le uniche zone protette situate nel territorio della citt\u00e0. Esso \u00e8 costituito da esemplari rari, e talvolta unici, in tutta l'Ungheria. Il canale Szavai, che attraversa la citt\u00e0, \u00e8 importante per la sua economia poich\u00e9 vi si pratica la pesca.\nL\u2019insediamento non \u00e8 molto lontano dal confine con la Repubblica Ceca."}
{"id": "1741551", "revid": "125008418", "url": "https://it.wikipedia.org/wiki?curid=1741551", "title": "Gaetano Fuardo", "text": "Biografia.\nFiglio di Ferdinando e di Maria Grazia Turino.\nAlla morte dei genitori, continu\u00f2 gli studi grazie a un lascito di uno zio. Si laure\u00f2 a Milano in ingegneria chimica. Spos\u00f2 Gerli Clelia Anna che mor\u00ec a causa di un tumore pochi anni dopo.\nDurante la prima guerra mondiale fu ufficiale di fanteria.\nNel 1920 emigr\u00f2 in Francia dove un'industria si era offerta di permettergli di continuare gli studi sulla benzina solida che aveva intrapreso negli anni precedenti.\nLa scoperta della benzina \"F\".\nNel 1935, a Parigi, Fuardo comunic\u00f2 ufficialmente la scoperta della benzina ininfiammabile solida ribattezzata benzina \"F\" con la sua iniziale.\nPer il normale utilizzo di questo carburante si rendeva necessario un processo di conversione allo stato liquido.\nIl rapimento da parte del S.I.M..\nNel 1935 si trasfer\u00ec a Londra, ma nel 1937 quando l'Inghilterra gli offr\u00ec un contratto per la cessione esclusiva del suo brevetto non accett\u00f2 e prefer\u00ec ritornare in Italia.\nFece quindi domanda per lasciare l'Inghilterra ma il permesso non gli fu accordato. Pertanto il Servizio Informazioni Militare italiano avvertito dall'addetto italiano presso l'ambasciata Bruto Brivonesi organizz\u00f2 il rapimento dello scienziato. Fuardo fu prelevato di sera e portato nei Paesi Bassi. Poi in Germania dove fu fermato dalle autorit\u00e0 locali. Qui dopo aver preventivamente ottenuto l'autorizzazione del Governo italiano accett\u00f2 di lavorare. Uno stabilimento apposito fu costruito nella regione della Vestfalia.\nLa seconda guerra mondiale.\nDopo lunghi studi nel settembre 1944 incominci\u00f2 la produzione del carburante per usi bellici con alcuni quintali di materiale, ma la fabbrica fu individuata dai servizi segreti inglesi e rasa al suolo dai bombardamenti.\nIn seguito gli americani, servendosi dei documenti trafugati dalle loro truppe, costruirono poi due impianti che furono chiusi nel 1952.\nIl dopoguerra.\nIl 17 giugno 1952 stipul\u00f2 un accordo con il Governo francese che prevedeva la produzione di ingenti quantitativi di benzina solida. La Francia, impegnata nella Guerra d'Indocina necessitava di rifornire le proprie truppe assediate di benzina. Lo stesso giorno Fuardo fu gettato a terra da sconosciuti e derubato di parte della propria documentazione, fu inoltre ricoverato in ospedale con una frattura al femore destro.\nDopo dei test effettuati presso Parigi il primo carico di carburante fu paracadutato su Dien Bien Phu nell'aprile 1954. A causa di ritardi nelle forniture, la Francia sospese il contratto.\nMor\u00ec in miseria all'ospedale San Camillo di Roma il 29 ottobre 1962."}
{"id": "1741552", "revid": "133557", "url": "https://it.wikipedia.org/wiki?curid=1741552", "title": "Natuzzi", "text": "Il Gruppo Natuzzi, fondato nel 1959 da Pasquale Natuzzi, \u00e8 un gruppo industriale italiano specializzato nella produzione e vendita di divani, poltrone, mobili e complementi d'arredo per uso residenziale. La holding Natuzzi S.p.A. \u00e8 quotata a Wall Street dal 1993.\nIn Italia Natuzzi distribuisce i propri prodotti attraverso la catena di negozi in franchising Divani &amp; Divani by Natuzzi.\nStoria.\nPasquale Natuzzi inizia la sua carriera nel 1959, all'et\u00e0 di 19 anni, aprendo un laboratorio artigianale a Taranto (tre metri per tre) dove con tre collaboratori costruisce divani e poltrone per il mercato locale. Nel 1962 si trasferisce a Matera dove dal 1967 avvia la produzione di divani e poltrone a livello industriale. Nel 1972 fonda la Natuzzi Salotti Srl. Un anno pi\u00f9 tardi, a causa di un incendio che distrugge lo stabilimento di Matera, Pasquale Natuzzi decide di trasferire la produzione a Santeramo in Colle (Bari), dove si trova la sede del gruppo.\nIntorno alla met\u00e0 degli anni settanta la Natuzzi si presenta per la prima volta a una fiera dell'arredamento a Bari. Qui iniziano i contatti con alcuni clienti del Medio Oriente: Arabia Saudita, Israele, Giordania. Gi\u00e0 nel 1976 l'azienda produce in quei paesi il 60% del suo fatturato, il resto lo produce in Italia. Durante un viaggio negli USA, Pasquale Natuzzi avvia un contatto con i grandi magazzini Macy's. E nel maggio 1993 la societ\u00e0 viene quotata a Wall Street. Negli anni novanta si apre a Taranto, per iniziativa di Pasquale Natuzzi, il primo negozio della catena in franchising \"Divani &amp; Divani by Natuzzi\".\nNei primi anni 2000 inizia il riposizionamento del marchio: prima l'azienda produceva solo divani in pelle, comincia ora a produrli anche in tessuto e a realizzare mobili per la zona giorno e notte. Apre anche nuovi negozi. Finendo poi, a causa anche della crisi economica mondiale, finanziariamente in affanno. Nel 2013 \u00e8 cos\u00ec avviata una ristrutturazione dell'azienda, con ricorso alla cassa integrazione e ai licenziamenti.\nNel gennaio 2018 firma una joint venture con un produttore cinese di mobili e biancheria, Kuka, che investir\u00e0 65 milioni di euro per la distribuzione di Natuzzi in Cina. Nel giugno 2018 \u00e8 firmato al Mise un accordo con i sindacati per il varo del piano industriale \"zero esuberi\" (partir\u00e0 ad ottobre) che garantir\u00e0 l'occupazione di 1.562 dipendenti e la riqualificazione di altri 555 in un investimento di oltre una trentina di milioni.\nDati economici.\nIl Gruppo Natuzzi esporta il 90% della produzione in 123 mercati e detiene le maggiori quote di mercato in EMEA con il 45,2 % e nelle Americhe con il 41,8%. Il Gruppo realizza i suoi prodotti all'interno di siti produttivi ubicati in Italia, Cina, Brasile, Romania, orizzontalmente integrati. Natuzzi controlla il 92% delle materie prime e dei semilavorati, 82% dei servizi. La rete distributiva ha circa 390 negozi monomarca Natuzzi. Il fatturato a fine 2016 \u00e8 pari ad \u20ac 457,2 milioni. I dipendenti del Gruppo Natuzzi sono 5.171 (2016). Nel 2017 il fatturato \u00e8 calato a \u20ac 449,6 milioni (-1,7%)."}
{"id": "1741555", "revid": "119982", "url": "https://it.wikipedia.org/wiki?curid=1741555", "title": "Divani &amp; Divani", "text": ""}
{"id": "1741560", "revid": "1573940", "url": "https://it.wikipedia.org/wiki?curid=1741560", "title": "Boophis andohahela", "text": "Boophis andohahela \u00e8 una rana della famiglia Mantellidae, endemica del Madagascar.\nDistribuzione e habitat.\nL'areale di questa specie \u00e8 ristretto alla foresta pluviale di Andohahela, nel Madagascar sud-orientale."}
{"id": "1741562", "revid": "30610", "url": "https://it.wikipedia.org/wiki?curid=1741562", "title": "Cavallaccio RC10", "text": "Il complesso del Cavallaccio RC10 si trova in zona Cintoia nella periferia di Firenze, tra via del Cavallaccio e via Simone Martini.\nStoria.\nL'insediamento del Cavallaccio sorge all'estrema periferia sud-ovest di Firenze, in un'area residua di verde agricolo costituito dalla piana compresa tra l'Arno e il torrente Greve, che negli ultimi cinquant'anni \u00e8 stata oggetto d'una intensa edificazione residenziale pubblica. Tale zona di espansione \u00e8 caratterizzata da un tessuto urbano a prevalenza assoluta di edifici multipiano di tipo popolare che hanno lasciato poco spazio a rari lotti liberi, rimanenze degli antichi poderi ancora oggi coltivati.\nIl complesso nasce come programma urbano integrato previsto dal Piano straordinario casa 1987, adottato dal Comune di Firenze per il completamento e la riqualificazione urbana del comparto RC10 a margine della periferia sud-ovest della citt\u00e0. Con tale strumento di pianificazione si \u00e8 inteso favorire una progettazione unitaria di tutti gli spazi pubblici e semipubblici che controllano la qualit\u00e0 del territorio urbano.\nLa proposta insediativa formulata dall'amministrazione comunale prevedeva per un'area di circa 6,5 ettari a San Bartolo a Cintoia un insediamento prevalentemente residenziale compatto, con dotazioni commerciali e verde pubblico. Il comune assegn\u00f2 la progettazione urbanistica ed edilizia a un gruppo di 7 operatori che usufruirono di finanziamenti agevolati.\nPer arrivare alla formulazione di un progetto urbano integrato che risponda ai requisiti previsti dal Piano casa, gli operatori coinvolti nella realizzazione del comparto stipularono un accordo per la gestione congiunta e unitaria dell'intero programma, dalla progettazione urbanistica esecutiva alla realizzazione delle opere edilizie e delle urbanizzazioni.\nLa nuova proposta insediativa viene presentata nel 1989 ed esaminata con parere favorevole dalla Commissione urbanistica del comune e dal Quartiere 5. Il progetto esecutivo dell'insediamento residenziale e la progettazione di massima delle opere di urbanizzazione di tutto il comparto vennero approvati dalla Commissione edilizia nel giugno 1990, mentre la stipula delle convenzioni con l'amministrazione comunale avvenne l'anno successivo. I cantieri furono aperti nel 1991 e dopo due anni completati i lavori di costruzione. Le opere di urbanizzazione realizzate a scorporo dagli stessi operatori vennero concluse nell'aprile 1994.\nIl folto gruppo di tecnici impegnato nella stesura dei progetti \u00e8 composto dagli architetti Massimo Gennari, Giorgio di Battista, Franco Bonelli, Marco Li Pera, Giuseppe Di Biagio, Franco Candido e Riccardo Roda. Quest'ultimo, membro del soggetto coordinatore Consorzio Cooper Toscana, svolse il ruolo di referente unico nei rapporti con l'amministrazione comunale, occupandosi delle tematiche gestionali e procedurali.\nNella fase realizzativa l'insediamento venne frazionato in una serie di comparti edilizi, funzionalmente autonomi, sviluppati in modo omogeneo e contemporaneamente dai sette operatori.\nArchitettura.\nIl progetto realizzato recepisce gran parte delle proposte formulate nel planivolumetrico elaborato dal Comune, confermando l'ipotesi di concentrare tutta la volumetria prevista per 243 alloggi in un ampio quadrilatero costituito da una cortina continua di edifici alti cinque piani, che delimita al suo interno una piazza pedonale di 102x92\u00a0m, con una apertura a sud evidenziata da due edifici a torre di 11 piani.\nAl piano terra degli edifici residenziali sono localizzati fondi commerciali e artigianali, spazi di servizio alla residenza e locali tecnici annessi. Lungo i due assi principali del quadrilatero sono individuati gli attraversamenti pedonali per accedere alla corte pubblica. La maglia strutturale adottata con fondazioni a platea consente di realizzare i parcheggi lungo un anello sotterraneo che si sviluppa sotto l'edificato e si raggiunge, per mezzo di rampe di accesso poste all'esterno del quadrilatero. Nell'area a verde lungo via del Cavallaccio si prevede di realizzare degli orti urbani suddivisibili in singoli lotti e serviti da percorsi pedonali.\nPer quanto riguarda le scelte tipologiche, l'insediamento presenta una sostanziale omogeneit\u00e0 delle tipologie abitative anche se le diverse situazioni spaziali del complesso portano a soluzioni tra loro parzialmente differenziate. Nelle due torri vi sono quattro appartamenti per piano, mentre per l'edificio a corte viene adottata la tipologia in linea con tre e due alloggi per piano differenziati dimensionalmente.\nIl 20% dei tagli d'alloggio ha un'ampiezza massima di 70\u00a0m2 cos\u00ec come prescrive la normativa di attuazione del Piano Casa. Gli alloggi sono del tipo simplex eccetto quelli delle testate terminali della corte e dei blocchi edilizi adiacenti ai due portali laterali che invece si sviluppano su due livelli. In alcune tipologie, destinate a famiglie con pi\u00f9 nuclei conviventi, vengono adottate soluzioni distributive adeguate a garantire ambiti autonomi disimpegnati.\nIl progetto architettonico si basa su alcune soluzioni formali che generano lunghi fronti lineari e compatti in muratura di laterizio faccia a vista con inserzioni cromatiche a fasce bianche e rosse in prossimit\u00e0 dei portali di accesso alla piazza pubblica. Di colore bianco sono anche gli elementi strutturali a vista del piano terra in cemento armato prefabbricato, i profilati metallici dei vani scala, gli infissi di legno verniciato e la fascia di coronamento degli edifici. Le falde della copertura rivestite in lamiera di rame hanno una pendenza contenuta all'interno della fascia di coronamento in elementi di cemento armato prefabbricato.\nNella piazza interna all'insediamento, pavimentata con elementi di calcestruzzo autobloccante a disegni geometrici, \u00e8 stata prevista una fascia di verde per schermare la residenza. Oltre al gazebo in muratura e le essenze arboree di recente piantumazione al centro della corte pubblica si trova la statua bronzea \"Il tedoforo\" opera dell'artista pistoiese Roberto Barni."}
{"id": "1741563", "revid": "547034", "url": "https://it.wikipedia.org/wiki?curid=1741563", "title": "Charles Marie de Beaumont d'Autichamp", "text": "Prima della Rivoluzione francese era capitano del reggimento di Cond\u00e9, quindi emigra e al ritorno in Francia si arruola nella guardia costituzionale del re. Sebbene sia stato congedato, il 5 giugno 1792, continua il suo servizio ma non partecipa alla presa del Palazzo delle Tuileries. Si rifugia quindi nell'Anjou da suo cugino e cognato Charles Melchior Artus de Bonchamps e diventa uno dei capi dell'insurrezione vandeana. Partecipa alla Battaglia di Nantes nel giugno il 1793, vince la battaglia di Chantonnay il 5 settembre, e respinge Louis Marie Turreau a Ponts-de-C\u00e9 il 12 settembre. Dopo le sconfitte di Battaglia di Cholet occupa Varades e permette ai vandeani di attraversare la Loira e prendere Ancenis. \nDopo la morte del marchese di Bonchamps, prende i suoi uomini e partecipa all'Assedio di Granville il 14 ottobre, verr\u00e0 poi catturato nella Battaglia di Le Mans ma riuscir\u00e0 a fuggire.\nParteciper\u00e0 anche alla seconda guerra di Vandea unendosi all'esercito del nuovo generalissimo Stofflet, ma dopo che verr\u00e0 fucilato, resosi conto della troppa debolezza del suo esercito, congeda i suoi uomini e negozia la resa con Lazare Hoche. Far\u00e0 anche un'apparizione nella terza guerra di Vandea ma il suo piccolo esercito verr\u00e0 sconfitto a Cholet e si ritirer\u00e0 nuovamente.\nInfine combatter\u00e0 anche la quarta guerra di Vandea durante la quale rimarr\u00e0 fedele a Louis de La Rochejaquelein combattendo fino all'ultimo, prender\u00e0 Cholet quasi senza combattere ma poi verr\u00e0 sconfitto nella battaglia di Rocheservi\u00e8re, il 19-20 giugno 1815.\nCon la Restaurazione venne premiato da Luigi XVIII che lo nominer\u00e0 duca e pari di Francia e lo far\u00e0 generale di un corpo di fanteria, quando salir\u00e0 al trono Luigi Filippo si congeder\u00e0 e poi parteciper\u00f2 anche al tentato colpo di Stato di Carolina di Borbone-Due Sicilie nel 1832 cosa per\u00f2 che gli costo sette anni di esilio."}
{"id": "1741566", "revid": "785863", "url": "https://it.wikipedia.org/wiki?curid=1741566", "title": "Tonty", "text": ""}
{"id": "1741567", "revid": "729019", "url": "https://it.wikipedia.org/wiki?curid=1741567", "title": "Szigetk\u00f6z", "text": "Szigetk\u00f6z \u00e8 un'isola dell'Ungheria, sul Danubio. \u00c8 la pi\u00f9 grande isola del paese ed \u00e8 vicina alla foresta Somos."}
{"id": "1741569", "revid": "767487", "url": "https://it.wikipedia.org/wiki?curid=1741569", "title": "Kolossus", "text": "Kolossus \u00e8 il quarto album della band Epic Black metal norvegese Keep of Kalessin, nonch\u00e9 secondo capitolo della trilogia nata con l'album precedente (\"Armada\").\nKolossus rappresenta inoltre il primo lavoro nato dalla produzione sotto l'etichetta Nuclear Blast.\nDall'album \u00e8 tratto il videoclip del brano \"Ascendant\"."}
{"id": "1741570", "revid": "767487", "url": "https://it.wikipedia.org/wiki?curid=1741570", "title": "...Earth to the Dandy Warhols...", "text": "...Earth to the Dandy Warhols... \u00e8 un album studio del gruppo statunitense The Dandy Warhols, pubblicato il 5 maggio 2008.\nL'album.\n\u00c8 questo il loro primo album inciso dopo aver lasciato la Capitol Records. Con la sua pubblicazione, la band ritorna in grande stile dopo 3 anni; sul loro sito ufficiale The Dandy Warhols \u00e8 possibile ascoltare una delle canzoni presenti nel loro album.\nLa canzone \"A Wasp in a Lotus\" \u00e8 stata suonata molte volte come promo per \"Earth To...\". La presenza della canzone nell'album \u00e8 stata confermata da Courtney Taylor-Taylor al Camden Elecric Ballroom nel 2007. Inoltre l'opera \u00e8 impreziosita dalla partecipazione di Mark Knopfler che suona la dobro nel pezzo \"Love Song\"."}
{"id": "1741571", "revid": "1149807", "url": "https://it.wikipedia.org/wiki?curid=1741571", "title": "Akumetsu", "text": " \u00e8 un manga giapponese scritto da Yoshiaki Tabata e disegnato da Yuki Yogo. I suoi 18 volumi sono stati pubblicati in Giappone tra il 2002 e il 2006 da Akita Shoten sulla rivista \"Weekly Sh\u014dnen Champion\", mentre in Italia \u00e8 stato pubblicato a cadenza mensile sotto etichetta J-Pop di Edizioni BD dall'11 ottobre 2007 al 21 giugno 2009.\nL'edizione italiana \u00e8 caratterizzata da alcune censure, in alcuni casi per via di scene violanti il copyright mentre in determinate pagine del capitolo 121 sono state modificate delle scene eccessivamente violente.\nIl titolo, \"Akumetsu\", non \u00e8 un nome di fantasia n\u00e9 un nome reale, ma una parola \"kanji\" d'uso poco comune che significa \u00e8 \"giustiziere del male\". Rimanendo comunque uno \"sh\u014dnen\", tratta tematiche delicate quali la corruzione delle istituzioni, il disagio sociale e l'arricchimento personale a scapito della societ\u00e0. Al centro di tutto vi \u00e8 per\u00f2 la violenza, poich\u00e9 il protagonista tramite essa ritiene di riuscire ad eliminare gli ostacoli che impediscono al paese di uscire dalla sua disastrosa situazione. Akumetsu per\u00f2 sa che eliminare il male del tutto \u00e8 impossibile, ed infatti lui agisce solo perch\u00e9 ritiene che cos\u00ec facendo riporter\u00e0 l'ordine per un breve periodo in Giappone. A quel punto tocca alle forze dell'ordine ed al popolo mantenere quell'ordine a lungo termine.\nTrama.\nIn un Giappone gravato da depressione economica, corruzione rampante e onnipresente burocrazia, Sho Hazama, un ragazzo all'ultimo anno del liceo, decide di uccidere tutti i responsabili di questa situazione, dai banchieri ai capi della polizia. Per farlo indossa sul volto una maschera da demone e prende il nome di Akumetsu (giustiziere del male).\nTuttavia Sho non \u00e8 un semplice ragazzo: possiede infatti il dono dell'immortalit\u00e0 e dell'ubiquit\u00e0. L'origine di questi poteri rimane per i primi volumi sconosciuta. Dopo i primi omicidi Akumetsu entra in contatto con il succube Murase, il primo ministro giapponese, e gli dice che il suo piano per estirpare il male dal Giappone avverr\u00e0 in trenta giorni, dopodich\u00e9 se ne andr\u00e0. Tuttavia in quegli stessi giorni Murase dovr\u00e0 attuare una serie di riforme per risanare il Giappone, altrimenti verr\u00e0 ucciso. Da qui in poi fino al decimo volume Akumetsu continua ad uccidere i principali colpevoli della crisi impersonando ogni tipo di personaggio: da un samurai ad un pilota di auto da corsa, fino addirittura ad una rockstar, seguendo per\u00f2 sempre i suoi principi: l'obbiettivo di Akumetsu infatti non \u00e8 l'uccidere i criminali, ma far riconoscere le proprie colpe a coloro che hanno fatto accumulare al Giappone un debito di circa 800.000.000.000 di yen. Per questo motivo prima di uccidere, servendosi di ripetitori posti in tutto il Giappone, si collega alle emittenti televisive giapponesi e riprendendo con una telecamera in diretta fa confessare al colpevole i propri crimini. Tuttavia visto che Akumetsu si giudica egli stesso malvagio paga ogni omicidio con la vita, ed infatti si suicida sempre ogni volta. Verso il volume tredici si spiega la verit\u00e0 su di Akumetsu. Durante la seconda guerra mondiale infatti, un uomo senza alcuno scrupolo, Jinguji, desiderava l'immortalit\u00e0. Per questo fece costruire a degli scienziati una macchina per la clonazione umana, capace per\u00f2 di clonare solo quella persona. Ide\u00f2 inoltre un sistema per trasferire la propria memoria in un clone. Servendosi di questo mezzo mand\u00f2 i propri cloni in ogni parte del mondo, facendogli imparare ogni genere di nozione.\nA quel punto riun\u00ec tutte quelle conoscenze in un solo clone, creando cos\u00ec un superuomo. Quest'ultimo per\u00f2 si innamor\u00f2 di una ricercatrice, e per questo motivo decise di ribellarsi a Jinguji. In breve tempo riusc\u00ec a distruggere l'intera organizzazione creata dall'uomo. Nel farlo per\u00f2 venne ferito mortalmente e, come ultimo gesto, uccise con un colpo ad alta precisione Jinguji, attraversando il corpo della ricercatrice che quest'ultimo aveva preso in ostaggio senza ferirgli organi interni e colpendolo al cuore. La ricercatrice liber\u00f2 quindi gli altri cloni, che vennero dati in adozione nelle varie parti del mondo. Tra questi cloni c'era lo Sho protagonista della storia. Normale ragazzo del liceo egli per caso incontra alcuni suoi cloni in Giappone, e rimette in funzione la macchina della clonazione. Contemporaneamente Katsuragi, il suo migliore amico, muore per colpa di un cancro causato da una medicina altamente cancerogena messa in vendita solo per guadagnare denaro e consapevolmente al riguardo dei rischi che si avevano nell'assumerla. Una volta morto Sho decide insieme ad i suoi cloni di ricreare il superuomo e di ripulire dalla melma il Giappone. Dopo il lungo flashback riprende la storia. A meno di una settimana dallo scadere del tempo Akumetsu uccide in un solo colpo oltre trecento funzionari, rendendo cos\u00ec il Giappone estremamente vulnerabile alla criminalit\u00e0. Per questo il governo, spaventato, chiede aiuto alla Yakuza, che torturando a morte uno Sho capisce che gli Akumetsu sono cloni. Nell'ultimo dei trenta giorni quindi convince il governo ad effettuare un colpo di Stato per deporre Murase e prendere il potere. Quindi in accordo con alcuni parlamentari, che hanno paura di essere uccisi da Akumetsu, manda un esercito nella scuola dello Sho protagonista della storia e minaccia di uccidere uno studente ogni dieci minuti se non si costituisce. Sho allora decide di farlo e gli dice dove si trova l'impianto di clonazione, dove per\u00f2 gi\u00e0 precedentemente aveva piazzato una trappola, che fa esplodere la sala. Rimangono allora gli ultimi venti Akumetsu, che riescono sacrificando la propria vita ad uccidere i trecento soldati nella sede del governo e ad uccidere i capi della Yakuza liberando Murase e consegnando gli altri alla polizia.\nNel frattempo l'ultimo Sho nella scuola tenta di fuggire uccidendo i soldati, tuttavia alla fine di questa azione erano morti un insegnante e nove studenti. Inoltre Shiina, ragazza di cui Sho era innamorata viene ferita mortalmente. La prende quindi in braccio e la conduce in una laboratorio segreto, costruito dopo la morte di Katsuragi, nel quale \u00e8 possibile clonare anche altre persone oltre a Sho. Mette quindi la maschera di Akumetsu a Shiina, poich\u00e9 quella maschera \u00e8 capace di inviare via satellite i ricordi di una persona ad un suo clone, e crea un clone di Shiina nel quale convivono i ricordi dei vari cloni di Akumetsu e di Shiina stessa. Sho invece muore. La storia si conclude quindi con Shiina, dieci anni dopo, che \u00e8 diventata una giornalista ed intervista Murase, ormai diventato un vecchio senzatetto, che dice che inevitabilmente dopo la morte di Akumetsu i corrotti ed i truffatori erano di nuovo entrati a far parte del governo giapponese.\nAccoglienza.\nLorenzo Campanini di MangaForever ha classificato \"Akumetsu\" come il quarto migliore manga con protagonista un assassino."}
{"id": "1741576", "revid": "439868", "url": "https://it.wikipedia.org/wiki?curid=1741576", "title": "N\u00e1das", "text": "Il N\u00e1das \u00e8 un lago situato nella citt\u00e0 ungherese di Gy\u0151rladam\u00e9r, a sua volta situata nella regione settentrionale di Gy\u0151r-Moson-Sopron. Il lago ospita l'immissario e l'emissario del fiume Szigetk\u00f6z. Esso fa parte di un'area protetta, insieme alla foresta Somos, per la presenza di specie botaniche rare o addirittura uniche in Ungheria."}
{"id": "1741578", "revid": "2176804", "url": "https://it.wikipedia.org/wiki?curid=1741578", "title": "Istituto tecnico industriale Aldini Valeriani", "text": "L'Istituto tecnico industriale Aldini Valeriani (o \"Istituti Aldini Valeriani\"), \u00e8 una scuola superiore di Bologna che ha le sue prime origini storiche nella fine dell'Ottocento.\nStoria.\nL'attuale istituto di istruzione superiore \u00e8 l'erede delle \"Scuole tecniche bolognesi\", istituite nel 1844 dal comune di Bologna a seguito dei lasciti testamentari di due filantropi: Luigi Valeriani, economista e matematico, don\u00f2 un cospicuo patrimonio, mentre Giovanni Aldini, fisico, nipote del celebre Luigi Galvani, don\u00f2 il suo gabinetto scientifico in cambio dell'impegno comunale a fondare una scuola per l'insegnamento delle scienze e delle tecniche.\nLe \"Scuole tecniche bolognesi\" vennero chiuse nel 1869 e le attrezzature andarono a costituire un museo utilizzato anche come centro di consulenza tecnica. Nel 1878 venne fondato un nuovo istituto intitolato ai filantropi Aldini e Valeriani (\"istituto Aldini-Valeriani per arti e mestieri\"), collocato nei locali dell'ex convento di Santa Lucia, in via Castiglione, al quale vennero affidate le attrezzature delle precedenti \"Scuole tecniche\". La preparazione tecnica era favorita dal connubio fra lezioni teoriche e lezioni pratiche, grazie all'annessa \u201cscuola-officina\u201d.\nL'istituto stabil\u00ec uno stretto legame con il tessuto economico cittadino: i tecnici che vi si formavano fornivano manodopera specializzata all'industria bolognese e, in molti casi, si trasformarono in piccoli e medi imprenditori. L'istituto ebbe dunque un ruolo nella crescita dell'industria cittadina della fine dell'Ottocento, in particolare nei settori della meccatronica e dell'automazione.\nTra gli ex allievi dell'istituto in quest'epoca furono Otello Cattabriga, inventore di una delle prime macchine per la lavorazione del gelato, Natalino Corazza, ideatore di una macchina per il dosaggio e il confezionamento dei dadi da brodo, Massimo Marchesini, fondatore del Marchesini Group, attivo nella progettazione e costruzione di macchine automatiche.\nNel 1936, la riorganizzazione dell'Istituto port\u00f2 a distinguere tre diverse scuole, fra loro complementari: \"scuola di avviamento\", \"istituto industriale\" e \"scuola tecnica\". Nel 1939 avvenne il riconoscimento legale dell'istituto da parte dello stato italiano con il nome attuale.\nDal 1962, con la riforma scolastica, l'istituto professionale sostitu\u00ec la scuola tecnica. Nel 1971 la sede fu trasferita in via Bassanelli. Nel 1982 le collezioni di strumenti scientifici sono confluite nel Museo del Patrimonio Industriale di Bologna. Nel 1998, l'aggregazione con un'altra istituzione fortemente radicata nella realt\u00e0 bolognese, l'istituto \"Elisabetta Sirani\", fondato nel 1895 dalla \"Societ\u00e0 operaia\" di Bologna, port\u00f2 alla formazione degli \"istituti Aldini Valeriani e Sirani\". Nel 2018 l'istituto Sirani viene aggregato all'istituto Crescenzi Pacinotti\nNel corso dell'anno scolastico 2008/2009 si sono portate a termine le trattative per la statalizzazione dell'Istituto, fino ad allora propriet\u00e0 del Comune.\nAttivit\u00e0.\nLa sede dell'Istituto ospita la \"Fondazione Aldini-Valeriani\" e l'\"Associazione meccanica di Bologna\"."}
{"id": "1741583", "revid": "1260426", "url": "https://it.wikipedia.org/wiki?curid=1741583", "title": "Sidney Hook", "text": " Fu un pragmatista e la sua vita di intellettuale fu caratterizzata da un costante impegno politico.\nBiografia.\nNato da Jennie and Issac Hook, due immigrati ebrei austriaci, quando frequentava il liceo fu sostenitore del Socialist Party USA di Eugene Victor Debs. Si laurea presso il City College di New York nel 1923, e conclude il dottorato presso la Columbia University nel 1927 studiando con il filosofo pragmatista John Dewey. Dopo gli studi lavora presso la New York University fino al 1972, data del suo ritiro. Dal 1948 al 1969 fu a capo del Dipartimento di Filosofia.\nDurante l'inizio della sua carriera Hook \u00e8 un esperto dell'opera di Karl Marx e si definisce marxista. Nel 1929 visita Mosca e descrive in maniera entusiastica l'Unione Sovietica. Nel 1932 sostiene il Partito Comunista degli Stati Uniti d'America durante la candidatura di William Zebulon Foster a Presidente degli Stati Uniti. Tuttavia, Hook ruppe con il movimento comunista internazionale nel 1933, ritenendo le sue politiche responsabili dell'ascesa del nazismo in Germania. In particolare accus\u00f2 Stalin di anteporre \"i bisogni dello Stato russo\" agli interessi della rivoluzione mondiale.\nHook rimase comunque attivo nella sinistra durante la Grande depressione. Fu tra i principali membri dell'American Workers Party di Abraham Muste. Alla fine degli anni '30 aiut\u00f2 Trotsky durante i lavori della Commissione Dewey, che indagava sulle accuse staliniane rivolte a Trotsky durante i Processi di Mosca. Le Grandi purghe contribuirono ad alimentare la critica di Hook nei confronti del socialismo reale. Nel 1939, Hook form\u00f2 il Comitato per la libert\u00e0 culturale (\"Committee for Cultural Freedom\"), un'organizzazione che dur\u00f2 pochi anni e che aveva lo scopo di opporsi ai totalitarismi di destra e di sinistra. Durante gli anni della Guerra fredda Hook fu un deciso anticomunista anche se continu\u00f2 per tutta la vita a dichiararsi socialista democratico.\nTra la fine degli anni '40 e l'inizio degli anni '50 collabor\u00f2 con alcune organizzazioni americane per la libert\u00e0 intellettuale tra cui l'Associazione per la libert\u00e0 della cultura (\"Congress for Cultural Freedom\"), fondata dalla CIA, le quali agivano su molti fronti tra i quali c'era quello di dissuadere liberali e intellettuali di sinistra dal collaborare con l'Unione Sovietica. Durante gli anni '60 Hook fu tra i critici della New Left. Alla fine della sua carriera, tra gli anni '70 e '80, collabor\u00f2 con la conservatrice Hoover Institution a Stanford in California. Il 23 maggio del 1985 Hook riceve la Medaglia presidenziale della libert\u00e0 (\"Presidential Medal of Freedom\") dal Presidente Ronald Reagan."}
{"id": "1741587", "revid": "767487", "url": "https://it.wikipedia.org/wiki?curid=1741587", "title": "Alfonso Blanco", "text": ""}
{"id": "1741590", "revid": "86599", "url": "https://it.wikipedia.org/wiki?curid=1741590", "title": "Italian Softball League", "text": ""}
{"id": "1741594", "revid": "767487", "url": "https://it.wikipedia.org/wiki?curid=1741594", "title": "Foresta Somos", "text": "Somos \u00e8 una foresta situata nella regione ungherese di Gy\u0151r-Moson-Sopron, pi\u00f9 precisamente nella citt\u00e0 di Gy\u0151rladam\u00e9r. Insieme al fiume Szigetk\u00f6z, la foresta costituisce un'area protetta. Essa \u00e8 stata dichiarata tale per la ricchezza botanica e la presenza di specie vegetali rare o uniche in tutta l'Ungheria.\nLa foresta segna anche il confine con la Repubblica Ceca."}
{"id": "1741604", "revid": "767487", "url": "https://it.wikipedia.org/wiki?curid=1741604", "title": "Gy\u0151rszemere", "text": "Gy\u0151rszemere \u00e8 un comune di 3.039 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1741605", "revid": "767487", "url": "https://it.wikipedia.org/wiki?curid=1741605", "title": "Freedom - No Compromise", "text": "Freedom - No Compromise \u00e8 il terzo album solista di Little Steven, pubblicato nel 1987.\nIl disco.\nVisto il successo ottenuto nel 1985 con la pubblicazione del singolo dance-rock \"Sun City\" (nell'ambito del suo progetto Artists United Against Apartheid), Little Steven continua musicalmente sulla stessa scia, accantonando in maniera piuttosto evidente le atmosfere garage rock dei due precedenti dischi a favore di un genere pop-rock contaminato da elementi etnici, e creando cos\u00ec un gradevole esempio di world music. Gli episodi pi\u00f9 riusciti sono senz'altro l'indimenticabile \"Bitter Fruit\" (nella quale Rub\u00e9n Blades, famoso cantante panamense di musica latina, d\u00e0 il suo contributo canoro), \"No More Party's\" (brano che ha riscosso un discreto successo anche nelle discoteche), \"Trail Of Broken Treaties\" e \"Pretoria\". Nel brano \"Native American\", forse il pi\u00f9 memorabile di tutto l'album (e che fa parte del poco vasto ma valido repertorio Reggae di Little Steven, assieme ad altri brani come \"Solidarity\", \"I'm A Patriot\" e \"Leonard Peltier\", presenti in altri lavori) duetta con lui il \"boss\" Bruce Springsteen.\nI testi sono prettamente politici e di condanna verso la politica del governo USA, come anche per il precedente Voice of America."}
{"id": "1741608", "revid": "125754777", "url": "https://it.wikipedia.org/wiki?curid=1741608", "title": "Thebon", "text": "Ha cantato dal 2002 al 2004 nella band black metal norvegese Sublitirum. Nel 2004 venne chiamato da Obsidian C. per cantare nei Keep Of Kalessin."}
{"id": "1741618", "revid": "101768", "url": "https://it.wikipedia.org/wiki?curid=1741618", "title": "Benedetto Giovanelli", "text": "Biografia.\nNel 1816 fu nominato podest\u00e0 di Trento dal governo del Tirolo, che scelse fra tre nomi presentati dal consiglio comunale della citt\u00e0. Nel 1819 fece realizzare il Teatro Sociale.\nDal 23 dicembre 1841 fu socio corrispondente dell'Accademia delle Scienze di Torino."}
{"id": "1741619", "revid": "110157", "url": "https://it.wikipedia.org/wiki?curid=1741619", "title": "WWF Svizzera", "text": "Il WWF Svizzera \u00e8 un'organizzazione ambientalista nazionale. La storia del WWF ha inizio nel 1961 quando un biologo, un imprenditore e due ornitologi fondarono il WWF Internazionale. Nello stesso anno fu fondato anche il WWF Svizzera.\nObiettivi.\nLa missione del WWF Svizzera \u00e8 quella di frenare la perdita della biodiversit\u00e0 e il consumo eccessivo dal momento che abbiamo un solo pianeta per noi e i nostri figli. Pur conservando una buona qualit\u00e0 di vita, l'uomo non deve consumare le risorse biologiche in misura maggiore rispetto alla quantit\u00e0 contemporaneamente rinnovabile sulla terra. Grazie al calcolatore Footprint sviluppato dal WWF, ogni persona pu\u00f2 calcolare la propria impronta ecologica. Se tutte le persone utilizzassero le stesse risorse impiegate nel 2013 dagli abitanti della Svizzera, sarebbero necessari 2,8 pianeti.\nIl WWF Svizzera promuove il passaggio alle energie rinnovabili prodotte con l'acqua, il vento ed il sole ed appoggia lo sviluppo e la vendita di apparecchi a efficienza energetica. La pi\u00f9 grave minaccia che incombe attualmente su uomo, flora e fauna \u00e8 il cambiamento climatico. Come Paese alpino, il riscaldamento climatico ha conseguenze particolarmente devastanti per la Svizzera. Il WWF Svizzera intende quindi ridurre in misura determinante le emissioni di CO2 nel proprio paese.\nOrganizzazione.\nIl WWF Svizzera \u00e8 una fondazione con sede principale a Zurigo e succursali a Losanna (VD) e Bellinzona (TI). Dispone inoltre di un centro formazione a Berna. 23 sezioni cantonali, strutturate come associazioni indipendenti, sostengono l'attivit\u00e0 del WWF Svizzera. Il contributo di circa 250\u00a0000 soci e donatori permette il lavoro di circa 200 collaboratori. Per il WWF operano anche oltre 1500 volontari.\nIl WWF Svizzera \u00e8 presieduto da un Consiglio di fondazione composto da nove membri, guidato dal 2003 da Robert Schenker. Dal 2004 Hans Peter Fricker \u00e8 alla Direzione del WWF Svizzera.\nAttivit\u00e0.\nNel 2013 il WWF Svizzera ha operato attivamente a livello mondiale in pi\u00f9 100 progetti per la tutela della natura, divisi circa a met\u00e0 tra obiettivi internazionali e nazionali. Con una raccolta di donazioni pari a circa 49,7 milioni di franchi (nel 2013), il WWF Svizzera \u00e8 la pi\u00f9 grande organizzazione ambientalista della Svizzera. Il criterio principale per la scelta dei progetti \u00e8 che ogni franco donato deve essere impiegato l\u00e0 dove pu\u00f2 ottenere il massimo effetto. Il WWF Svizzera, seguendo questo criterio, seleziona i progetti sul territorio nazionale e all'estero. Foresta, acqua, clima, Alpi, mari e protezione delle specie sono i temi principali. Al fine di raggiungere i suoi obiettivi, il WWF Svizzera collabora con il mondo politico ed economico, consumatori, bambini, ragazzi e gli interessati alla formazione."}
{"id": "1741621", "revid": "298229", "url": "https://it.wikipedia.org/wiki?curid=1741621", "title": "Isole di Tuvalu", "text": "Tuvalu \u00e8 costituito da 9 isole distinte, 6 delle quali formano atolli. Le tre restanti sono effettivamente anch'esse degli atolli, ma hanno una laguna che non ha alcun collegamento con il mare aperto o \u00e8 soggetta a prosciugamento. Nell'arcipelago sono presenti pi\u00f9 di 124 tra isole e isolotti.\nI 9 gruppi corrispondono anche ai 9 distretti del governo locale di Tuvalu.\nLa pi\u00f9 piccola isola, Niulakita, \u00e8 stata disabitata fino al 1949. Fino a poco tempo fa Niulakita non era un distretto amministrativo, ma parte del distretto di Niutao."}
{"id": "1741630", "revid": "200568", "url": "https://it.wikipedia.org/wiki?curid=1741630", "title": "Acido jaluronico", "text": ""}
{"id": "1741637", "revid": "363629", "url": "https://it.wikipedia.org/wiki?curid=1741637", "title": "Centrale termica e cabina apparati centrali", "text": "La centrale termica e la cabina apparati centrali sono opere di corredo alla stazione di Firenze Santa Maria Novella, disegnate a partire dal 1929 da Angiolo Mazzoni.\nStoria.\nL'edificio della centrale termica e della cabina apparati centrali della stazione di SMN fu progettato dall'ingegner Angiolo Mazzoni, responsabile dell'ufficio tecnico delle Ferrovie, tra il 1927 e il 1929, come parte di un pi\u00f9 ampio disegno che comprendeva l'edificio Poste e Telegrafi su via Alamanni, il dopolavoro ferroviario, il fabbricato della squadra Rialzo ed il cavalcavia sul viale Fratelli Rosselli.\nDel progetto della centrale termica venne dato formale incarico al Mazzoni nel 1929, mentre solo successivamente l'ente delle Ferrovie decise la costruzione dell'edificio della Cabina apparati, imponendo quindi al progettista la soluzione del problema del raccordo tra i due corpi di fabbrica.\nLa proposta per gli impianti della stazione fu approvata con decreto del 9 febbraio 1932 dal Ministro delle comunicazione Ciano, in dipendenza della costruzione della nuova stazione, e venne autorizzata la spesa di \u00a3 11.500.000.\nSulla base del progetto del Mazzoni, il 14 luglio 1933 venne stipulato il contratto di appalto tra l'ente Ferrovie dello Stato e l'impresa costruttrice Bianchi Gabbriello e figli di Pisa e riguardante precisamente la costruzione dell'edificio per la centrale termica, dei cunicoli per le condotte di vapore e della cabina per gli apparati centrali della nuova stazione di Santa Maria Novella. I lavori si conclusero il 15 giugno 1934, precedendo di poco la costruzione del Fabbricato Viaggiatori della stazione stessa.\nFunzione della centrale termica era quella di bruciare il carbone per il riscaldamento dei locali della stazione e dei vagoni passeggeri, e doveva quindi comprendere locali con varie destinazioni d'uso.\nLe quattro caldaie al suo interno erano del tipo \"a tubi verticali, a 3 corpi\", le strutture dei camini per la canalizzazione dei fumi erano di tipo \"Prat\" e insieme alle altre opere in ferro della passerella e della scala elicoidale vennero disegnati e calcolati dalla societ\u00e0 Anonima Pignone nel febbraio 1934.\nCollocazione urbanistica.\nDefilato rispetto all'arteria di grande traffico del viale Fratelli Rosselli, il complesso della Centrale termica e della Cabina apparati si scopre inaspettato nell'angolo tra le tranquille via delle Ghiacciaie e via della Cittadella.\nCon l'originalit\u00e0 della serrata volumetria, le inedite soluzioni formali e l'aggressivit\u00e0 del colore rosso mattone dei parametri, il complesso si pone come oggetto straniante nell'anonima edilizia circostante.\nArchitettura.\nIl fronte posteriore affaccia direttamente sui binari esplicitando un forte segnale tecnologico. Si sviluppa con un'articolata planimetria nella quale si individuano cinque parti dell'organismo, distinti secondo le originarie funzioni interne: un corpo principale costituito dalla Centrale termica che comprendeva, alla quota di via delle Ghiacciaie, il locale delle ceneri e il locale per gli accumulatori di vapore, alla quota del ferro la sala delle caldaie e alla quota del secondo solaio il vano per l'immissione del carbone nelle tramogge. \nImmediatamente adiacente vi \u00e8 il corpo posto in angolo con via della Cittadella, elevato su tre piani ed organizzato con il locale per le pompe di alimentazione e distribuzione e gli uffici alla quota stradale, uffici al primo piano e due alloggi al secondo piano; il corpo adiacente alla sala delle caldaie sul lato della Cabina apparati, destinato ai locali triturazione e preparazione del carbone alla quota stradale, all'ingresso dei carri e allo scarico del carbone alla quota del ferro e, alle quote superiori, ai locali di servizio complementari; il corpo \"cerniera\" tra la Centrale e la Cabina, comprendente il corpo scala abbinato all'elevatore del carbone, le scale di servizio della Cabina stessa e il volume semicilindrico destinato a servizi e spogliatoi. Infine, il corpo vero e proprio della Cabina apparati, di forma allungata con testata semicircolare verso via delle Ghiacciaie.\nLa struttura costruttiva \u00e8 in cemento armato del tipo a telaio organizzata con differenti tipi di orditure e tamponamenti in laterizio. Il muro di sostegno dal lato binari, che realizza il dislivello di 5,20\u00a0m tra il piano stradale e il piano del ferro, \u00e8 in pietrame con una sezione progressivamente rastremata a partire da una base di circa 2\u00a0m. All'esterno il complesso si configura come una serrata articolazione di volumi fra loro strettamente compenetrati, caratterizzati da fronti differenziati in senso pienamente autonomo.\nLa connotazione formale, con richiami e citazioni mutuati dalle esperienze futuriste e costruttiviste, si affida sostanzialmente all'aperta e immediata dichiarazione delle funzioni tecnologiche svolgentesi all'interno.\nSu via delle Ghiacciaie, su cui si apre l'ingresso rialzato di sei gradini, l'edificio della Cabina apparati presenta una fascia basamentale fino alla quota dei binari, realizzata da una tessitura di mattoni a vista conclusa da una cornice in travertino oltre la quale si distende la muratura intonacata di colore marrone chiaro, ritmata da una serie di quattro finestre di forma e in numero differente su ciascuno dei quattro livelli. La testata semicircolare \u00e8 dotata di quattro ampie finestrature sui due livelli inferiori e della grande vetrata in aggetto all'ultimo livello che, in coerenza con le funzioni della sala manovre, comprende l'intera parete. Il finestrone in ferro adotta vetri colorati verde blu in modo da schermare la luce; il grande serramento \u00e8 inoltre provvisto di sportelli speciali con telaio e controtelaio in ottone, scorrevoli su apposite guide. Il forte sbalzo della copertura, che inizia gi\u00e0 dalla testata semicircolare e prosegue per tutto il fronte sul lato binari, conclude la costruzione e ne determina un'ulteriore, potente caratterizzazione.\nIl corpo di fabbrica di raccordo con la centrale termica \u00e8 immediatamente individuabile su via delle Ghiacciaie per il volume semicilindrico, elevato su tre piani a partire dal terrazzamento al primo piano dell'edificio della Centrale. A partire da questo punto la costruzione adotta l'inedito, intensissimo colore rosso scuro.\nLa centrale vera e propria si configura come un grande parallelepipedo sagomato sul lato destro del fronte su via delle Ghiacciaie, connotato in senso costruttivista dalla presenza dei quattro fumaioli collegati da una passerella aerea raggiungibile tramite la scaletta elicoidale anch'essa in ferro, ancorata sul muro del fabbricato fino all'altezza della seconda terrazza. I fumaioli sono controventati con tiranti ancorati alla copertura piana dell'edificio, in modo da assicurare stabilit\u00e0 ai camini stessi e alla passerella.\nSul lato binari, la facciata della centrale termica appare quasi interamente finestrata in corrispondenza della sala delle caldaie, illuminata da otto altissime vetrate; una fila di finestrine fornisce invece luce all'ultimo piano.\nSu via delle Ghiacciaie il fronte \u00e8 segnato da una lunga vetrata orizzontale, incorniciata in travertino, che collega i due accessi carrabili aperti alle estremit\u00e0. All'altezza dell'ultimo livello si ripete la fila di finestrine allungate. Pi\u00f9 tradizionale l'impaginazione delle facciate del corpo di fabbrica in angolo con via della Cittadella, dove si apre l'ingresso alla Centrale, rialzato su sei gradini in travertino e sovrastato da una vetrata verticale per l'illuminazione delle scale interne.\nFortuna critica.\nSe fin dalla nascita l'opera suscit\u00f2 vivace ammirazione per l'aspetto squisitamente tecnico - la cabina elettrica, con il suo sistema di 280 leve per il comando degli scambi e dei segnali fu salutata come \"la pi\u00f9 perfetta, pi\u00f9 complessa e completa, la pi\u00f9 bella che esista in Italia e forse in Europa\" - per il suo formalismo d'avanguardia, che suscit\u00f2 gli entusiastici apprezzamenti di Marinetti, fu al contrario duramente attaccata da pi\u00f9 parti e solo a partire dagli anni settanta si \u00e8 avuta una rilettura dell'edificio della Centrale insieme alla pi\u00f9 generale rivalutazione critica dell'opera mazzoniana.\nConsiderata come \"l'altro gioiello architettonico in grado di competere, sul piano della qualit\u00e0, con il contemporaneo fabbricato viaggiatori\", il grande pregio della Centrale risiede proprio nell'immediata caratterizzazione all'esterno delle funzioni tecnologiche che ne fanno una sorta di gigantesco pezzo di \"industrial design\".\nNell'espressivit\u00e0 dei pochi elementi cui si affida il linguaggio architettonico sia della Centrale che della Cabina apparati - torre cilindrica d'angolo, blocchi cubici ad incastro, scaletta a chiocciola in ferro, vetrate continue - \u00e8 stata ravvisata \"la fase dell'attivit\u00e0 mazzoniana pi\u00f9 vicina al linguaggio delle avanguardie europee\" ed in particolare la memoria di un \"futurismo attardato\". La Centrale termica \u00e8 stata inoltre interpretata \"come la testimonianza inaccessibile (...) di un momento misterioso dell'architettura desunto dall'espressionismo, dal primo futurismo e dal costruttivismo\" e pi\u00f9 recentemente \u00e8 stato ribadito che la Centrale \u00e8 \"indubbiamente e assolutamente macchina ma (...) disegnata con la consapevolezza espressiva di una architettura\"."}
{"id": "1741643", "revid": "125661212", "url": "https://it.wikipedia.org/wiki?curid=1741643", "title": "Laurentius Paulinus Gothus", "text": "Biografia.\nNipote di Laurentius Petri Gothus, che era stato a sua volta arcivescovo, nel 1588 Gothus si rec\u00f2 in Germania per studiare presso l'Universit\u00e0 di Rostock e vi rimase per tre anni. Fu influenzato dal ramismo, piuttosto che dalla scolastica luterana.\nOttenuto il \"philosophiae magister\", torn\u00f2 ad Uppsala in tempo per il Sinodo del 1593, dove i dogmi fondanti della Chiesa luterana svedese furono resi definitivi. Divenne professore di logica all'Universit\u00e0 di Uppsala, che era stata riaperta da poco tempo e i cui insegnamenti erano, all'epoca, focalizzati sul luteranesimo. Nel 1598 pass\u00f2 alla cattedra di astronomia.\nQuando, nel 1607, apparve una cometa, egli dichiar\u00f2 che avrebbe potuto interpretarne il significato. All'epoca le interpretazioni dei segni celesti e l'astrologia erano ben radicati (anche, ad esempio, nell'astronomo Tycho Brahe), e Laurentius Paulinus Gothus non faceva eccezione. Fu reintegrato in cattedra dal re nel 1607 proprio grazie alle sue interpretazioni al riguardo, dopo essere stato sospeso, nel 1606, per motivi politici.\nPoco tempo dopo, si trov\u00f2 coinvolto in alcune dispute filosofiche che vedevano contrapposti aristotelici e ramisti.\nScrisse molte opere di teologia e astronomia, oltre ad opere sulla storia svedese, e pubblic\u00f2 dei calendari. Inoltre, diede vita ad un'opera denominata \"Ethica Christiana\", un'opera sul luteranesimo in sei parti, scritta in lingua svedese. Nel 1631, scrisse un riassunto di quest'opera, destinato a diventare la prima opera catechistica della Svezia del XVII secolo."}
{"id": "1741645", "revid": "124592836", "url": "https://it.wikipedia.org/wiki?curid=1741645", "title": "Jacopo Corbinelli", "text": "Biografia.\nFu uno dei pi\u00f9 grandi cultori rinascimentali delle lingue romanze. Nacque da famiglia illustre fiorentina e nel 1558 completa i suoi studi diventando dottore \"in utroque iure\" presso lo Studio di Pisa. L'anno successivo avviene a Firenze una congiura contro Cosimo I, organizzata da Pandolfo Pucci: Bernardo Corbinelli, fratello di Jacopo, fu accusato di aver avuto un ruolo attivo nella vicenda, fu bandito dalla citt\u00e0 ed i beni dell'intera famiglia vennero confiscati. \nJacopo, forse per evitare di essere anch'egli condannato e comunque ormai compromesso dal sospetto, emigr\u00f2 a Roma: a partire dal 1562 fu infatti chiamato a comparire in giudizio a Firenze, ma egli rimase nel suo esilio volontario, preferendolo ad una condanna ormai certa. Nel suo peregrinare, raggiunse Padova (dove fu in amicizia con Gian Vincenzo Pinelli), Vienna e, alla fine del 1565, Lione, citt\u00e0 in cui risieder\u00e0 fino al 1566 e dove si ricongiunse al fratello Bernardo e raccolse molti libri rari dalla dispersione della biblioteca di Piero Strozzi. Poco tempo dopo, sicari al soldo di Cosimo I assassinarono Bernardo. \nNel 1568 si stabil\u00ec a Parigi dove visse alla corte di Francia (e dove, nel 1571, incontr\u00f2 Torquato Tasso), qui chiamato da Caterina de' Medici come educatore del figlio Enrico, duca d'Angi\u00f2: Jacopo Corbinelli, oltre a trovare la protezione da Cosimo I de' Medici, instaurer\u00e0 un rapporto intimo col duca d'Angi\u00f2, se il letterato fiorentino decider\u00e0 di intraprendere un viaggio in Polonia in occasione dell'incoronazione di Enrico a re di quel paese. \nRitornato a Parigi nel 1574, in seguito alla morte di Carlo IX e all'intronizzazione di Enrico quale suo successore sul trono francese, Corbinelli entr\u00f2 a pieno titolo nella corte francese quale consigliere culturale e politico del sovrano. La protezione di Caterina, oltre ad assicurargli un libero accesso alla biblioteca reale, permise che la sua posizione di esule si stabilizzasse. Mor\u00ec nel 1590.\nL'attivit\u00e0 di filologo e traduttore.\nCorbinelli \u00e8 ricordato per essere stato un diffusore della cultura letteraria italiana nella Francia del Secondo Cinquecento, continuando cos\u00ec l'opera di diffusione e di conoscenza patrocinata dalla \"Scuola di Lione\" e da Margherita di Navarra, sorella di Francesco I. Il Corbinelli, infatti Illustr\u00f2 il \"Corbaccio\" di Giovanni Boccaccio servendosi del francese (1569), \"La bella mano\" di Giusto de' Conti (1589-1595), le prime edizioni dei \"Ricordi\" di Francesco Guicciardini (1576) e anche l\"'Etica\" di Aristotele. L'opera di Corbinelli \u00e8 legata, per\u00f2, soprattutto alla figura dantesca: profondo conoscitore della poetica dantesca (come emerge dall'epistolario che intrattenne con l'umanista Gian Vincenzo Pinelli), Corbinelli pubblic\u00f2 e cur\u00f2 l'edizione critica del \"De vulgari eloquentia\" (1577) sulla base di un manoscritto proveniente da Grenoble."}
{"id": "1741646", "revid": "1543377", "url": "https://it.wikipedia.org/wiki?curid=1741646", "title": "Nelson Guti\u00e9rrez", "text": ""}
{"id": "1741651", "revid": "92723", "url": "https://it.wikipedia.org/wiki?curid=1741651", "title": "Cildo Meireles", "text": "Una retrospettiva del suo lavoro, organizzato da Dan Cameron e Gerardo Mosquera \u00e8 stata presentata al New York Museum of Modern Art nel 2000 e sono state esposte anche alla galleria Tate Modern di Londra, al Museu de Arte Moderna di Rio de Janeiro e al Museu de Arte Moderna di San Paolo. Parallelamente alla mostra, \u00e8 stato pubblicato da Phaidon Press un libro intitolato \"Cildo Meireles\" (1999).\nLa prima mostra in Italia dedicata all'artista curata da Vicente Todol\u00ed, \u00e8 una selezione retrospettiva che comprende grandi installazioni prodotte dal 1970 a oggi e si tiene nello spazio Pirelli HangarBicocca dal 27 marzo al 13 luglio 2014."}
{"id": "1741653", "revid": "51323", "url": "https://it.wikipedia.org/wiki?curid=1741653", "title": "Lars P\u00e5lsson", "text": ""}
{"id": "1741654", "revid": "51323", "url": "https://it.wikipedia.org/wiki?curid=1741654", "title": "Lars Palsson", "text": ""}
{"id": "1741656", "revid": "51323", "url": "https://it.wikipedia.org/wiki?curid=1741656", "title": "Laurentius Paulinus", "text": ""}
{"id": "1741665", "revid": "1652134", "url": "https://it.wikipedia.org/wiki?curid=1741665", "title": "Woodes Rogers", "text": "\u00c8 noto per essere stato il capitano della nave che trasse in salvo il naufrago Alexander Selkirk, ritenuto l'ispirazione per il personaggio immaginario \"Robinson Crusoe\" di Daniel Defoe, e per aver posto fine alla Repubblica dei pirati di Nassau all'inizio del suo mandato come governatore delle Bahamas, dando poi la caccia a numerosi pirati che avevano rifiutato di arrendersi.\nBiografia.\nPrimi anni.\nWoodes Rogers era il figlio maggiore di Woods Rogers, un capitano mercantile di successo. Nel gennaio del 1705 Rogers spos\u00f2 Sarah Whetstone, figlia dell'ammiraglio Sir William Whetstone, vicino di casa e amico della famiglia Rogers. Tra il 1706 e la fine del 1708, Woodes Rogers e sua moglie Sarah ebbero un figlio e due figlie femmine.\nIl corsaro Woodes Rogers.\nTra il 1708 e il 1711, a Rogers venne affidato il comando di una spedizione corsara intorno al mondo, risoltasi con successo. Per la prima tappa del suo viaggio, Cork, Rogers si era affidato ad un timoniere locale, originario di Kinsale. Il timoniere si rivel\u00f2 essere talmente incompetente da mettere a serio rischio l'esito della spedizione, tanto che la nave rischi\u00f2 di naufragare. Una volta giunto nei mari del Sud, Rogers ingaggi\u00f2, in qualit\u00e0 di timoniere, l'esperto William Dampier, il quale, giunto nei pressi di Panama, si affid\u00f2 a timonieri locali, con lo stesso risultato ottenuto da Rogers. Il 2 febbraio 1709 la spedizione sbarc\u00f2 sulle Isole Juan Fern\u00e1ndez, dove venne ritrovato il naufrago Alexander Selkirk, le cui vicende ispirarono successivamente il romanzo \"Robinson Crusoe\" di Daniel Defoe. Nell'aprile dello stesso anno, Rogers perse suo fratello Thomas, ucciso in una battaglia nel Pacifico contro una nave spagnola. A dicembre, mentre si trovava a Cabo San Lucas, nella Bassa California del Sud, in Messico, Rogers riusc\u00ec a impadronirsi del ricco bottino di un cosiddetto galeone di Manila, la \"Nuestra Se\u00f1ora de la Encarnaci\u00f3n y Desenga\u00f1o\". Durante la battaglia, Woodes Rogers si procur\u00f2 una ferita al volto. Rogers rientr\u00f2 in patria nell'ottobre del 1711.\nI resoconti tenuti da Rogers stesso e dal suo capitano in seconda Edward Cooke vennero pubblicati nel 1712, nel volume intitolato \"A Cruising Voyage Round the World\", scritto dopo il ritorno in Inghilterra. Da esso, oltre alla cronaca del viaggio, si possono ricavare informazioni d'ogni genere: da numerosi riferimenti a pappagalli, fino a importanti notizie di carattere etnografico riguardo agli indiani Peric\u00f9.\nSubito dopo il ritorno in patria, tuttavia, Woodes Rogers incontr\u00f2 diversi problemi finanziari. Suo suocero, Sir William Whetstone, era deceduto e Rogers, non essendo riuscito a recuperare le sue perdite di affari attraverso l'attivit\u00e0 di corsaro, fu costretto a vendere la sua casa di Bristol per mantenere la sua famiglia. Fu citato in giudizio con successo da un gruppo di oltre 200 membri del suo equipaggio, che sostenevano di non aver ricevuto la giusta quota degli utili della spedizione. I profitti della pubblicazione del suo libro non furono sufficienti per sanare tutti i suoi debiti, portandolo al fallimento. Sua moglie diede alla luce il loro quarto figlio un anno dopo il suo ritorno - un bambino morto durante l'infanzia - e Woodes e Sarah Rogers si sarebbero presto separati definitivamente.\nRogers decise che la via per uscire dalle sue difficolt\u00e0 finanziarie era quella di condurre un'altra spedizione, questa volta contro la pirateria, problema sempre pi\u00f9 frequente in quegli anni. Nel 1713, Rogers guid\u00f2 quella che era apparentemente una spedizione per acquistare schiavi in Madagascar e portarli nelle Indie orientali olandesi, questa volta con il permesso della Compagnia britannica delle Indie Orientali. Lo scopo secondario di Rogers era quello di raccogliere importanti informazioni sui pirati del Madagascar, sperando di distruggerli o riformarli e colonizzare il Madagascar in un ipotetico viaggio futuro. Rogers acquis\u00ec informazioni riguardo ai pirati e alle loro navi vicino all'isola. Venuto a sapere che un gran numero di pirati si era stabilmente insediato sull'isola, Woodes Rogers persuase molti di loro a firmare una petizione alla regina Anna per richiedere un'amnistia. Nonostante all'inizio la spedizione di Rogers si fosse rivelata un successo, al suo ritorno al Londra nel 1715 la Compagnia delle Indie Orientali pose il veto sull'idea di una spedizione coloniale in Madagascar, ritenendo che una colonia fosse una minaccia maggiore al suo monopolio rispetto alla minaccia di pochi pirati. Di conseguenza, Rogers rivolse la sua attenzione non pi\u00f9 alla pirateria nel Madagascar, ma a quella nelle Indie occidentali. Rogers trov\u00f2 l'appoggio di alcuni consiglieri del nuovo re Giorgio I, succeduto alla regina Anna nel 1714, e perci\u00f2 fu in grado di stringere un accordo affinch\u00e9 gli venisse assegnato il compito di riportare le Bahamas, da tempo infestate dai pirati, sotto il controllo diretto della corona britannica.\nIl governatore Woodes Rogers.\nIl 6 febbraio 1718 Woodes Rogers fu ufficialmente insignito del titolo di \"capitano generale e governatore in capo delle isole Bahamas\" dal re Giorgio I di Gran Bretagna. Una volta divenuto governatore, Rogers offr\u00ec il \"perdono del re\", un'amnistia che coinvolgeva la maggior parte dei pirati presenti sulle isole. Rogers salp\u00f2 con la sua flotta dall'Inghilterra il 22 aprile 1718 e arriv\u00f2 a Nassau, sull'isola di New Providence, il 22 luglio dello stesso anno. Qui trov\u00f2 la resistenza dei pirati che avevano rifiutato l'amnistia, in particolare del capitano pirata Charles Vane, che tuttavia riusc\u00ec a sfuggire al blocco navale creato da Rogers.\nRogers si insedi\u00f2 quindi a Nassau come nuovo governatore, ponendo fine alla Repubblica dei pirati di New Providence, ritrovandosi fin da subito a dover risolvere gli innumerevoli problemi che affliggevano la citt\u00e0. Inizi\u00f2 nominando un consiglio, un segretario generale e un giudice capo della corte suprema. Diede ordine di restaurare il forte posto a difesa del porto, che aveva subito il crollo del bastione in direzione del mare, e di far montare altri cannoni. Uno degli ex capitani pirata, Benjamin Hornigold, fu incaricato da Rogers di inseguire coloro che erano riusciti a scappare.\nNel 1720, quando la \"William\", uno sloop di dodici tonnellate, venne rubata dal porto di Nassau, le autorit\u00e0 locali non ebbero dubbi circa i responsabili del furto. Rogers rese pubblicamente noti i nomi dei responsabili: a capo della banda dei pirati vi era Calico Jack Rackham, la cui ciurma comprendeva anche Anne Bonny e Mary Read. Per un paio di mesi, Calico Jack, nonostante i due sloop che Rogers gli aveva messo alle calcagna, continu\u00f2 le sue scorribande, ma venne infine catturato dal corsaro Jonathan Barnet. Il processo si tenne il 16 novembre: Rogers e gli altri giurati furono inflessibili e condannarono a morte Calico Jack e tutto il suo equipaggio. Anne Bonny e Mary Read, incinte, riuscirono a scampare al patibolo.\nNello stesso anno Rogers dovette continuare ad affrontare numerosi altri problemi. Stressato dalle pressioni dei suoi creditori e non ricevendo pi\u00f9 aiuti dal governo centrale, Woodes Rogers ebbe problemi di salute e trascorse sei settimane a Charleston, nella Carolina del Sud, per riprendersi. Sconfortato dalla mancanza di supporto e di comunicazione da Londra, Rogers salp\u00f2 per la Gran Bretagna nel marzo 1721. Arriv\u00f2 tre mesi dopo, solo per venire a conoscenza che era stato nominato un nuovo governatore e che la sua compagnia era stata liquidata. Ritenuto responsabile per gli obblighi contratti a Nassau, fu incarcerato per debiti.\nAnni in Inghilterra, secondo mandato e morte.\nCon il governo e i suoi ex soci che si rifiutarono di onorare i suoi debiti, Rogers fu rilasciato dalla prigione solo quando i suoi creditori ebbero piet\u00e0 di lui e lo ritennero assolto dai suoi debiti. In seguito alla pubblicazione nel 1724 del libro \"Storia generale dei pirati\" del capitano Charles Johnson (da alcuni ritenuto pseudonimo di Daniel Defoe), la figura di Woodes Rogers ebbe per la seconda volta un grande risalto, venendo quasi elevato allo status di eroe nazionale. Con l'attenzione dell'opinione pubblica nuovamente focalizzata su di lui, Rogers riusc\u00ec nel 1726 a presentare una petizione al re per un risarcimento finanziario. Non solo re Giorgio I gli concesse una pensione retroattiva al 1721, ma il figlio e successore Giorgio II di Gran Bretagna lo insign\u00ec nuovamente del titolo di governatore delle Bahamas il 22 ottobre 1728.\nLe Bahamas non subirono minacce esterne durante il secondo mandato di Rogers, ma il governatore dovette comunque affrontare diverse difficolt\u00e0. Ancora cercando di rafforzare le difese dell'isola, Rogers cerc\u00f2 di decretare l'imposizione di una tassa locale. L'assemblea, istituita in assenza di Rogers, si oppose e Rogers rispose sciogliendola. La battaglia governativa esaur\u00ec Rogers, che di nuovo and\u00f2 a Charleston all'inizio del 1731 nel tentativo di recuperare la sua salute. Sebbene fosse tornato nel luglio dello stesso anno, non si riprese mai del tutto e mor\u00ec a Nassau il 15 luglio 1732 all'et\u00e0 di 53 anni.\nUna strada sul porto di Nassau \u00e8 intitolata a Woodes Rogers. \"La pirateria espulsa, il commercio ripristinato\" rimase il motto delle Bahamas fino a quando le isole non ottennero l'indipendenza nel 1973."}
{"id": "1741666", "revid": "1305772", "url": "https://it.wikipedia.org/wiki?curid=1741666", "title": "From Nothin' to Somethin'", "text": "From Nothin' To Somethin' \u00e8 il quarto album del rapper statunitense Fabolous, pubblicato l'11 giugno 2007 sotto le case discografiche \"Desert Storm Records\" e \"Def Jam Recordings\".\nInformazioni.\nla \"Def Jam Recordings\" ha rimandato la data di uscita dell'album parecchie volte, a partire dal 19 dicembre al 27 febbraio, poi dal 23 marzo al 17 aprile, fino al 18 marzo e infine al 12 giugno. Prima della sua uscita, la rivista \"XXL\" ha certificato \"\"From Nothin' To Somethin\"'\" l'ottavo album pi\u00f9 atteso del 2007.\nIl disco si \u00e8 piazzato alla posizione n.2 nella classifica \"Billboard 200\" e alla posizione n.1 nelle classifica di \"Billboard\" \"Top R&amp;B/Hip-Hop Albums\" e \"Top rap Albums\", con 159.000 copie vendute durante la prima settimana di debutto. \u00c8 stato poi certificato disco d'oro per le vendite di 524.000 copie.\nProduzioni e singoli.\nHanno collaborato all'album molti artisti di spicco nell'attuale scena hip hop, come ad esempio Akon, Ne-Yo, T-Pain, Jay-Z, Rihanna, Swizz Beatz e Young Jeezy. Le produzioni pi\u00f9 importanti sono quelle di Just Blaze, Timbaland, Jermaine Dupri, Polow da Don e Akon.\nSono stati estratti quattro singoli: il primo \u00e8 \"\"Diamonds\" in collaborazione con Young Jeezy; il secondo \"Return of the Hustle\", in collaborazione con Swizz Beatz; Il terzo \"Make Me Better\", in collaborazione con Ne-Yo; il quarto e ultimo \u00e8 \"Baby Don't Go\", che nell'album vede la partecipazione di T-Pain ma nel videoclip quella di Jermaine Dupri. Secondo quanto rilasciato da Fabolous in un'intervista, Il quinto singolo dovrebbe essere \"Gangsta Don't Play\"\", in collaborazione con Junior Reid."}
{"id": "1741668", "revid": "287204", "url": "https://it.wikipedia.org/wiki?curid=1741668", "title": "Sho Kosugi", "text": ""}
{"id": "1741671", "revid": "2224691", "url": "https://it.wikipedia.org/wiki?curid=1741671", "title": "Medaglia presidenziale della libert\u00e0", "text": "La medaglia presidenziale della libert\u00e0 (Presidential Medal of Freedom) \u00e8 una decorazione conferita dal Presidente degli Stati Uniti d'America ed \u00e8, assieme alla medaglia d'oro del Congresso concessa con un atto del Congresso, la massima decorazione degli Stati Uniti.\nViene conferita a coloro che hanno dato: \"un contributo meritorio speciale per la sicurezza o per gli interessi nazionali degli Stati Uniti, per la pace nel mondo, per la cultura o per altra significativa iniziativa pubblica o privata\". Anche se si tratta di un'onorificenza civile, la medaglia pu\u00f2 essere assegnata a personale militare e indossata sull'uniforme.\nStoria.\nLa medaglia presidenziale della libert\u00e0 deriva dalla \"Medal of Freedom\" istituita dal presidente Harry Truman nel 1945 per onorare i servizi civili durante la Seconda guerra mondiale. Il presidente John Fitzgerald Kennedy ripristin\u00f2 l'onorificenza nel 1963 con il decreto 11085. In pratica questo decreto gener\u00f2 una nuova onorificenza, di aspetto completamente differente, di uso molto pi\u00f9 ampio e di gran lunga pi\u00f9 prestigiosa.\nLa medaglia viene assegnata ogni anno, il 4 luglio (anniversario dell'indipendenza degli Stati Uniti) o in giorni vicini, o in altro giorno scelto dal presidente.\nI beneficiari sono selezionati dal presidente, sia su propria iniziativa o sulla base di segnalazioni.\nLa disposizione di rimettere in vigore la medaglia ha aumentato le dimensioni e le responsabilit\u00e0 della \"Distinguished Civilian Service Awards Board\" che potrebbe diventare la principale fonte di queste segnalazioni.\nLa medaglia pu\u00f2 essere assegnata a una persona pi\u00f9 di una volta (per esempio John Kenneth Galbraith e Colin Powell) e pu\u00f2 essere assegnata postuma (per esempio Paul William \"Bear\" Bryant, Roberto Clemente e John Fitzgerald Kennedy).\nAspetto del corredo.\nLa medaglia presidenziale della libert\u00e0 ha la forma di una stella d'oro smaltata di bianco, su pentagono rosso; il disco centrale contiene tredici stelle d'oro su uno sfondo blu (ripreso dal \"Great Seal of the United States\", \"Grande sigillo degli Stati Uniti\") con un bordo circolare d'oro. Tra le punte della stella sono inserite cinque aquile americane (l'emblema degli Stati Uniti) d'oro con le ali spiegate. Si porta attorno al collo con un nastro blu dai bordi bianchi.\nIn una particolare versione dell'onorificenza conosciuta come \"Presidential Medal of Freedom with Distinction\" si indossa la medaglia descritta sul petto a sinistra; in pi\u00f9 il nastro blu viene indossato a tracolla sulla spalla destra, con la sua coccarda (blu con bordi bianchi, con il disco centrale della medaglia al centro) appoggiata sul fianco sinistro.\nLa medaglia pu\u00f2 anche essere indossata nella versione in miniatura sul petto a sinistra e l'aquila americana d'argento con le ali spiegate sul nastro (nella versione \"With Distinction\" l'aquila \u00e8 d'oro). Inoltre la medaglia \u00e8 accompagnata dal nastro per essere indossata su un'uniforme militare e da un distintivo per abiti civili (come \u00e8 visibile nell'immagine dell'intero corredo).\nPersonalit\u00e0 premiate.\nLe personalit\u00e0 pi\u00f9 conosciute divise per attivit\u00e0."}
{"id": "1741674", "revid": "767487", "url": "https://it.wikipedia.org/wiki?curid=1741674", "title": "Osaka Popstar and the American Legends of Punk", "text": "Osaka Popstar and the American Legends of Punk \u00e8 il primo studio album della band pop punk Osaka Popstar.\nIl titolo dell'album deriva dal fatto che la band include membri leggendari del punk statunitense, come Marky Ramone, Jerry Only, Dez Cadena ed Ivan Julian."}
{"id": "1741675", "revid": "767487", "url": "https://it.wikipedia.org/wiki?curid=1741675", "title": "Duff (gruppo musicale)", "text": "I Duff sono un gruppo punk rock - melodic hardcore punk nato nel 1998 a Cosenza. Tra le \nband pi\u00f9 attive della scena punk dell'Italia meridionale, hanno collezionato circa 350 live in tutte le regioni d'Italia. Hanno all'attivo 5 dischi ed una raccolta e fanno attualmente parte del roster di bands della Indiebox Music.\nLa storia.\nPrimi Demo - 1998/2000.\nLa band si forma tra la fine del 1997 e l'inizio del 1998: Luca e Totonno sono rispettivamente batterista e chitarrista della band Hard rock \"Alison\", mentre Andrea ed Aldo militano in diverse formazioni Rock e Metal cosentine.\nIl battesimo come gruppo punk rock avviene alla fine del 1997 con alcuni concerti in una formazione a tre, senza Andrea, durante i quali veniva utilizzato un nome differente per ogni concerto (tra cui \"TnT\", \"Ppooh\", \"Dicks full of water\", \"D.F.O.W.\", \"Litioni\"). Nei primi mesi del 1998 subentra come chitarra solista Andrea e poco dopo il suo ingresso viene registrata una demo di 4 pezzi, pi\u00f9 avanti ristampata in tiratura limitata con il titolo di \"I Duff fanno schifo\".\nLa band viene poco dopo ospitata sulle frequenze di Radio Ciroma, in previsione della partecipazione al Festival per band emergenti organizzato dalla stessa presso il Castello Svevo di Cosenza. L'irriverenza verso il Politically correct e le volgarit\u00e0 sfoderate per l'occasione dalla band, portano il collettivo della radio a decidere di escludere i Duff dalla manifestazione musicale. Da questo episodio nascer\u00e0 il primo pezzo veramente conosciuto della band, \"Il Castello\", diventato una piccola leggenda del panorama musicale cosentino. Lo stesso, assieme ad altri 7 nuovi brani, verr\u00e0 registrato in un secondo demo, \"Fuck Simile\", datato 1999. La band, sebbene ostenti sempre la propria attitudine volutamente poco professionale, si adatta a suonare fin dai primi anni in qualunque situazione, collezionando quasi un centinaio di date in poco pi\u00f9 di due anni.\nDiswacciuwont - 2001/2004.\nNel 2001 registrano quindi il primo full length, \"Diswacciuwont\", stampato nel 2003 da Decibel Records e distribuito in esclusiva per l'Italia da Venus. Il disco, che contiene nuove registrazioni di alcuni brani di \"Fuck Simile\" pi\u00f9 numerosi inediti, riceve un buon riscontro di pubblico e ottime recensioni su fanzine e webzine indipendenti. I Duff ripartono con una intensa attivit\u00e0 live, che li porta a confrontarsi con numerose band, tra cui i vicentini Derozer. Si afferma presto tra le due band un sodalizio di amicizia e collaborazione musicale.\nDodici centesimi al Km - 2005/2008.\nVerr\u00e0 registrato alla fine del 2005 il successivo full length, Dodici centesimi al km, licenziato proprio dalla Derotten records dei Derozer. Il disco mostra una buona crescita musicale e compositiva ed aumenta considerevolmente la popolarit\u00e0 dei cosentini, anche grazie al tormentone \"Chiamami scemo, ma non chiamarmi Emo\". In questo periodo i Duff diventano gruppo spalla ufficiale dei Derozer per tutte le date del tour 2006/2007. Dovrebbero inoltre esibirsi al Meeting Etichette Indipendenti, ma proprio mentre erano in viaggio verso Faenza si vedono costretti a rinunciare a causa di un incidente automobilistico, dal quale fortunatamente escono completamente illesi. Intanto il bassista Aldo per motivi di lavoro \u00e8 costretto a lasciare la band e a trasferirsi a Londra. Subentra quindi Vinxz, giovane bassista cosentino di origini trentine. Nel marzo 2008, per commemorare i 10 anni della band, viene pubblicata una compilation autoprodotta, a tiratura limitata ed intitolata \"The Worstest Hits\". La compilation contiene tutti i brani delle prime demo pi\u00f9 due inediti. \u00c8 del 2008 anche l'incontro con i ragazzi della Wynona Records, con i quali nasce una grande amicizia che alla fine dell'anno si concretizza con la proposta di licenziare la successiva uscita dei Duff proprio su Wynona.\nTallone da killer - 2009/2010.\nLe registrazioni del nuovo full-length si svolgono tra l'aprile e il maggio 2009 presso gli studi West Point di Cosenza, mentre il Missaggio e il Mastering vengono eseguiti a Los Angeles da Ryan Greene, gi\u00e0 produttore di Nofx, Lagwagon, No Use for a Name. Uscito nell'ottobre 2009 per Wynona Records, \"Tallone da Killer\" viene distribuito in esclusiva per l'Italia da RudeNetworks Snc. Parte quindi il \"Tallone da Killer Tour\", che impegna i Duff per oltre un anno, portandoli a dividere il palco con grandi nomi del punkrock mondiale come Nofx e Marky Ramone dei Ramones. Alla fine del 2010 il batterista Lucag\u00e0 decide di lasciare la band per motivi personali.\nEventi recenti - 2011/2012.\nTra la fine del 2010 e l'inizio del 2011 fa il suo ingresso nella formazione il nuovo batterista Umberto \"Santasubito\" Intini. Dopo una decina di date di rodaggio nei primi mesi del 2011, l'arrivo del nuovo membro apre le porte ad una nuova fase di lavoro in studio per la stesura di brani inediti. Nel novembre 2011 i Duff firmano ufficialmente per la IndieBox Music . Il nuovo album contiene 15 brani, esce nel novembre 2012 ed \u00e8 intitolato \"Ci sono gente che non stanno bene\". Il video che precede l'uscita \u00e8 \"Voglio diventare un Hipster\", che raggiunge su YouTube oltre 20.000 visualizzazioni in un mese.\n \"iDuff\" contiene testi, sfondi, news e la discografia completa in mp3.."}
{"id": "1741676", "revid": "36426", "url": "https://it.wikipedia.org/wiki?curid=1741676", "title": "Marcadavanzale", "text": ""}
{"id": "1741679", "revid": "709565", "url": "https://it.wikipedia.org/wiki?curid=1741679", "title": "Omerta", "text": "Omerta, il cui vero nome \u00e8 Paul \"Paulie\" Provenzano, \u00e8 un personaggio dei fumetti, creato da Scott Lobdell (testi) e Salvador Larroca (disegni), pubblicato dalla Marvel Comics. La sua prima apparizione avviene in \"Uncanny X-Men\" n. 392 (aprile 2001).\nBiografia del personaggio.\nDopo essersi congedato dall'esercito, Paulie ritorn\u00f2 a Brooklyn, suo quartiere natale, dove cerc\u00f2 di prendere il controllo della cosca mafiosa residente in esso. Dopo aver preteso la met\u00e0 del giro d'affari dai capi della cosca, nel retro della pizzeria dove si erano radunati, si apr\u00ec un conflitto a fuoco. I proiettili diretti verso Paulie, rimbalzarono sulla sua pelle, strappandogli solo i vestiti, cosa che lo fece arrabbiare tanto da pestare a sangue i capi-cosca.\nReclutato da Jean Grey per salvare gli X-Men che si trovavano a Genosha sotto il giogo di Magneto, Paulie accett\u00f2 di entrare nel gruppo solamente per poterle vedere indossare un costume aderente. Arrivati all'Istituto Xavier, Jean chiese a Paulie di precederla e cominciare a presentarsi agli altri mentre lei attendeva l'arrivo di un altro componente del gruppo, vale a dire Pira Ardente, sorella di Sole Ardente. Improvvisamente, Paulie sfond\u00f2 la porta e cadde sul selciato seguito da un offeso Northstar, che accusandolo di omofobia cominci\u00f2 a prenderlo a pugni fino a quando non svenne.\nDurante il volo per Genosha venne istruito telepaticamente su come utilizzare al meglio i suoi poteri, al termine della sessione, chiese a Jean di spostarsi assieme a lui nel retro dell'aereo per aver pi\u00f9 privacy, come risposta vide la rossa invecchiata e appesantita dai chili di troppo, e ci\u00f2 lo fece desistere dai suoi propositi. Vide inoltre cosa era capitato a Dazzler nella dimensione dove abitava col marito Longshot e si prendeva cura degli \"X-Babies\".\nGiunti a Genosha, durante lo scontro con Magneto, Paulie venne lanciato in orbita e successivamente salvato da Northstar, che per rianimarlo dovette praticargli una respirazione bocca-a-bocca.\nDecimation.\nDopo la fine della mini-saga, Paulie lasci\u00f2 l'Istituto Xavier per giovani dotati. Non si sa ancora se dopo gli eventi di \"House of M\" abbia mantenuto o no i suoi poteri.\nPoteri e abilit\u00e0.\nOmerta possiede un corpo invulnerabile e una forza sovrumana."}
{"id": "1741682", "revid": "89688", "url": "https://it.wikipedia.org/wiki?curid=1741682", "title": "Selmasongs", "text": ""}
{"id": "1741685", "revid": "89688", "url": "https://it.wikipedia.org/wiki?curid=1741685", "title": "Selma Songs", "text": ""}
{"id": "1741690", "revid": "767487", "url": "https://it.wikipedia.org/wiki?curid=1741690", "title": "Born Again Savage", "text": "Born Again Savage \u00e8 il quinto album in studio di Little Steven, pubblicato nel 1999.\nIl disco.\nIl disco viene pubblicato dopo dieci anni di silenzio, dato che il precedente lavoro, \"Revolution\", risale al 1989. Durante un'intervista, il musicista statunitense ha rivelato che le canzoni di questo album furono scritte proprio in quell'anno, e registrate l'anno successivo, nel 1990, per poi essere lasciate in un cassetto, fino al 1997.\nL'album vede la partecipazione di due importanti e famosi musicisti, come Adam Clayton degli U2 e Jason Bonham, figlio del compianto batterista dei Led Zeppelin, John Bonham."}
{"id": "1741709", "revid": "599013", "url": "https://it.wikipedia.org/wiki?curid=1741709", "title": "Marc Nygaard", "text": "Carriera.\nClub.\nHa debuttato tra i professionisti nel 1995 nei Paesi Bassi con l'Heerenveen che lo ha prelevato nello stesso anno dal Copenaghen. Ha successivamente girato tra Paesi Bassi e Belgio cambiando varie squadre prima di trasferirsi al Brescia nel 2003 che lo gira in prestito al Catania nel 2003.\nCon gli etnei gioca per 6 mesi prima, segnando 3 goal in 12 partite; uno di questi \u00e8 stato il 27 settembre 2003 che ha deciso un derby contro il Messina vinto per 1-0. Al termine dei 6 mesi i viene nuovamente ceduto in prestito dal Brescia, questa volta al Vicenza nel gennaio 2004, dove trova molto meno spazio giocando solo 4 partite, facendosi notare solo perch\u00e9 una leggenda narra che una volta Nygaard abbia tentato una rovesciata dal cerchio di centrocampo.\nAlla fine della stagione torna al Brescia, con cui ha fatto il suo esordio nel massimo campionato italiano il 17 ottobre 2004 nella partita Brescia-Parma vinta per 3-1 dai bresciani. La sua esperienza bresciana \u00e8 comunque negativa, gioca solo 10 partite passando come oggetto misterioso, e a seguito della retrocessione in Serie B del club si trasferisce in Inghilterra al QPR.\nCon il club inglese disputa 3 stagioni in Championship, giocando meglio rispetto a quanto mostrato in Italia, segnando 13 goal in 69 partite in 3 anni di militanza.\nAl termine dell'esperienza londinese torna in Patria firmando con il Randers il 28 gennaio 2008; milita per 2 anni ai Randers, tornando anche (seppur per una fugace apparizione) a giocare in Nazionale, e risultando poi essere il Capocannoniere del campionato nella stagione 2008-2009. Alla fine della sua esperienza coi Randers nel 2010 si parlava di un suo ritorno in Italia in quanto interessava in Serie B; tuttavia la cosa non si \u00e8 concretizzata in quanto si \u00e8 trasferito all'Unterhaching nella terza serie tedesca.\nNygaard, al termine dell'esperienza in Germania, \u00e8 tornato in Olanda all'Helmond Sport nel 2011, in cui vi rimane per una stagione.\nChiuder\u00e0 successivamente la carriera in patria nelle file dell'AB nel gennaio 2014.\nNazionale.\nHa giocato 7 partite con la Nazionale tra il 2000 e il 2008, 6 di queste nel periodo al Roda JC, uscendo dal giro di Nazionale per poi rientrarvi per una singola apparizione i 6 settembre 2008 contro l'Ungheria."}
{"id": "1741715", "revid": "200568", "url": "https://it.wikipedia.org/wiki?curid=1741715", "title": "Jaluronato", "text": ""}
{"id": "1741721", "revid": "729019", "url": "https://it.wikipedia.org/wiki?curid=1741721", "title": "Ko\u017euchovskaja", "text": "Ko\u017euchovskaja () \u00e8 una stazione della Metropolitana di Mosca, situata sulla Linea Ljublinsko-Dmitrovskaja. Prende nome dal quartiere in cui sorge, ed \u00e8 stata inaugurata il 28 dicembre 1995, come stazione della prima sezione della linea. Presenta un design a singolo ambiente, con i binari separati dalla banchina centrale. Esiste un doppio soffitto, necessario per sistemare i dispositivi di idroisolazione necessari.\nIl tema della stazione \u00e8 la storia del design automobilistico, mostrato nella perfezione delle mura che dal marmo bianco volgono all'alluminio del soffitto. Le parti inferiori del soffitto sono in marmo scuro, mentre l'illuminazione proviene da grandi strutture metalliche rosse che pendono dalla volta. Gli architetti furono A. Vigdorov e L. Borzenkov.\nLa stazione conta un ingresso con una pensilina a vista, posta sull'angolo tra le vie Yu\u017enoportovaja e Trofimova."}
{"id": "1741725", "revid": "628767", "url": "https://it.wikipedia.org/wiki?curid=1741725", "title": "Llanberis", "text": "Llanberis \u00e8 un comune che si trova nella regione del Gwynedd, nel nord del Galles. Nelle vicinanze c'\u00e8 il lago di Llyn Padarn della Snowdonia. Ha una popolazione di 1.954 abitanti.\nOriginariamente il nucleo abitato ruotava attorno all'industria dell'estrazione dell'ardesia, ma dopo la chiusura delle cave, l'economia locale si \u00e8 rivolta al turismo e alle possibilit\u00e0 date dalla centrale elettrica di Dinorwig.\nDa Llanberis si pu\u00f2 iniziare l'ascensione del Monte Snowdon, il monte pi\u00f9 alto del Galles, a piedi oppure con un piccolo treno a vapore raggiungendo il passo omonimo."}
{"id": "1741726", "revid": "6923", "url": "https://it.wikipedia.org/wiki?curid=1741726", "title": "Centro commerciale Le Torri", "text": "Il centro commerciale \"Le Torri\" \u00e8 un centro commerciale di Firenze.\nTrovandosi lungo Via Antonio Canova (in pieno Argingrosso) ed essendo situato non molto vicino al rione de Le Torri, \u00e8 attualmente conosciuto dagli abitanti della zona come l\"'Esselunga\" di Via Canova. Tale denominazione \u00e8 utilizzata anche nei volantini pubblicitari del supermercato.\nStoria.\nNel 1988 il comune di Firenze e l'Esselunga bandirono un concorso per la realizzazione di un centro commerciale nel quartiere popolare dell'Isolotto.\nL'anno successivo venne decretato vincitore il progetto del ticinese Mario Botta, il quale in tempi assai brevi tradusse il progetto di massima negli elaborati esecutivi necessari all'apertura del cantiere. I lavori furono avviati nell'aprile del 1990 e portati a termine in ventisette mesi, con l'inaugurazione nel 1992.\nArchitettura.\nIl lotto \u00e8 delimitato a sud dall'asse di viale Canova, principale arteria di collegamento del quartiere con la viabilit\u00e0 tangenziale, ed a est dalla via dei Bassi, dove \u00e8 situato l'accesso meccanizzato al parcheggio. Il tessuto urbano circostante \u00e8 costituito da stecche di edifici in linea di 6 e 7 piani, distribuite disordinatamente sull'area e caratterizzate da un'indifferenziata immagine architettonica.\nIl centro commerciale svolge il ruolo di polo di aggregazione in un quartiere periferico privo di identit\u00e0 e infrastrutture. L'area non edificata del lotto \u00e8 in parte destinata a parcheggio e in parte a percorsi alberati e giardino: lungo l'asse del viale Canova si articola un camminamento su due livelli fiancheggiato da un filare di pioppi mentre all'estremit\u00e0 nord orientale \u00e8 situato un giardino recintato, con vasca ottagonale in marmo al centro, manto erboso con giochi per bambini ed alberature e siepi a formare un anello circolare.\nEsterno.\nIl complesso presenta una volumetria compatta, giocata sulle scansioni orizzontali e sull'articolazione dei percorsi ed uniformata dalla tessitura in mattoni. Il corpo principale, la galleria commerciale, \u00e8 situato all'angolo sud occidentale del lotto e presenta una pianta rettangolare sviluppata su un unico livello. Verso viale Canova si apre il fronte principale dell'edificio, contrassegnato dall'ampia apertura della galleria: questa \u00e8 connotata dal disegno delle due travi reticolari dal profilo lenticolare, raccordate al centro da un lucernario trasparente voltato a botte e impostate su una coppia di pilastri in cemento. Ai due lati dell'ingresso si allineano, in rigorosa simmetria, i fianchi in laterizio scanditi ciascuno da due aperture circolari, evidente omaggio all'architettura di Kahn e Scarpa. L'intero fronte \u00e8 raccordato e segnato da un percorso pedonale, su due livelli e parallelo al viale, con alle due estremit\u00e0 (l'intersezione con la via dei Bassi e l'ingresso della galleria) due corpi circolari - rispettivamente in pianta un cerchio e una porzione di cerchio - che fungono da chiari segnali di orientamento nel confuso paesaggio urbano ed ospitano le scale di accesso al percorso rettilineo in quota. Tale percorso \u00e8 qualificato dalla scansione dei massicci pilastri, che disegnano uno pseudo porticato con 24 aperture architravate, e dalla campitura in mattoni faccia vista, nella quale si inseriscono i tagli dei parapetti ed i gocciolatoi in cemento.\nI fronti est ed ovest della galleria sono caratterizzati da una sequenza di moduli in mattoni, pi\u00f9 bassi rispetto alla quota della galleria centrale, che denotano nel profilo curvilineo la retrostante copertura voltata. Questi presentano al centro un'apertura ad arco ribassato, rivisitazione in chiave moderna del tema della serliana, che serve da accesso di servizio ai negozi, e sono raccordati in alto dal segno orizzontale della fascia cordolo in mattoni. Sul lato orientale la teoria di nove moduli \u00e8 interrotta dall'ingresso laterale alla galleria ed al parcheggio sotterraneo, segnalato da un portale tripartito; su quello occidentale uno dei moduli \u00e8 sostituito dall'ingresso al cortile per lo scarico delle merci e l'accesso ai parcheggi presenta una semplice apertura bipartita. Il lato settentrionale \u00e8 invece costituito da un muro completamente cieco.\nInterno.\nIntorno al 2010 il supermercato \u00e8 stato oggetto di un'importante ristrutturazione interna che ha portato a numerosi cambiamenti della struttura.\nPrima della ristrutturazione (1992 - 2010).\nLa distribuzione degli spazi interni \u00e8 chiaramente esplicitata nell'articolazione dei volumi. L'ampia galleria a sviluppo longitudinale (con volta a botte e copertura metallica) funge da elemento distributivo: sui lati maggiori sono situati i negozi (6 sul lato est e 4 su quello ovest) e la banca; al centro \u00e8 collocato il sistema dei collegamenti (doppia rampa di scale e tapis-roulant di accesso al piano interrato dei garage) segnalato sui due lati dai corpi semicircolari dei chioschetti. Sul fondo della galleria si trova l'ingresso al supermercato, caratterizzato da un'ampia parete vetrata con porte d'ingresso riquadrate da cornici in acciaio. L'interno del supermercato si configura come un unico grande vano, diviso unicamente dagli scaffali delle merci: sul fondo sono situati gli uffici, i servizi ed i magazzini. All'esterno del centro commerciale, all'intersezione con il percorso pedonale, sono situati i due volumi tecnici della caldaia e della centrale elettrica, semplici volumi stereometrici in mattoni in posizione speculare.\nDopo la ristrutturazione (2010 - attuale).\nL'area del supermercato \u00e8 stata notevolmente ampliata, con conseguente spostamento di tutte le casse. Per fare ci\u00f2, \u00e8 stato necessario eliminare i chioschetti centrali, le scale ed i tapis-roulant collegati con i garage. Ad oggi, per accedere a questi ultimi sono disponibili solo degli ascensori (comunque ampi e numerosi) posti sul lato di Via Canova. Gli interventi di ristrutturazione hanno portato inoltre ad una drastica diminuzione dei negozi all'interno del Centro Commerciale: rimangono infatti soltanto la profumeria ed il bar. Al centro dell'ampia area venuta a crearsi rimuovendo i chioschetti \u00e8 stata posta la cassa centrale ed il banco informazioni.\nFortuna critica.\nScarsi i giudizi critici sull'opera: per Polano (1993) il valore dell'intervento consiste principalmente nella dimensione urbana, capace di innescare un processo di riqualificazione di un brano periferico di citt\u00e0, e nel contributo originale, dal punto di vista funzionale, alla tipologia del centro commerciale. Secondo Maria Chiara Torricelli particolare attenzione merita l'aspetto costruttivo, giacch\u00e9 il cantiere del centro commerciale si pone ancora nei termini raccomandati da Viollet-le-Duc, oscillanti tra preoccupazione legata alla \"forma apparente\" degli elementi architettonici e \"verit\u00e0 rispetto al programma ed ai metodi costruttivi\", offrendo un esempio di ricerca di conciliazione fra volont\u00e0 e vincoli diversi."}
{"id": "1741736", "revid": "51323", "url": "https://it.wikipedia.org/wiki?curid=1741736", "title": "La confraternita del Chianti", "text": ""}
{"id": "1741737", "revid": "125239300", "url": "https://it.wikipedia.org/wiki?curid=1741737", "title": "Marco Luchetta", "text": "Esordi giornalistici.\nFiglio di genitori triestini, padre ingegnere e madre insegnante, Marco Luchetta trascorre la sua infanzia prima alla Spezia e poi a Mestre. Si trasferisce con la famiglia a Opicina (provincia di Trieste) all'inizio degli anni settanta. A Trieste Luchetta conclude gli studi nella sezione C del liceo classico Dante Alighieri (1973) e si iscrive all'Universit\u00e0 della sua citt\u00e0 alla Facolt\u00e0 di Giurisprudenza. I suoi interessi sono la politica (si considera uno studente di sinistra) e lo sport (calcio e pallavolo). Gli amici di allora lo descrivono come un ragazzo pieno di vita, originale, imprevedibile e spesso burlone.\nI suoi esordi nel campo del giornalismo sono all'insegna della comicit\u00e0 e del divertimento, prima verso il '76-'77 a Radio Sound (prima radio privata triestina dove Luchetta si occupa soprattutto di sport), poi sull'emittente privata locale Telequattro, dove diventa protagonista del programma di variet\u00e0 \"Il Pinguino\", in onda il sabato sera. Tra una battuta e l'altra, in un misto di candid camera e imitazioni, Luchetta viene apprezzato dal pubblico triestino per le sue doti comiche e interpretative. Dal 1978 scrive anche per il settimanale \"Trieste Sport\", nella rubrica intitolata \"Spagine\". La sua penna tratteggia con ironia l'universo dello sport, in particolare il calcio e la figura del tifoso. La sua \u00e8 una comicit\u00e0 genuina, talvolta dialettale e mai sopra le righe.\nInviato di guerra.\nNegli anni ottanta sposa Daniela e diventa padre prima di Carolina nel 1984, poi di Andrea l'anno successivo. Continua la sua carriera a Telequattro, ma cambia completamente ruolo: si occupa del telegiornale \"Fatti e commenti\". Nel 1989 \u00e8 giornalista professionista a tutti gli effetti, grazie ai 18 mesi di praticantato e al superamento dell'esame. Collabora anche per la Gazzetta dello Sport, come intervistatore per il megaschermo \"Cosmo\" allo stadio Friuli di Udine. L'occasione della stabilit\u00e0 professionale e dunque anche economica arriva con l'assunzione alla sede regionale della Rai del Friuli-Venezia Giulia. Qui si occupa di cronaca e sport, alternandosi tra la conduzione dei notiziari e importanti interviste da una parte e il resoconto di piccoli fatti locali dall'altra. Luchetta non ama per\u00f2 quest'ultimo aspetto del suo lavoro che stenta a considerare \"vero giornalismo\".\nNell'estate '91 l'esercito popolare jugoslavo sferra il suo attacco alla neo-indipendente Croazia e per Luchetta si presenta l'occasione di fare \"vero giornalismo\", testimoniando il dolore di una guerra a pochi chilometri da casa. In quei giorni Luchetta svolge i suoi primi incarichi da inviato e i servizi per i tg nazionali. Luchetta nel giro di due anni e mezzo visita per sette/otto volte i luoghi del conflitto. A trascinarlo nel Balcani \u00e8 la sua inarrestabile voglia di testimoniare, di far sapere alla gente i drammi, soprattutto delle creature pi\u00f9 indifese, come i bambini. Conclude in quegli anni la sua collaborazione con la Gazzetta: a suo avviso non \u00e8 coerente che un inviato di guerra si presenti ad intervistare dei calciatori. Il 28 gennaio del 1994 \u00e8 a Mostar (Bosnia), teatro degli assedi sia delle forze serbe che di quelle croate, per girare un servizio per il tg1 sui \"bambini senza nome\", nati dagli stupri etnici o figli di genitori dispersi. Assieme ad altri due membri della troupe della Rai di Trieste, Alessandro Ota (operatore) e Dario D'Angelo (tecnico di ripresa), Luchetta raggiunge, in un quartiere musulmano assediato dai bombardamenti (parte est della citt\u00e0), una cantina che funge da rifugio per decine di persone tra cui molti bambini. Ma mentre si trovano in strada, una granata proveniente dalla parte ovest di Mostar (croata) uccide sul colpo l'intera troupe. A pochi passi da loro si salva un bambino, Zlatko: i corpi dei tre inviati hanno fatto da scudo all'esplosione.\nSi \u00e8 svolta un'inchiesta, ormai archiviata, per chiarire se la morte della troupe sia stata una fatalit\u00e0 o un attentato per eliminare dei testimoni scomodi.\nOggi suo figlio Andrea \u00e8 un giornalista in forza al TG1.\nPremio Luchetta.\nNel 2003 \u00e8 stato istituito il Premio giornalistico \"Marco Luchetta\", promosso dalla \"Fondazione Luchetta, Ota, D'Angelo, Hrovatin per i bambini vittime della guerra\". Si tratta di un concorso riservato ai reportage giornalistici (articoli, servizi tv o fotografie) dedicati esclusivamente a guerre o conflitti etnici, durante i quali le condizioni di uomini, donne e soprattutto bambini sono drammatiche, ma non godono dell'attenzione giornalistica della stampa e della televisione nazionale."}
{"id": "1741739", "revid": "767487", "url": "https://it.wikipedia.org/wiki?curid=1741739", "title": "Triangolo di Primavera", "text": "Il Triangolo di Primavera \u00e8 un asterismo formato dalle stelle Arturo, Spica e Denebola; \u00e8 cos\u00ec chiamato a causa della sua massima visibilit\u00e0, nell'emisfero boreale, che cade nei mesi primaverili.\nOsservazione.\nNell'emisfero boreale, e in parte in quello australe, per identificare il Triangolo di Primavera ci si rif\u00e0 alle tre stelle di coda del Grande Carro: prolungando verso sud-est l'arco di queste stelle, si arriva dapprima ad Arturo, vertice orientale dell'asterismo, e poi, scendendo ancora, si individua Spica, il suo vertice meridionale.\nL'area del Triangolo ricade quasi per intero nella costellazione della Vergine, e i vertici settentrionali sono costituiti dalla brillante stella Arturo, della costellazione del Boote, e da Denebola, che forma la coda del Leone.\nIl vertice occidentale occupa un'area molto nota ad astronomi ed appassionati, a causa dell'elevato numero di galassie luminose, alcune delle quali sono osservabili anche con piccoli strumenti, che formano un ammasso relativamente vicino a noi, l'Ammasso della Vergine.\nIl vertice meridionale \u00e8 invece costituito da Spica, la brillante stella \u03b1 della costellazione della Vergine; nei pressi di questa stella giace il piano dell'eclittica.\nLe tre stelle fanno parte di un pi\u00f9 esteso asterismo primaverile, il Diamante della Vergine."}
{"id": "1741741", "revid": "2166030", "url": "https://it.wikipedia.org/wiki?curid=1741741", "title": "Oriente (diocesi)", "text": "La diocesi d'Oriente (latino: \"dioecesis Orientis\"; greco: \u0394\u03b9\u03bf\u03af\u03ba\u03b7\u03c3\u03b9\u03c2 \u0391\u03bd\u03b1\u03c4\u03bf\u03bb\u03ae\u03c2) era una diocesi del tardo Impero romano.\nDescrizione.\nLa diocesi comprendeva le province del Medio Oriente occidentale, tra il mar Mediterraneo e la Mesopotamia. Era una diocesi molto importante dal punto di vista militare, in quanto si trovava al confine con i Sasanidi e con le trib\u00f9 nomadi del deserto.\nRientrava nella Prefettura del pretorio d'Oriente e aveva come capitale Antiochia, dove risiedeva il governatore, il quale aveva il titolo speciale di \"comes Orientis\" (\"conte dell'Oriente\", dignit\u00e0 collegata col rango di \"vir spectabilis\" prima e con quella di \"vir gloriosus\" poi) invece del normale \"vicarius\".\nFu creata dopo le riforme di Diocleziano e originariamente includeva tutte le province orientali: Isauria, Cilicia, Cipro, Euphratensis, Mesopotamia, Osroene, Siria, Phoenice, Palaestina, Arabia, come pure le province di Aegyptus, Augustamnica, Thebais, Libya Superior, Lybia Inferior, successivamente scorporate e andate a costituire la diocesi di Egitto.\nNel corso del IV secolo, diverse province furono divise, con la creazione delle province di Cilicia I, Cilicia II, Siria I e Siria Salutaris, Phoenice Libanensis, Palestina I, Palestina II e Palestina Salutaris (o Palestina III). L'ultima provincia ad essere creata fu la Teodoriade, separata da Giustiniano I dalla Siria I.\nDur\u00f2 presumibilmente fino a quando i suoi territori non furono conquistati dagli arabi, negli anni 630."}
{"id": "1741747", "revid": "718859", "url": "https://it.wikipedia.org/wiki?curid=1741747", "title": "Tactical High Energy Laser", "text": "Il THEL sigla per Tactical High Energy Laser (in italiano: Laser tattico ad alta energia), ribattezzato recentemente MTHEL (\"Mobile Tactical High Energy Laser\"), \u00e8 un dispositivo di difesa sperimentale implementato dalle forze armate statunitensi, che agisce sull'autodistruzione dei missili e razzi esplosivi per effetto termico dell'energia inviata nel campo dell'infrarosso. \nIl funzionamento consiste nel puntare l'obiettivo nemico, che pu\u00f2 essere un razzo, un missile o entrambi, seguendolo nella sua traiettoria e riscaldandolo fino a causare l'autodistruzione per l'eccessiva temperatura raggiunta dai detonatori interni. Una volta eliminato l'obiettivo, l'MTHEL ripristina automaticamente la funzione di \"guardia\", oppure se vi sono altri attacchi nemici in corso, provveder\u00e0 immediatamente a riagganciare altri missili per distruggerli dando priorit\u00e0 alle minacce pi\u00f9 vicine all'impatto. \nPer il puntamento si utilizzano vari sensori ottici ad alta risoluzione. Il principale \u00e8 situato sopra l'emettitore laser e sfrutta un apposito cannocchiale per calcolare la distanza degli obiettivi. \nLe dimensioni del sistema sono molto ingombranti e di conseguenza non \u00e8 ancora utilizzato per fini di protezione delle installazioni militari medio-piccole."}
{"id": "1741750", "revid": "173469", "url": "https://it.wikipedia.org/wiki?curid=1741750", "title": "Goffredo II di Villehardouin", "text": "Biografia.\nEra il figlio primogenito di Goffredo I di Villehardouin al quale succedette nel titolo e nel governo del Principato di Acaia e fu riconosciuto come tale dall'imperatore di Costantinopoli Pietro II di Courtenay del quale spos\u00f2 nel 1217 la figlia Agnese.Seguendo la politica del padre, egli scontent\u00f2 il clero latino riducendone l'attivit\u00e0 ed i finanziamenti e per questo ebbe grosse difficolt\u00e0 con il papa.\nCon le tasse pagate dalla Chiesa costru\u00ec il castello di Cholomoutsi in Elide. Egli sostenne il clero ortodosso, che esoner\u00f2 dal servizio militare e dall'imposizione fiscale.\nI Cavalieri Teutonici ricevettero in dono da lui nel 1237 un ospedale ad Andravida.\nCostitu\u00ec una grossa flotta ed un esercito ed allorch\u00e9 Costantinopoli fu assediata da Giovanni III Dukas Vatazes, egli intervenne con sei navi, 100 cavalieri e 800 arcieri liberandola dall'assedio. Nell'occasione egli forn\u00ec all'Impero latino anche 22.000 \"hyperpyron\" (moneta corrente bizantina) ed in riconoscimento dei suoi servigi ricevette dall'imperatore la sovranit\u00e0 sul Mar Egeo, sull'Eubea e su varie localit\u00e0 in Sterea Hellas.\nAlla sua morte fu sepolto nella chiesa di San Giacomo, nella capitale Andravida, e gli succedette il fratello Guglielmo II di Villehardouin.\nSuccessioni.\nseparatore"}
{"id": "1741751", "revid": "1573940", "url": "https://it.wikipedia.org/wiki?curid=1741751", "title": "Mantella cowanii", "text": "La mantella arlecchino (Mantella cowanii ) \u00e8 una rana della famiglia Mantellidae, endemica del Madagascar.\nDescrizione.\n\u00c8 una rana di piccole dimensioni (2\u20133\u00a0cm), caratterizzata da una variegata livrea nera, bianca e rossa, in alcune sub-popolazioni nera e giallo-arancio.\nBiologia.\n\u00c8 una specie terricola, che vive in prossimit\u00e0 dei corsi d'acqua e che durante la stagione secca si rifugia in gallerie scavate lungo l'argine dei torrenti.\n\u00c8 attiva soprattutto nelle prime ore del giorno, durante le quali \u00e8 possibile ascoltare le sue emissioni vocali, che consistono in una serie di brevi \"click\" ad una frequenza tra 4 e 5\u00a0kHz.\nLa femmina depone sino ad una quarantina di uova, del diametro di circa 2\u00a0mm, riunite in una massa gelatinosa.\nDistribuzione e habitat.\nQuesta specie \u00e8 diffusa in una ristretta area degli altopiani del Madagascar centro-orientale, tra Ambatolamby, Tsinjoarivo e Antoetra, ad una altitudine compresa tra i 1.000 e i 2.000\u00a0m s.l.m. Di recente la specie \u00e8 stata segnalata anche nei pressi di Antsirabe.\nConservazione.\nTra le principali minacce alla sopravvivenza della specie vi sono la progressiva distruzione del suo habitat naturale e la cattura per il commercio internazionale clandestino. Per i colori sgargianti della sua livrea \u00e8 infatti molto ricercata dai collezionisti.\nLa \"IUCN Red List\", a causa della ristrettezza del suo areale (circa 10\u00a0km\u00b2) e della esiguit\u00e0 della popolazione residua, ha classificato questa specie come in pericolo critico di estinzione, convincendo le autorit\u00e0 malgasce a bloccarne il commercio e a prendere misure per la protezione delle popolazioni superstiti."}
{"id": "1741758", "revid": "287204", "url": "https://it.wikipedia.org/wiki?curid=1741758", "title": "Pallacanestro Marsala", "text": "La Pallacanestro Marsala \u00e8 una societ\u00e0 di basket siciliana, che ha militato in Serie A2 nei primi anni '90.\nStoria.\nNata negli anni '60 come \"Fiamma Marsala\", nell'1982/83 disputa la serie \"B\", e nella stagione 1989-90 viene promossa in B d'Eccellenza, e la stagione successiva giunge 11^, sponsorizzata \"FUJI Film\".\nNel 1991-92 vince il torneo e viene promossa in A2, allenata da Claudio Cor\u00e0.\nLa societ\u00e0 partecip\u00f2 l'anno successivo al campionato di serie A2 allenata da Giancarlo Sacco (sostituito in seguito da Mario Parrinello) e con la sponsorizzazione della \"Medinform\". Retrocesse per\u00f2 alla fine della stagione 1993 con sole 5 partite vinte su 30 in B1. Quella stagione 1992-93 seppur l'unica che vide la Pallacanestro Marsala militare nella seconda massima serie nazionale, pass\u00f2 alla storia perch\u00e9 presso il palazzetto di Marsala si disput\u00f2 una gara che fece registrare lo score pi\u00f9 alto nella storia della massima seconda divisione nazionale di basket oggi Campionato di Legadue: \"27 settembre 1992 Serie A/2 Basket Medinform Marsala - TeoremaTour Arese Milano 133 - 135\". In seguit\u00f2 la societ\u00e0 fall\u00ec e il titolo ceduto.\nLa squadra marsalese \u00e8 stata rifondata nel 2009 come \"A.S.D. Nuova Pallacanestro Marsala\", e ha terminato da vincitrice il torneo di Serie C2 2010-11, per cui il torneo che andr\u00e0 a disputare nella stagione 2011-12 sar\u00e0 quello di C1.\nImpianto di gioco.\nL'impianto di gioco della Nuova Pallacanestro Marsala \u00e8 la Palestra Panatletico con una capienza di 100 posti.\nIn passato gli impianti che hanno ospitato le partite di basket delle formazioni marsalesi sono stati:"}
{"id": "1741759", "revid": "547034", "url": "https://it.wikipedia.org/wiki?curid=1741759", "title": "Stefano Borgia", "text": "Biografia.\nStefano Borgia nacque in una famiglia patrizia di Velletri, imparentata alla lontana con i pi\u00f9 noti Borgia che diedero i natali a Papa Alessandro VI e a San Francesco Borgia. Fu guidato, nei suoi studi, dallo zio Alessandro (1682-1764), che lo condusse con s\u00e9 a Fermo, dove era arcivescovo. Fin dalla giovinezza Stefano manifest\u00f2 inclinazione per lo studio della storia e amore per le testimonianze delle antiche civilt\u00e0, tanto che, a soli diciannove anni di et\u00e0, fu accolto all'Accademia Etrusca di Cortona.\nFu chiamato a ricoprire importanti cariche nello Stato Pontificio. Papa Clemente XIII lo nomin\u00f2 governatore di Benevento (1759), poi nel 1764 segretario della \"Congregazione delle indulgenze\", e nel 1770 segretario di \"Propaganda Fide\", uffizio che gli permise di acquisire nuovi reperti archeologici con l'aiuto di missionari. Nel 1789 divenne cardinale prete di San Clemente e nel 1792-93 fu camerlengo. Nel periodo dell'invasione francese di Roma (10 febbraio 1798) era governatore di Roma; il 15 febbraio 1798, giorno della proclamazione della I repubblica romana fu arrestato; rilasciato poco dopo, riprese i suoi studi e l'attivit\u00e0 di collezionista. Si rec\u00f2 da Pio VI a Valence e si prodig\u00f2 per creare un corpo di missionari per la predicazione del Vangelo in Asia e in Africa.\nMassone, fu membro di una loggia romana che si riuniva in via della Croce, il cui maestro venerabile era il cardinale Delci. \nCome cardinale partecip\u00f2 a Venezia al conclave del 1800 nel quale fu eletto Papa Pio VII. Collabor\u00f2 poi con Pio VII nella riorganizzazione dello Stato Pontificio, devastato dall'invasione francese e dall'intervento napoletano. Nel 1801 fu nominato Rettore del Collegio Romano, e si accinse ad accompagnare Pio VII in Francia per incoronare imperatore Napoleone; giunti a Lione, il cardinale Borgia si ammal\u00f2 e mor\u00ec. Le sue spoglie mortali riposano nella Basilica Cattedrale di San Clemente I P.M. in Velletri. \nMuseo Borgiano.\nL'opera pi\u00f9 importante di Stefano Borgia fu la fondazione di un museo a Velletri in cui riun\u00ec le monete e i manoscritti, specialmente quelli copti, raccolti nel corso dell'intera vita. Tale era la passione per le antichit\u00e0 che vendette molte propriet\u00e0 e i beni di famiglia pur di assicurarsi i reperti desiderati o di stampare cataloghi e repertori bibliografici. Borgia mise la sua raccolta scientifica a disposizione degli studiosi (fra cui Paolino da San Bartolomeo, Adler, J\u00f6rgen Zoega, Heeren, Humboldt), non badando al credo religioso o alla nazionalit\u00e0, fornendo costantemente incoraggiamenti e aiuto materiale.\nInoltre il cardinale Stefano Borgia venne in possesso di quella che poi divenne nota per essere la Charta Borgiana, non altro che un papiro che descriveva un gruppo di operai che lavorarono ad un canale idrico a Tebtynis dal 192 al 193 D.C., possiamo quindi datare la nascita della papirologia moderna a Velletri alla pubblicazione della Charta Borgiana nel 1778, con il nome di \"Charta Papyracea Graece scripta Musei Borgiani Velitris\", nello stesso museo si pu\u00f2 considerare anche la nascita della orientalistica, avendo il museo in esposizione pitture indiane e statue ind\u00f9 oltre a libri e manoscritti provenienti dall'oriente.\nFamoso anche il Codice Borgia un manoscritto rituale e divinatorio meso-americano.\nDopo la morte, la raccolta di manoscritti copti del card. Borgia fu divisa: i manoscritti \"non-biblici\" furono portati a Napoli e posti nella \"Biblioteca Borbonica\" (ora Biblioteca nazionale Vittorio Emanuele III); i manoscritti \"biblici\", a parte alcuni che furono portati a Napoli per errore, vennero donati alla Congregazione di Propaganda Fide, mentre la raccolta di monete, iscrizioni e reperti archeologici che costituirono il \"Museo Borgiano\" di Velletri fu venduta da Camillo Borgia nel 1814 al re di Napoli Gioacchino Murat vendita poi riconosciuta da Ferdinando I di Borbone che complet\u00f2 il pagamento. All'inizio del XX secolo i manoscritti del \"Museo Borgiano\" furono trasferiti alla \"Biblioteca Apostolica Vaticana\", dove si trovano attualmente. Prima della separazione dei manoscritti lo studioso J\u00f6rgen Zoega (1755-1809) ne redasse un catalogo completo e accurato pubblicato postumo nel 1810."}
{"id": "1741763", "revid": "339392", "url": "https://it.wikipedia.org/wiki?curid=1741763", "title": "Santa F\u00e9 de Bogot\u00e1", "text": ""}
{"id": "1741764", "revid": "277947", "url": "https://it.wikipedia.org/wiki?curid=1741764", "title": "Georg von Reutter (figlio)", "text": "Biografia.\nNonostante egli fosse stato battezzato con il nome di \"Joannes Adamus Josephus Carolus Georgius\" durante la sua vita firm\u00f2 usando solamente il suo quinto nome (ad es. \"La Musica di me Giorgio Reutter\"). Egli nacque come l'undicesimo di quattordici figli di Georg von Reutter, Kapellmeister (maestro di cappella) del Stephansdom (la Chiesa di Santo Stefano, cattedrale di Vienna), il quale gli impart\u00ec i primi rudimenti musicali; complet\u00f2 successivamente la propria formazione sotto l'insegnamento di Antonio Caldara. Nel 1726 scrisse la sua prima composizione, l'oratorio \"Die Grablegung Christ\", il quale l'anno successivo fu seguito dal suo primo lavoro operistico, \"Archidamia\". In questo periodo richiese pi\u00f9 volte di diventare organista di corte, ma la sua istanza fu sempre respinta da Johann Joseph Fux. Quindi nel 1730 decise d'intraprendere un viaggio in Italia: in febbraio fu a Venezia e in aprile a Roma. Tornato nella citt\u00e0 natale in autunno riusc\u00ec ad ottenere la posizione come compositore di corte.\nGrazie agli insegnamenti impartiti da Caldara e al suo viaggio culturale in Italia, Reutter acquis\u00ec una sicura conoscenza del moderno stile operistico e questo gli permise di stabilire la propria reputazione di operista a Vienna nella decennio seguente; i suoi lavori teatrali venivano rappresentati nelle varie sale dell'Hofburg e nella residenza estiva imperiale a Laxenburg. Nel 1731 spos\u00f2 Ursula Theresia Holzhauser, una cantante di corte, dalla quale ebbe due figli, Karl ed Elisabeth Christina.\nNel 1738 suo padre mor\u00ec e Reutter gli succedette nella carica di maestro di cappella titolare della cattedrale viennese, cambiando cos\u00ec dall'attivit\u00e0 di operista a quella di compositore e amministratore di musica sacra. Durante la sua attivit\u00e0 di kapellmeister ammise nel coro della cattedrale i giovani Joseph e Michael Haydn e Ignaz Holzbauer. Contemporaneamente matur\u00f2 una crescente influenza ed autorit\u00e0 nella corte imperiale: a partire dal 1741, dopo la morte di Fux, assistette il primo kapellmeister Luca Antonio Predieri, nel 1747 fu ufficialmente nominato vice-kapellmeister della cappella di corte e 1751 primo kapellmeister provvisorio. Nel 1756 affianc\u00f2 alla gi\u00e0 sua posizione di maestro di cappella titolare della cattedrale anche quella dei vice-maestro. Nel 1769 infine fu nominato formalmente kapellmeister di corte.\nConsiderazioni sull'artista.\nReutter fu uno dei compositori di musica sacra pi\u00f9 stimati del XVIII secolo. Egli scrisse oltre 500 lavori, i quali comprendono: messe con accompagnamenti orchestrali elaborati, una messa a cappella, sei requiem e circa 300 mottetti, offertori e salmi. Nelle sue ultime composizioni chiesastiche \u00e8 possibile intravedere elementi tipici che caratterizzavano i lavori di compositori successivi, come Franz Joseph Haydn, Wolfgang Amadeus Mozart e Ludwig van Beethoven, come il bilanciamento fra le parti solistiche e corali e la coloratura della parola e delle parti strumentali. Nonostante egli sia stato in vita e nel secolo successivo largamente rispettato e apprezzato a Vienna, oggi la sua figura di compositore di musica sacra \u00e8 scarsamente valutata.\nReutter ebbe inoltre la sfortuna di essere attivo nella capitale austriaca in un periodo di decadenza della cappella musicale della corte imperiale: nonostante dopo la morte Fux egli avesse ringiovanito i gusti musicali di corte, l'ascesa al trono di Maria Teresa nel 1740 e la conseguente Guerra di successione austriaca, portarono dei tagli ai finanziamenti annuali per la cappella musicale, governata da Reutter. Ci\u00f2 provoc\u00f2 un costante decremento delle rappresentazioni operistiche e sacre. A peggiore la situazione si aggiunse l'enciclica papale Annus qui (1749) che cercava di restringere il ruolo degli strumenti nelle funzioni religiose e favor\u00ec dunque l'esecuzioni \"alla romana\", ossia a cappella, cos\u00ec come vuole la tradizione della Cappella Sistina. Reutter ebbe il merito di esser riuscito, nonostante la delibera papale, a conservare la tradizionale musica sacra viennese accompagnata da strumenti.\nL'influenza di Reutter nei circoli musicali di corte inizi\u00f2 a manifestarsi a partire dal 1760; esemplare fu la disputa che ebbe con il conte Giacomo Durazzo, nuovo direttore della musica da camera di corte, il quale mirava ad accrescere il ruolo di Christoph Willibald Gluck nell'ambiente musicale viennese, e ci\u00f2 si concluse a favore di Reutter.\nAl pari della musica sacra ebbero importanza anche i suoi lavori operistici, i quali continuano la tradizione delle opere di Fux e Caldara. Essi venivano progettati per promuovere lo splendore della corte asburgica."}
{"id": "1741766", "revid": "599013", "url": "https://it.wikipedia.org/wiki?curid=1741766", "title": "Horacio Peralta", "text": ""}
{"id": "1741767", "revid": "254059", "url": "https://it.wikipedia.org/wiki?curid=1741767", "title": "Palazzo del Centro Leasing", "text": "Il palazzo del Centro Leasing si trova in via Santa Caterina d'Alessandria 32-34 a Firenze.\nStoria.\nVenne costruito come filiale fiorentina della Olivetti e fu progettato nel 1968 dall'architetto Alberto Galardi e dagli ingegneri Silvano Zorzi e Augusto Bianco, tutti progettisti non fiorentini, tecnici di fiducia di Adriano Olivetti. La costruzione fu definitivamente completata nel 1972.\nArchitettura.\nL'edificio \u00e8 situato al limite del centro storico su un asse viario che collega la stazione ferroviaria con l'anello dei viali. Verso la strada, l'arretramento del filo del piano terra rispetto alla facciata superiore crea un ambito d'ingresso riparato. Una parete completamente vetrata - che pu\u00f2 scomparire a pavimento - mette in relazione diretta l'interno con l'esterno. Il rapporto con l'intorno pi\u00f9 immediato si fa pi\u00f9 diretto sul lato interno, dove le vetrate a bilico verticale consentono una continuit\u00e0 totale con il giardino esistente, particolarmente utile durante le visite di gruppi, data l'originaria destinazione a \"showroom\" dei prodotti Olivetti.\nLa necessit\u00e0 di disporre di spazi di lavoro continui e di un sottosuolo libero da ingombri strutturali, per collocarvi il parcheggio meccanizzato, \u00e8 stata soddisfatta tramite l'adozione di un gigantesco schema strutturale trilitico: la copertura scatolare \u00e8 appoggiata sulle due torri laterali contenenti le scale, e porta appesi gli impalcati dei vari piani tramite tiranti posti sul perimetro che lasciano la pianta del tutto libera. tale sistema strutturale risulta evidente nella facciata che mostra, con l'arretramento del piano terra, la funzione dei tiranti alloggiati in elementi di cemento prefabbricato.\nI dispositivi di salita - due ascensori e un corpo scala per lato - sono concentrati nelle due estremit\u00e0 che costituiscono i due nuclei strutturali su cui poggia la copertura. Il solaio superiore \u00e8 costituito da due solette collegate da due ordini di nervature. Il collegamento con le torri di sostegno avviene tramite il semplice appoggio con interposizione di cuscinetti in neoprene. Dalla copertura partono i tiranti prefabbricati in cemento armato precompresso che corrono esternamente alle facciate longitudinali e sostengono a due a due gli impalcati inferiori. Il loro raddoppio avviene nel senso della profondit\u00e0 cos\u00ec da mantiene inalterata la loro sottigliezza (la loro sezione \u00e8 di 23x23 cm) evitando l'ispessimento in facciata degli elementi strutturali. Gli impalcati sono costituiti a loro volta da una soletta nervata in cemento armato precompresso.\nL'organismo si suddivide in due zone strutturali e funzionali distinte: mentre la parte del sottosuolo \u00e8 realizzata in cemento armato ordinario, quella soprassuolo \u00e8 interamente in cemento armato precompresso. L'impianto di base \u00e8 costituito da una grande piastra a \"T\" (a quota +0,40) la cui testata \u00e8 occupata da un fabbricato a forma rettangolare, che si sviluppa lungo la via Santa Caterina d'Alessandria, di cinque piani fuori terra.\nL'intera struttura fuori terra \u00e8 in calcestruzzo faccia vista, realizzato con cemento bianco e inserti di marmo bianco Zandobbio. Mentre il fascione di copertura e i marcapiani sono bocciardati, le altre parti sono sabbiate.\nAll'interno di un linguaggio architettonico sobrio, caratterizzato da un sistema d'arredo fisso essenziale, si segnala la ricorrenza del motivo decorativo a riquadri concentrici che compare in facciata a coprire le teste dei tiranti delle travi orizzontali, sul grande pannello cieco di tamponamento al piano terreno, sulla parete del corpo di collegamento con l'edificio adiacente (sulla destra, nel prospetto lato giardino). \u00c8 da sottolineare l'adozione del primo autosilo meccanico della citt\u00e0, di recente reso completamente automatico tramite un sistema elettronico di riconoscimento e accesso dei veicoli.\nFortuna critica.\nL'edificio ebbe subito un certo risalto nella stampa, soprattutto nelle riviste d'architettura che essenzialmente misero in rilievo l'adozione di soluzioni costruttive ancora poco diffuse negli anni '60, come la tipologia strutturale sospesa, coerentemente coniugate alle scelte formali, di linguaggio e dei materiali ed in genere gli aspetti tecnologici come l'esteso uso del cemento armato prefabbricato, la realizzazione dell'autosilo, il primo completamente meccanizzato in Italia.\nL'interesse della stampa per l'edificio venne certamente aumentato da una committenza di richiamo che voleva confermare con questa realizzazione il proprio ruolo di prestigio nella cultura italiana del momento."}
{"id": "1741768", "revid": "254401", "url": "https://it.wikipedia.org/wiki?curid=1741768", "title": "La Lega dei Capelli Rossi", "text": "La Lega dei Capelli Rossi (\"The Red-Headed League\") \u00e8 un racconto giallo del 1891, il secondo dei 56 che vedono protagonista Sherlock Holmes scritti dall'autore britannico Arthur Conan Doyle. La storia fu pubblicata originariamente nel 1891 nel numero di agosto della rivista \"The Strand Magazine\" e fu la seconda ad essere inclusa alla raccolta \"Le avventure di Sherlock Holmes\". Inoltre, lo stesso Conan Doyle l'ha collocata al secondo posto fra le sue 12 storie preferite.\nTrama.\nJabez Wilson, proprietario di un banco dei pegni, si presenta al 221B di Baker Street in veste di cliente; nel tentativo di studiarne l'aspetto fisico, Holmes e Watson notano i suoi capelli rossi, di un colore particolarmente acceso. Wilson spiega che alcune settimane prima il suo giovane assistente, Vincent Spaulding, lo convinse a rispondere ad un annuncio sul giornale da parte della \"Lega dei Capelli Rossi\", nel quale si offriva un lavoro ben pagato per le sole persone di capelli rossi. Il mattino successivo, Wilson si mise in coda fra innumerevoli aspiranti, finendo per essere l'unico assunto: a detta del suo datore, Duncan Ross, i capelli degli altri erano troppo chiari o troppo scuri, ma solo lui possedeva quella tinta cos\u00ec peculiare.\nWilson spiega che la sua attivit\u00e0 economica non fruttava abbastanza, e poich\u00e9 nel suo negozio lavorava principalmente di sera decise di accettare l'incarico, alternando cos\u00ec i due lavori. Lo stipendio offerto era di 4 sterline alla settimana (l'equivalente odierno di circa 400\u00a0\u00a3/settimana), ma si accorge ben presto che il lavoro, da svolgere in un ufficio spoglio, era alquanto inusuale e inutile: avrebbe dovuto copiare a mano l'intera \"Enciclopedia Britannica\". Wilson, con il tempo, inizia ad essere incuriosito e interessato dal lavoro, fin quando una mattina trova sulla porta dell'ufficio un cartello con su scritto \"LA LEGA DEI CAPELLI ROSSI \u00c8 SCIOLTA. 9 ottobre, 1890\".\nEgli, stupito, si reca dal padrone dello stabile, il quale gli spiega di non aver mai sentito il nome Duncan Ross, conoscendo invece quell'uomo con il nome di William Morris, procuratore legale appena trasferitosi a un altro indirizzo. Wilson si reca all'indirizzo specificato, trovando tuttavia solo un fabbricante di rotule artificiali; egli conclude la narrazione esplicitando la frustrazione per avere perso il suo salario.\nHolmes e Watson ridono inizialmente della vicenda, ma Holmes assicura l'uomo che entro luned\u00ec avr\u00e0 risolto il suo caso. Prima di andarsene, Wilson descrive l'aspetto fisico di Spaulding, dal quale Holmes si reca subito per vederlo di persona, notando cos\u00ec che i suoi pantaloni sono sporchi all'altezza del ginocchio. Inoltre il detective picchietta il pavimento di fronte al banco dei pegni con il suo bastone, per poi annunciare di avere risolto il caso e chiamare l'ispettore Jones e il signor Merryweather, direttore di una banca situata l\u00ec vicino.\nI quattro si nascondono nel caveau della banca, pronti ad affrontare i ladri appena arriveranno. Questi ultimi si riveleranno essere John Clay, pregiudicato, e il suo socio Archie: sotto le mentite spoglie rispettivamente di Spaulding e Ross, avevano ideato la Lega dei Capelli Rossi per tenere Wilson lontano dal suo negozio mentre scavando si facevano strada verso il caveau della banca adiacente. Nonostante pagare Wilson fosse una spesa non indifferente, non sarebbe stato nulla in confronto al bottino che avrebbero potuto ottenere dal furto.\nInfine, Holmes torna a Baker Street e spiega a Watson come ha risolto il caso.\nAmbientazione.\nAnalizzando le date indicate indicate nella storia, si nota che non corrispondono con le descrizioni date dai personaggi. Infatti, Wilson dichiara di aver visto l'annuncio il 27 aprile 1890 e di avere lavorato 8 settimane, ma in seguito afferma \"Solo due mesi fa\". Ci\u00f2 significa che gli avvenimenti narrati dovrebbero svolgersi attorno alla fine di giugno, quando invece Watson, nel primo rigo del racconto, spiega che l'incontro con Holmes avvenne \"un giorno d'autunno dello scorso anno\"; inoltre il cartello sulla porta dell'ufficio riporta la data 9 ottobre 1890, cio\u00e8 sei mesi dopo la pubblicazione dell'annuncio.\nDorothy L. Sayers ha analizzato questa discrepanza ed \u00e8 giunta alla conclusione che le due date debbano essere state, rispettivamente, il 4 agosto e il 4 ottobre.\nVa comunque notato il fatto che Doyle, nelle sue opere, si lascia spesso sfuggire errori cronologici, fra i quali questo non ha particolare importanza ai fini della narrazione.\nAdattamenti.\nAl racconto sono ispirate diverse opere cinematografiche, delle quali seguono alcuni esempi."}
{"id": "1741772", "revid": "1543377", "url": "https://it.wikipedia.org/wiki?curid=1741772", "title": "Alastor 2262", "text": "Alastor 2262 \u00e8 un romanzo di fantascienza di Jack Vance del 1973. \u00c8 il primo romanzo della trilogia dell'Ammasso di Alastor, un gruppo stellare collocato ai margini della Galassia e composto da trentamila stelle e tremila pianeti abitati. Tutti i mondi di Alastor sono retti dal Connatic, un sovrano che governa per mezzo della sua flotta spaziale - il Whelm - ma che ama soprattutto travestirsi da persona comune e scendere tra la folla per accertarsi in prima persona delle condizioni dei suoi sudditi. \nTrama.\nAlastor 2262 \u00e8 il numero d'ordine del pianeta Trullion: un mondo coperto in gran parte dal mare, composto da infinite isolette disposte intorno all'equatore e abitato, oltre che dalla razza umana, da razze e specie diverse. Il protagonista del romanzo \u00e8 Glinnes Hulden che, dopo aver prestato servizio nel Whelm, torna a casa e trova che una parte delle sue propriet\u00e0 \u00e8 stata venduta dal fratello Shira, successivamente rapito e ucciso dai merlings, una razza anfibia originaria del pianeta.\nPer riscattare le sue propriet\u00e0, Glinnes dovr\u00e0 restituire una forte somma al compratore. Per realizzarla, organizza una squadra di \"hussade\", un gioco popolarissimo in tutta Alastor, il cui scopo consiste nell'arrivare a denudare la \"sheirl\" (una fanciulla rigorosamente vergine) degli avversari.\nGli affari vanno bene, ma durante un'importante partita i pirati spaziali rapiscono i pi\u00f9 ricchi esponenti della societ\u00e0 trulliana, chiedendo un enorme riscatto. Qui, come in molti romanzi di Vance, si innesta la vicenda poliziesca, che verr\u00e0 brillantemente risolta da Glinnes con l'aiuto di un misterioso personaggio, Rhyl Shermatz (il Connatic in persona?)."}
{"id": "1741774", "revid": "486946", "url": "https://it.wikipedia.org/wiki?curid=1741774", "title": "Kazakhstan Air Force", "text": ""}
{"id": "1741782", "revid": "1782831", "url": "https://it.wikipedia.org/wiki?curid=1741782", "title": "Massimo Piscedda", "text": "Carriera.\nGiocatore.\nCresciuto nelle giovanili della Lazio, viene ceduto in prestito prima al e poi alla Sanremese, periodo durante il quale totalizza quattro convocazioni e tre presenze nella Nazionale Serie C Under-21.\nTornato in biancoceleste nella stagione 1983-1984 giocando molte partite da titolare, dopo un prestito al in Serie B per una stagione, torna nuovamente a Roma, ma per contrasti con la societ\u00e0 viene messo fuori rosa per quasi tutto il campionato. Sar\u00e0 richiamato in campo nelle ultime tre gare. In totale disputa 6 stagioni in maglia biancoceleste.\nMemorabile per Massimo Piscedda e per tutti i tifosi biancocelesti \u00e8 il 5 luglio 1987, seconda gara degli spareggi per la permanenza in Serie B contro il Campobasso: proprio su cross effettuato da Piscedda, Poli insacca di testa, salvando la Lazio dalla retrocessione in C.\nNel 1990 viene ceduto all' e dopo poco pi\u00f9 di una stagione all' dove conclude la sua carriera.\nAllenatore.\nIntraprende la carriera di allenatore con le selezioni nazionali azzurre minori. Dal 2001 al 2003 \u00e8 tecnico dell' e dell'. Dal 2003 diventa poi assistente di Paolo Berrettini, tecnico dell' e dell'. Nel 2006, quando Berrettini lascia la Federazione, Piscedda diventa vice di Bruno Giordano sulla panchina del fino al primo esonero avvenuto in ottobre.\nNel 2007 ritorna ad occupare incarichi federali prima alla guida dell' e poi dal 2008 dell' e dell'.\nNel 2010 diventa il responsabile tecnico dell' e dell', mentre nel 2011 diventa il tecnico della rappresentativa Under-21 della Serie B, detta B Italia.\nNel luglio 2015, da selezionatore e responsabile tecnico della Nazionale universitaria italiana, ha vinto la medaglia d'oro alle Universiadi in Corea del Sud, con la vittoria degli azzurri 3-0 in finale contro i padroni di casa coreani.\nNel luglio 2020 termina il suo incarico di allenatore della B Italia, restando all'interno della Federazione come osservatore.\nDopo il ritiro.\nInterviene quotidianamente in qualit\u00e0 di opinionista sportivo nei programmi della emittente radiofonica Radiosei. Dalla stagione 2020-2021 \u00e8 opinionista nella trasmissione 90\u00ba minuto serie B."}
{"id": "1741784", "revid": "1005847", "url": "https://it.wikipedia.org/wiki?curid=1741784", "title": "Achille Afan de Rivera", "text": "Biografia.\nAppartenente a una famiglia aristocratica che aveva dato molti militari al regno delle Due Sicilie, figlio del maresciallo di campo Rodrigo dei marchesi di Villanueva de las Torres e di Giovanna Mira de Balena dei marchesi di S. Giacinto, fu allievo del Real Collegio Militare della Nunziatella. Nel maggio 1860 partecip\u00f2 alla repressioni dei moti di Catania, scoppiati in concomitanza con le operazioni garibaldine nella Sicilia occidentale, ottenendo da Francesco II il reale e militare ordine di San Giorgio della Riunione. Partecip\u00f2 alla difesa di Gaeta nel 1860-61: durante l'assedio ebbe il comando delle batterie di \"Torre d'Orlando\" e si rec\u00f2 clandestinamente nello Stato della Chiesa per ottenere risorse necessarie alla difesa della piazzaforte borbonica. Nel 1861 pass\u00f2 nell'esercito italiano. Combatt\u00e9 valorosamente la terza guerra di indipendenza italiana (1866) agli ordini di Garibaldi a Gargnano, sul lago di Garda, e a Condino, nel Trentino, e fu decorato con l'Ordine militare di Savoia su proposta dello stesso Garibaldi. Prosegu\u00ec nella carriera militare (colonnello nel 1883, maggiore generale nel 1891, tenente generale nel 1896).\nSvolse anche attivit\u00e0 politica nel Regno d'Italia. Fu deputato dalla XVI alla XXI legislatura del Regno d'Italia. Fu sottosegretario alla guerra nel secondo e terzo ministero di Rudin\u00ec e ministro dei lavori pubblici nel quinto ministero di Rudin\u00ec. Si \"distinse\" nella sanguinosa repressione degli scioperi del 1898 e per questo fu premiato dal \"re buono\" (Umberto I) col titolo di marchese."}
{"id": "1741790", "revid": "599013", "url": "https://it.wikipedia.org/wiki?curid=1741790", "title": "Ianis Zicu", "text": "Biografia.\nNasce a Costanza, sulle sponde del Mar Nero, dal padre Niculae e dalla madre Zoita.\nCaratteristiche tecniche.\nEra riconosciuto come il nuovo astro nascente del calcio rumeno, il cui talento era paragonato a quello di Adrian Mutu e a quello di Gheorghe Hagi.\nZicu \u00e8 posizionato spesso dietro ai due attaccanti e ha un discreto dribbling. I suoi calciatori modello sono Hagi e Zidane. Zicu si sente un regista, ma si trova bene anche come esterno sinistro in un 4-3-3, ruolo che ha svolto anche in alcune amichevoli con l'Inter.\nCarriera.\nClub.\nAll'et\u00e0 di otto anni entra nelle giovanili del Farul Constan\u021ba dalla quale uscir\u00e0 nel 2000 per accasarsi alla Dinamo Bucarest, nella prima squadra.\nEsordisce in Divizia A nella Dinamo Bucarest il 14 aprile 2000 nel match vinto 4-2 contro il Gaz Metan Media\u0219. Nel club della capitale totalizza 20 presenze in un campionato e mezzo. Nella sessione invernale del calciomercato del 2001-2002 viene ceduto in prestito al Poiana C\u00e2mpina, club che disputava la Divizia B e termina la stagione con 4 gol in 6 partite. L'anno successivo torna in massima serie nel Farul Constan\u021ba e di nuovo nella Dinamo Bucarest. L'Inter lo ha acquistato per 800\u00a0000 euro (altri pensano che la \"vera\" cifra dell'acquisto si aggiri attorno ai 2,5 milioni di euro) nel gennaio del 2004, ma lo ha lasciato in prestito al nella trattativa per il ritorno di Adriano ai neroazzurri. In Italia disputa in due stagioni 9 partite senza segnare. Nell'incontro di Coppa UEFA giocato contro la Dinamo Bucarest il 5 novembre 2004 s'infortunia rimanendo indisponibile per quattro mesi. Inoltre non riesce a giocare partite ad alto livello con la divisa gialloblu. Al termine del prestito, a gennaio 2005, \u00e8 stato rimandato in Romania, di nuovo alla Dinamo Bucarest, fino a giugno 2006. Nella stagione 2006-07 \u00e8 stato prestato al Rapid Bucarest, dove \u00e8 diventato capocannoniere della squadra. Successivamente si \u00e8 trasferito a titolo definitivo alla Dinamo Bucarest firmando un contratto quadriennale da circa 400\u00a0000 euro all'anno. Nell'incontro di Champions League 2007-08 contro la Lazio s'infortunia nuovamente, questa volta ai legamenti del ginocchio destro restando fuori dai terreni di gioco per otto mesi. Nel 2010 Zicu \u00e8 passato al Timi\u0219oara. Nella stagione 2010-11 vince il titolo di capocannoniere con 18 reti, ma il fallimento della squadra lo costringe a cercare un nuovo club. Il 16 giugno 2011 firma un contratto triennale con la squadra bulgara del CSKA Sofia. Dopo aver disputato 15 partite nel campionato bulgaro (segnando 13 gol), il 4 gennaio 2012 firma un contratto biennale con la squadra sudcoreana del Pohang Steelers.\nNazionale.\nNella Nazionale Under 21 ha giocato 13 partite segnando 3 gol. L'esordio nella nazionale maggiore risale al 2003 nell'incontro tra la Romania e il Giappone terminato 1-1.\nDurante gli anni in cui \u00e8 stato in Italia non \u00e8 pi\u00f9 stato convocato: ad ottobre del 2005 viene radiato da tutte le Nazionali di calcio della Romania per essersi rifiutato di entrare contro la Repubblica Ceca in una partita di Under-21. Viene richiamato nel 2006 dal ct Victor Pi\u021burc\u0103, giocando il suo secondo match contro l'Armenia. In carriera ha totalizzato 12 presenze e 1 gol, segnato contro il Lussemburgo in data 29 marzo 2011.\nLa sua ultima partita con la selezione rumena \u00e8 stata il 12 giugno 2011 in amichevole contro il Paraguay.\nStatistiche.\nPresenze e reti nei club.\n\"Statistiche aggiornate al 21 gennaio 2017.\""}
{"id": "1741796", "revid": "729019", "url": "https://it.wikipedia.org/wiki?curid=1741796", "title": "Convair YB-60", "text": "Il Convair YB-60 era il prototipo di un bombardiere strategico a lungo raggio sviluppato dall'azienda aeronautica statunitense Convair sulla base del Convair B-36, come alternativa al Boeing B-52 Stratofortress.\nSimile al suo predecessore, condivideva con esso la fusoliera e parte della struttura delle ali. Decoll\u00f2 per la prima volta il 18 aprile 1952, tre giorni dopo il primo volo del secondo prototipo del B-52 Stratofortress. \nCome il suo rivale, il Northrop YB-49, ebbe scarso successo nonostante all'epoca fosse stato dotato degli stessi motori a jet del B-52 del tipo J57-Turbojets della Pratt &amp; Whitney. Le dimensioni eccessive di gran lunga maggiori di quelle dello Stratofortress lo rendevano poco maneggevole e poco reattivo facendolo quasi apparire sottopotenziato.\nPoco dopo il primo volo, il progetto fu abbandonato e l'YB-60 non entr\u00f2 mai in produzione.\nIl costo totale del programma era di 14,366 milioni di dollari."}
{"id": "1741798", "revid": "1005847", "url": "https://it.wikipedia.org/wiki?curid=1741798", "title": "Pietro Rosano", "text": "Biografia.\nSostenitore dello statista di Mondov\u00ec Giovanni Giolitti, fu deputato al Parlamento rappresentando il collegio di Aversa quasi ininterrottamente dall'ottobre 1882 al 1903, sottosegretario al ministero dell'Interno (1892-93) e ministro delle finanze del Regno d'Italia nel secondo esecutivo guidato dallo statista piemontese, che prima di lui aveva pensato, per l'incarico, ad esponenti della sinistra.\nFu penalista principe, la sua parola penetrante e affascinante, vinse in tutti i tribunali d'Italia e nei processi pi\u00f9 difficili. Cognato dell'avvocato e filantropo Gaspare Colosimo, fu allievo dell'avvocato e sindaco di Napoli Nicola Amore.\nPoco dopo che il governo Governo Giolitti II ottenne la fiducia alla Camera dei deputati, socialisti, repubblicani e radicali lanciarono contro di lui una campagna di attacchi personali e Rosano, non abituato a tali aspri scontri politici, si suicid\u00f2 proclamando la sua innocenza.\nLa citt\u00e0 di Aversa gli ha intitolato una strada ed eretto un monumento marmoreo nella Villa comunale.\nCuriosit\u00e0.\nErroneamente le biografie riportano Pietro Rosano nato ad Aversa. Invece nacque a Napoli il 25 dicembre 1846 in via Ventaglieri 12 come riportato nell'unico libro-biografia \"Il giglio e la sua ombra\" di Allegro Fortunato, docente di Storia e Filosofia nei licei. Nacque da Giuseppe Rosano, originario di Caivano, e da Marianna Vinci. \nInsieme a Giovanni Battista Cassinis, guardasigilli piemontese, il Rosano fu il secondo ministro in carica, morto suicida dalla costituzione del Regno d'Italia."}
{"id": "1741799", "revid": "1372005", "url": "https://it.wikipedia.org/wiki?curid=1741799", "title": "Goffredo I di Villehardouin", "text": "Biografia.\nEgli era nipote di Goffredo di Villehardouin, il cronista ella IV crociata. Dopo aver combattuto in Palestina si rec\u00f2 in Grecia in aiuto di Guglielmo di Champlitte, impegnato nella conquista della Morea, divenendo principe di Acaia dopo la morte del Champlitte.\nCome altri crociati, lasci\u00f2 la Terra Santa per conquistare Costantinopoli e nel 1204 sbarc\u00f2 a Methoni (Modone), un porto del Peloponneso (Morea), e si dedic\u00f2 alla conquista di quella regione con Bonifacio I del Monferrato e Guglielmo di Champlitte.\nCon Guglielmo combatt\u00e9 e vinse l'unica seria opposizione militare, l'esercito di Michele I Ducas, che sconfisse nella battaglia dell'oliveto di Koundouros, il che condusse alla conquista della Morea. Guglielmo lo ricompens\u00f2 concedendogli le citt\u00e0 di Koroni e Calamata.\nQuando nel 1209 Guglielmo di Champlitte rientr\u00f2 in Francia, egli cerc\u00f2 di prendere il posto del suo successore, il nipote Ugo di Champlitte, e fu riconosciuto come principe di Acaia. Pieg\u00f2 la resistenza di Leo Sgouros ad Argo ed a Nauplia, e nel 1212 aveva conquistato gi\u00e0 tutto il Peloponneso. Egli svolse una politica di sostegno nei confronti della popolazione ortodossa e ne guadagn\u00f2 a sua volta il favore.Alla sua morte gli successe il figlio Goffredo II di Villehardouin.\nSuccessioni.\nseparatore"}
{"id": "1741800", "revid": "104458", "url": "https://it.wikipedia.org/wiki?curid=1741800", "title": "Fred H. Hale Sr.", "text": ""}
{"id": "1741802", "revid": "114951996", "url": "https://it.wikipedia.org/wiki?curid=1741802", "title": "Amorosa visione", "text": "L'Amorosa visione \u00e8 un poema allegorico in terzine di endecasillabi scritto da Giovanni Boccaccio.\nL'opera venne scritta da Boccaccio tra il 1342 e il 1343 e ci \u00e8 pervenuta in due diverse stesure, di cui la prima, approntata sull'edizione critica, a cura di Vittore Branca e la seconda, tratta dall'edizione del 1521 stampata \"\"In aedibus Zannotti Castellionei impensa D. Andreae Calvi\", a cura di G. Claricio e in seguito riprodotta nel Cinquecento in altre tre edizioni.\nSi ritiene che la versione del Claricio, con eventuali ma non riconoscibili interventi, risalga allo stesso Boccaccio che negli anni intorno al 1356 e il 1360 avrebbe preparato una nuova stesura dell'opera.\nStruttura dell'opera.\nL'opera \u00e8 composta da cinquanta canti brevi in terzine dalla forma e dalla struttura tipicamente dantesca. La tecnica usata dall'autore \u00e8 molto artificiosa e il testo appare come un unico acrostico dove ogni lettera delle parole che compongono i tre sonetti iniziali corrisponde, in ordine progressivo, alle prime lettere con cui inizia ogni terzina.\nAi tre sonetti iniziali, dei quali i primi due caudati e l'ultimo rinterzato di diciassette, sedici e venticinque versi, con dedica a Fiammetta, seguono cinquanta canti composti da ottantaquattro versi escluso il ventiseiesimo di novantuno versi, il quarantaquattresimo di ottantacinque e il cinquantesimo di novantaquattro.\nL'opera \u00e8 scritta in prima persona da una voce narrante.\nTrama.\nIl protagonista, che \u00e8 stato colpito dalle frecce d'amore di Cupido per Fiammetta, si addormenta e sogna di andare errando per luoghi deserti quando incontra una donna che lo invita a seguirlo e lo conduce ad un castello che ha due porte, quella a destra \u00e8 piccola e stretta e conduce alla virt\u00f9, mentre quella a sinistra \u00e8 grande e larga e promette ricchezza e gloria mondana.\nLasciandosi convincere da due giovinetti egli sceglie la porta pi\u00f9 larga e attraversa numerose sale sulle cui pareti sono affrescati i trionfi della Sapienza, della Gloria, degli Avari, dell'Amore, della Fortuna e di una donna gentile. Si convince cos\u00ec \"che questi ben terren son veramente/que' che a' vizi ciascun mettono sotto\" e segue la sua guida perch\u00e9 lo conduca a vedere le cose \"gloriose ed etterne\" .\nPer prima cosa scorge una fontana di marmo sulla quale spiccano quattro cariatidi che rappresentano simbolicamente le quattro virt\u00f9 cardinali, tre piccole statue di donna, simbolo dell'amore puro, dell'amore carnale e dell'amore venale e tre teste di animali, un leone, un toro e un lupo che simboleggiano la superbia, la lussuria e l'avarizia.\nIn seguito entra in un giardino dove passeggiano donne leggiadre ed egli riconosce tra esse Fiammetta. I due si allontanano in un \"loco (...) soletto tutto\"\" ma quando egli cerca di possedere la donna desiderata il sogno svanisce. Risvegliatosi, si ritrova cos\u00ec accanto alla guida che lo rimprovera e gli dice che potr\u00e0 raggiungere quello che desidera solo seguendo la virt\u00f9 e lasciando i beni mondani.\nIl poema termina con una invocazione alla donna amata perch\u00e9 sia verso di lui pietosa:."}
{"id": "1741805", "revid": "1005847", "url": "https://it.wikipedia.org/wiki?curid=1741805", "title": "Enrico Stelluti Scala", "text": "Fu sindaco di Fabriano, pi\u00f9 volte deputato e Ministro delle poste e dei telegrafi del Regno d'Italia nel Governo Giolitti II."}
{"id": "1741813", "revid": "982831", "url": "https://it.wikipedia.org/wiki?curid=1741813", "title": "Carlo Francesco Ferraris", "text": ""}
{"id": "1741814", "revid": "1005847", "url": "https://it.wikipedia.org/wiki?curid=1741814", "title": "Alleanza Popolare", "text": ""}
{"id": "1741818", "revid": "1005847", "url": "https://it.wikipedia.org/wiki?curid=1741818", "title": "Gismondo Morelli Gualtierotti", "text": "Biografia.\nAvvocato, laureato all'Universit\u00e0 degli studi di Pisa nel 1870, inizi\u00f2 la carriera politica nella stessa citt\u00e0 col ruolo di consigliere comunale e provinciale. Successivamente ricopr\u00ec il ruolo di assessore municipale e presidente del consiglio di amministrazione dei Regi Spedali Riuniti di Santa Chiara.\nNel 1890 fu eletto deputato per il collegio plurinominale di Pisa durante il governo Crispi. Alla caduta di questo appoggi\u00f2 il primo governo Giolitti schierandosi su posizioni zanardelliane. Fu nuovamente rieletto, sempre nel collegio di Pisa, nel 1892, 1895 e 1897. Sconfitto nelle elezioni del 1899 da Angelo Battelli, si allontan\u00f2 da Pisa verso il collegio di Pistoia di cui fu eletto rappresentante nel 1901 e nuovamente nel 1904 con posizioni apertamente a favore del governo Zanardelli-Giolitti. Dal 1903 fu nominato sottosegretario al Ministero delle poste e dei telegrafi, ruolo che ricopr\u00ec per due anni, per divenirne poi ministro durante il governo Fortis I.\nContemporaneamente fu eletto nel 1908, in rappresentanza del mandamento di San Marcello Pistoiese, luogo di origine della famiglia paterna, nel consiglio provinciale di Firenze di cui ricoprir\u00e0 la carica di presidente tra l'agosto 1919 e il luglio 1920.\nAllontanatosi dalle posizioni giolittiane, continu\u00f2 la sua carriera da deputato che lo porter\u00e0 a ricoprire il ruolo di vicepresidente della Camera dei deputati dal 1917 al 1919. Le elezioni di quell'anno, le prime col sistema proporzionale, segnarono una prima sconfitta succeduta, l'anno successivo, da un'ulteriore nelle votazioni per il consiglio provinciale di Firenze. Le sconfitte elettorali, oltre alla mancata nomina a senatore, portarono al ritiro presso Pisa dove mor\u00ec il 18 gennaio 1923.\nLa sua figura verr\u00e0 ricordata con una lapide il 22 giugno 1926 in occasione dell'inaugurazione della Ferrovia Alto Pistoiese alla presenza del presidente della Camera dei deputati Antonio Casertano e del ministro delle comunicazioni Costanzo Ciano."}
{"id": "1741819", "revid": "287204", "url": "https://it.wikipedia.org/wiki?curid=1741819", "title": "Pallacanestro Marsala 1992-1993", "text": "La Pallacanestro Marsala 1992-1993 ha preso parte al campionato di Serie A2. Era sponsorizzata dalla \"Medinform\".\nNeopromossa, si \u00e8 classificata al 16\u00ba posto della Serie A2 ed \u00e8 retrocessa in Serie B d'Eccellenza."}
{"id": "1741822", "revid": "1305772", "url": "https://it.wikipedia.org/wiki?curid=1741822", "title": "Ravi (Gavorrano)", "text": "Ravi (gi\u00e0 \"Ravi di Maremma\") \u00e8 una frazione del comune italiano di Gavorrano, nella provincia di Grosseto, in Toscana.\nGeografia fisica.\nIl borgo di Ravi \u00e8 situato sul crinale orientale del Monte Calvo, che separa la valle dell'Ombrone inferiore e del Bruna da quelle minori del Pecora e del Cornia, nella Maremma grossetana.\nRavi \u00e8 situato a sud-est del capoluogo comunale, dal quale dista circa 3\u00a0km.\nStoria.\nLa localit\u00e0 sorse durante l'alto Medioevo, quasi certamente durante l'VIII secolo, come possedimento dei vescovi di Roselle, il primo nome era \"Ravi di Maremma\".\nIntorno all'anno Mille fu ceduta ai monaci dell'abbazia di Sestinga. Soltanto nel corso del XIII secolo divenne un dominio temporaneo della famiglia Aldobrandeschi; nella seconda met\u00e0 di questo secolo, infatti, il centro pass\u00f2 nelle mani dei Pannocchieschi.\nNel XV secolo la localit\u00e0 di Ravi entr\u00f2 a far parte della Repubblica di Siena, sotto la cui giurisdizione rimase fino a met\u00e0 XVI secolo, quando l'intero territorio fu unito al Granducato di Toscana.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Ravi. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione.\nGeografia antropica.\nIl territorio della frazione \u00e8 composto da un centro abitato principale, il paese di \"Ravi\" (209\u00a0m s.l.m., 245 abitanti), posto sul crinale montuoso, e dal centro abitato di \"Bivio di Ravi\" (57\u00a0m s.l.m., 289 ab.), che invece si sviluppa a valle lungo la vecchia statale Aurelia.\nAltre localit\u00e0 minori sono quelle di \"Fonte Brizzi\" (110\u00a0m s.l.m., 22 ab.), \"Miniera Marchi\" (206\u00a0m s.l.m., 34 ab.), \"Casettino Dani\", \"La Cantoniera Bivio\" e \"Nuovo Inguardio\".\nSport.\nDal paese sono numerosi i sentieri di macchia che percorrono tutta la zona, particolari quelli che giungono alla vetta del Monte Calvo dalla quale si gode di un eccellente panorama. Sulle pareti di questo monte \u00e8 possibile praticare l'arrampicata essendo stata chiodata di recente una falesia, con vie di difficolt\u00e0 che vanno dal 4c al 7a."}
{"id": "1741824", "revid": "767487", "url": "https://it.wikipedia.org/wiki?curid=1741824", "title": "Cephalaspidomorphi", "text": "I Cephalaspidomorphi sono un gruppo tassonomico non pi\u00f9 utilizzato, che raggruppava alcuni pesci senza mascella: tra questi, gli estinti osteostraci e le attuali lamprede.\nSi pensava che questi due gruppi potessero condividere un'origine comune a causa della struttura delle branchie estremamente simile tra loro. Queste caratteristiche hanno fatto supporre per lungo tempo che i due gruppi, insieme a quello degli anaspidi, fossero strettamente imparentati e raggruppati in un solo clade. Le teorie pi\u00f9 recenti, per\u00f2, suggeriscono che queste caratteristiche siano frutto di convergenza evolutiva."}
{"id": "1741825", "revid": "114385", "url": "https://it.wikipedia.org/wiki?curid=1741825", "title": "Centro didattico nazionale", "text": "Il Centro e Museo Didattico Nazionale \u00e8 una biblioteca di documentazione pedagogica con accesso in via Michelangelo Buonarroti 10 a Firenze. Creato in un palazzo gi\u00e0 dei Gerini, fu ristrutturato nel 1941, con gli arredi interni di Giovanni Michelucci. Il complesso occupa un intero isolato con dei giardini, oggi pubblici, sia su lato su piazza dei Ciompi che su quello su via dell'Agnolo.\nNel ventunesimo secolo l'edificio ospita la sede principale dell'Istituto nazionale di documentazione per l'innovazione e la ricerca educativa (INDIRE, ex-\"ANSAS\").\nStoria.\nNel Quattrocento qui sorgevano alcune case della famiglia degli architetti Fioravanti (come il vicino palazzo Lapi) che, nel 1451, dovettero cederne una a Ottaviano Gerini, per crediti vantati da quest'ultimo nei confronti di Neri di Fioravanti. Successivamente l'intera propriet\u00e0 pass\u00f2 ai Gerini che vi abitarono fino al XIX secolo, quindi fu acquisita dal Comune di Firenze. Alla met\u00e0 dell'Ottocento era destinata agli uffici della Delegazione di Santa Croce e, successivamente, fu sede del locale Commissariato di Pubblica Sicurezza e di una caserma di Carabinieri.\nNel 1937 venne fondato a Firenze, con il patrocinio del ministro Giuseppe Bottai, il Museo nazionale della Scuola, al quale venne associato nel 1941 il \"Centro didattico nazionale\", diretto dal professor Nazareno Padellaro, coadiuvato da Piero Bargellini in qualit\u00e0 di vice direttore. Nello stesso anno venne assegnata all'Istituto, fino ad allora alloggiato in tre ampie sale della Facolt\u00e0 di Scienze politiche e sociali in via Laura, la nuova definitiva sede di palazzo Gerini in Santa Croce. Lo storico edificio medievale fu consolidato e restaurato dall'architetto Ezio Zalaffi, allora capo dell'Ufficio di Belle Arti, che, tra le altre cose, ridisegn\u00f2 anche la nuova facciata \"rinascimentale\" sul fronte rivolto verso est. Il progetto del 1941 prevedeva anche la costruzione di un edificio adiacente a Palazzo Gerini, ma l'ampliamento non fu mai realizzato a causa della guerra.\nA Giovanni Michelucci venne affidato il progetto architettonico degli interni che egli realizz\u00f2 in collaborazione con alcuni promettenti allievi quali Leonardo Ricci e Giuseppe Giorgio Gori, figlio dell'ebanista Gregorio Gori che, nella sua bottega di via della Dogana, costru\u00ec tutti gli arredi del Centro Didattico Nazionale.\nAllo stesso Michelucci si deve anche il progetto per il previsto ampliamento non realizzato, i cui disegni sono attualmente conservati presso gli archivi della stessa Biblioteca di documentazione pedagogica.\nIngenti i danni subiti dagli arredi, soprattutto quelli del piano terra, in seguito all'alluvione del 1966. I pezzi superstiti, sopravvissuti alla furia devastatrice dell'Arno, sono stati smembrati e dislocati in altri ambienti dell'edificio, mentre alcuni si trovano ora alla Fondazione Giovanni Michelucci di Fiesole. Ancora esistente, quasi integralmente, il mobilio delle stanze del primo e secondo piano, sebbene, in alcuni casi, riadattato all'attuale nuova funzione dell'Istituto.\nSebbene gli arredi progettati da Michelucci per il Museo e il Centro didattico non siano pi\u00f9 tutti visibili nella loro collocazione originaria, \u00e8 possibile, comunque, apprezzarne ancora oggi una discreta parte negli attuali ambienti di palazzo Gerini, che dal 1980 ospita la Biblioteca di Documentazione Pedagogica. Lo stato originario degli arredi delle varie sale \u00e8 documentato dalle foto presenti nella \"Guida D. Annuario della scuola e della cultura\", pubblicato a cura di G. Gozzer nel 1951.\nDescrizione.\nL'attuale facciata su via Michelangelo Buonarroti (fatti salvi gli interventi novecenteschi durante i quali vari elementi furono ridisegnati) presenta caratteri sostanzialmente settecenteschi. Il cortile, invece, mostra ancora notevoli capitelli corinzi databili al Quattrocento maturo. L'affaccio su borgo Allegri \u00e8 frutto della costruzione ex novo di questa porzione della fabbrica, ottenuta previo abbattimento delle antiche costruzioni situate a tergo del palazzo, sempre su progetto di Ezio Zalaffi ma in stretta osservanza delle forme rinascimentali, compresa l'altana, al tempo molto elogiata nel suo restituire i caratteri propri della tradizione architettonica fiorentina.\nSulla facciata principale \u00e8 uno scudo con l'arme dei Gerini (di rosso, a tre catene poste in banda d'oro, e al capo del secondo, caricato da un corno di caccia del primo) e una memoria, posta nel 1982, in ricordo del pedagogista Giovanni Cal\u00f2. I fianchi dell'edificio prospettano attualmente su due spazi a giardino, uno intitolato a Alessandro Chelazzi che guarda a via dell'Agnolo, l'altro all'artista circense Evaristo Caroli detto il Gratta, che guarda a piazza dei Ciompi.\nGli arredi di Michelucci.\nI mobili, distribuiti nei tre piani dell'edificio, e riadattati in funzione della nuova destinazione, testimoniano una delle esperienze pi\u00f9 mature e significative di Michelucci come disegnatore di mobili, tappa che prelude la successiva attivit\u00e0 del maestro nel campo della produzione industriale. In essi pu\u00f2 dirsi sintetizzata la lezione che lo stesso Michelucci impartiva ai suoi allievi quando dal 1936 ebbe la cattedra di Architettura degli Interni all'Universit\u00e0 di Firenze, ossia la necessit\u00e0 di creare un rapporto organico tra l'arredamento e lo spazio architettonico deputato a contenerlo.\nGran parte dei mobili sono realizzati con legni pregiati come il noce, il ciliegio e la porrina, tutti accomunati da un'elevata qualit\u00e0 della lavorazione artigianale, che si manifesta soprattutto nella cura del dettaglio e nella tendenza a valorizzare le venature delle varie essenze.\nTra i pochi arredi recuperati del piano terra restano le panche e gli espositori-contenitori sistemati nell'atrio d'ingresso, e qualche sedia, un tavolino ed una libreria a vetri nella sala prospettante il cortile interno.\nAl primo piano, dove i locali hanno mantenuto quasi integralmente l'arredamento originale, \u00e8 possibile osservare ancora alcuni complessi di pregevole qualit\u00e0 come quello della Biblioteca, della Sala della Presidenza, del Salone delle adunanze, della Sala dell'educazione tecnica e degli Istituti industriali. Ciascuno di questi ambienti presenta un arredamento assolutamente funzionale e perfettamente integrato nell'involucro architettonico che lo accoglie; ogni spazio \u00e8 modellato in relazione alla propria destinazione d'uso e spesso intervengono, a fare da cornice al mobilio, decorazioni parietali a tema, come il pergolato popolato da uccelli nella Sala dell'istruzione agraria, lo zodiaco dipinto sul soffitto della Sala degli Istituti Nautici e il \"trompe l'oeil\" nella Sala della Presidenza, che allude alla memoria degli studioli rinascimentali.\nL'essenzialit\u00e0 e la sobriet\u00e0 delle forme non escludono modellature della materia in linee curve e morbide; ricorrono frequentemente bordi e spigoli stondati, maniglie nascoste, superfici convesse. Tra i motivi conduttori emerge principalmente il tema delle colonne che si ritrovano negli schienali delle panche, nelle librerie come sostegno dei ripiani, nella Biblioteca dove due gruppi di colonne binate portano il piano soppalcato che copre met\u00e0 dell'ambiente.\nSuperata la reazione agli eccessi decorativi dell'eclettismo e all'accademismo dei maestri, Michelucci abbandona le forme spigolose e rigide della produzione degli anni '20 per concedersi ad una lavorazione pi\u00f9 libera che traduce e reinterpreta la tradizione in chiave moderna.\nFortuna critica.\nSull'arredamento di Palazzo Gerini sono stati pubblicati alcuni articoli; tuttavia i giudizi storici e critici espressi in proposito non sempre sono sufficienti ad esaurire i molteplici aspetti di questa imponente opera di design. Un recente valido contributo ci \u00e8 dato dalla prof.ssa Dora Liscia Bemporad che, in continuit\u00e0 con la lettura offerta da Giovanni Klaus Koenig - che definisce questa esperienza come una grande lezione di architettura moderna -, ha il merito di collocare l'opera di Michelucci all'interno di un percorso critico, che mettendo al vaglio la cospicua produzione degli anni giovanili dell'architetto, ne fa comprendere appieno lo spirito avveniristico."}
{"id": "1741827", "revid": "647919", "url": "https://it.wikipedia.org/wiki?curid=1741827", "title": "Biblioteca di documentazione pedagogica", "text": ""}
{"id": "1741829", "revid": "1272592", "url": "https://it.wikipedia.org/wiki?curid=1741829", "title": "Claudio Fasulo", "text": "Biografia.\nIn giovent\u00f9 \u00e8 stato disc-jockey radiofonico in una piccola emittente bolognese, Radio CBS Bologna, nella quale ha esordito nel 1981. Fino al 1989 ha continuato ad occuparsi di radiofonia in ambito locale.\nSi laurea in Economia e commercio all'Universit\u00e0 di Bologna.\nDai primi anni 90 ha lavorato come autore televisivo di programmi di prima serata per la RAI.\nIn particolare, dal 1999 ad oggi ha firmato tutti gli spettacoli di: \nTra gli altri personaggi televisivi con cui ha lavorati vanno citati: Pippo Baudo, Fabrizio Frizzi, Renato Zero, Raffaella Carr\u00e0, Milly Carlucci, Antonella Clerici, Vincenzo Salemme.\nFasulo \u00e8 stato autore anche di 15 edizioni di \"Miss Italia\" (da citare, \"Miss Italia nel mondo 1993\" e \"Miss Italia 1993\"; \"Miss Italia 1997\"; \"Miss Italia nel mondo 1998\" e \"Miss Italia 1998\"; \"Miss Italia 2000\"; \"Miss Italia nel mondo 2001\"; \"Viva Miss Italia '02 \", \"Il sogno di Miss Italia '02 \", \"Miss Italia nel mondo 2002\", \"Con gli occhi di Miss Italia\" e \"Miss Italia 2002\" nel 2002), 8 di \"Ballando con le stelle\", 6 di \"Scommettiamo che...\", oltre a tanti altri programmi fra i quali il Festival di Sanremo nelle edizioni 2006, 2007, 2008 e 2013; \"Domenica in 1997/'98\"; \"Per tutta la vita...?\" nella \"2\u00aa ed. 1998\" e 1999; \"Stasera pago io... in euro\", \"Per tutta la vita\" nel 2002; \"Amore mio (diciamo cos\u00ec)\" e \"Pavarotti &amp; Friends for SOS Iraq\" nel 2003; \"Non facciamoci prendere dal panico\" nel 2006. \u00c8 capoprogetto della maratona televisiva Telethon dal 2010 ed \u00e8 stato precedentemente fra gli autori delle edizioni 2005, 2006.\nDa luglio 2017 \u00e8 vicedirettore di Rai 1 con delega su intrattenimento ed eventi."}
{"id": "1741831", "revid": "183483", "url": "https://it.wikipedia.org/wiki?curid=1741831", "title": "Alfa Pegasi", "text": ""}
{"id": "1741837", "revid": "183483", "url": "https://it.wikipedia.org/wiki?curid=1741837", "title": "Gamma Pegasi", "text": ""}
{"id": "1741839", "revid": "1005847", "url": "https://it.wikipedia.org/wiki?curid=1741839", "title": "Ettore Sacchi", "text": "Biografia.\nL'avvocato dei movimenti operai e contadini.\nEttore Sacchi si laure\u00f2 in legge a Pavia ed esercit\u00f2 la professione di avvocato nella citt\u00e0 natale, ove pi\u00f9 tardi fu eletto consigliere comunale e provinciale. Si avvicin\u00f2 alla vita politica frequentando il circolo intitolato a Carlo Cattaneo e collaborando al giornale d'ispirazione radicale \"Il Torrazzo\", insieme al concittadino Leonida Bissolati. Fu eletto per la prima volta deputato nel 1882, nelle file dell'estrema sinistra.\nSi distinse ben presto per il suo atteggiamento favorevole verso i movimenti operai e contadini; nel 1886, a Venezia, fece parte del collegio di difesa nel processo per le grandi agitazioni nel mantovano, estese al cremonese e al milanese, che si concluse con delle clamorose assoluzioni. Nello stesso anno, insieme a Filippo Turati, assunse la difesa nel processo contro gli imputati del Partito Operaio Italiano. Nel maggio del 1890 intervenne al congresso che si concluse con la sottoscrizione del Patto di Roma.\nAlle elezioni del novembre 1892 Sacchi si present\u00f2 agli elettori auspicando una nuova linea politica, lontana da estremismi verbali, ma ferma nel propugnare le riforme che la situazione di allora sembrava consentire. Con tale atteggiamento flessibile e realistico, l'avvocato cremonese, una decina d'anni dopo, condurr\u00e0 i radicali a confrontarsi con la politica di riforme inaugurata da Zanardelli e Giolitti.\nAlla caduta di Francesco Crispi (1896), Felice Cavallotti, riferimento indiscusso dell'estrema sinistra radicale, comp\u00ec un'operazione trasformistica, chiedendo al suo gruppo di appoggiare il nuovo governo di destra liberale, formato da Antonio di Rudin\u00ec. Il voto di fiducia alla Camera dimostr\u00f2 che Cavallotti aveva con s\u00e9 la grandissima maggioranza del partito, con l'eccezione di Ettore Sacchi e pochissimi altri, che votarono contro.\nLa crisi di fine secolo e l'estrema sinistra.\nCon la morte di Cavallotti (6 marzo 1898), Sacchi assunse progressivamente la figura di guida del partito radicale. Dopo i moti milanesi del maggio 1898 e l'arresto dei deputati socialisti Filippo Turati, Anna Kuliscioff, Andrea Costa, Leonida Bissolati e del radicale Carlo Romussi, Sacchi si offr\u00ec come difensore legale degli arrestati, non disdegnando di essere chiamato \"l'avvocato dei socialisti\".\nIn occasione dell'assassinio del re Umberto I (29 luglio 1900), Sacchi commemor\u00f2 il sovrano con parole di quasi esaltazione, dimostrando un lealismo dinastico ormai dichiarato e convinto. Di fronte alle critiche apparse sul quotidiano della sinistra \"Il Secolo\", Sacchi rispose che il partito radicale non avrebbe ragion d'essere se non distinguendosi dai repubblicani e ripudiando le loro pregiudiziali.\nAnche un anno dopo, Sacchi, pur vivamente contestato dagli stessi compagni di partito (come Romussi e Colajanni), ribad\u00ec l'assoluta convinzione che ogni \u201cpregiudiziale\u201d nei confronti della monarchia doveva essere abbandonata, in quanto tutte le riforme propugnate dai radicali erano compatibili con la monarchia.\nSacchi capo del Partito radicale: la politica giolittiana degli inizi del secolo.\nNel 1901, al momento della costituzione del governo Zanardelli-Giolitti, Sacchi e Marcora, capi delle due principali correnti del partito radicale, furono invitati a partecipare alla coalizione. L'intesa s'infranse sul nodo delle spese militari. Nel 1903, fu nuovamente Giolitti, incaricato di costituire il nuovo governo, a chiedere ai radicali di prendervi parte. E ancora una volta Sacchi frappose un rifiuto (Marcora e il suo gruppo, peraltro, votarono a favore del Governo Giolitti II).\nAl I congresso del partito radicale (27-30 maggio 1904) si affrontarono le due correnti rivali, capeggiate da Marcora e da Sacchi. Formalmente, la differenza tra le due posizioni si riduceva a ci\u00f2: per il primo l'istituto monarchico non avrebbe potuto essere definitivamente accettato fino a che non si fosse dimostrato compatibile con le esigenze democratiche: la monarchia era dunque sottoposta a una condizione sospensiva; per Sacchi, invece, l'istituto doveva accettarsi fino a che non si rivelasse incompatibile con quelle esigenze; era un'accettazione sottoposta a condizione risolutiva. Sostanzialmente, per\u00f2, Sacchi era, pi\u00f9 aperto ai problemi sociali, pi\u00f9 preoccupato delle esigenze e delle aspirazioni delle classi diseredate, meno incline di Marcora a separarsi dai socialisti.\nConcorrono a spiegare questa particolarit\u00e0 del suo pensiero politico-sociale le vicende della giovinezza a Cremona a fianco di Bissolati, il sempre mantenuto contatto con le leghe dei lavoratori nella pianura padana, la sua opera di avvocato difensore di agitatori e capi del movimento operaio e contadino, la sua convinzione del valore positivo della coscienza dei lavoratori nella loro forza. Il congresso radicale si concluse con la vittoria di Sacchi, che riusc\u00ec a far approvare all'unanimit\u00e0 la sua mozione, nella quale si accettavano le istituzioni vigenti fino a che esse continuassero a dimostrarsi compatibili con il processo democratico. Il congresso, infine, proclam\u00f2 la costituzione ufficiale del Partito Radicale Italiano.\nSuccessivamente Giolitti propose \u2014 e ottenne \u2014 la nomina di Marcora alla Presidenza della Camera dei deputati. Fu il passo decisivo che avvi\u00f2 il partito radicale ad assumersi responsabilit\u00e0 di governo. L'ingresso ufficiale avvenne nel 1906, con l'avvento del governo Sonnino; Sacchi fu nominato Ministro di Grazia e Giustizia e Culti. Con la caduta del governo dei \"cento giorni\" guidato da Sidney Sonnino, i radicali parteciparono ai successivi governi di Giolitti (1906-09), Luzzatti e ancora di Giolitti (1911-14). Sacchi fu Ministro dei Lavori Pubblici in questi ultimi due governi. Alle elezioni del 1909, che videro un'ulteriore e notevole avanzata dei radicali, il partito era divenuto una componente decisiva delle maggioranze governative.\nL'uscita dei radicali dal governo Giolitti.\nCon l'adesione incondizionata alla monarchia e l'ingresso nella maggioranza governativa, i radicali persero gran parte della loro carica propulsiva e riformatrice. Nel 1911 accettarono passivamente la guerra italo-turca che, sostanzialmente, furono costretti ad avallare. Lo stesso Sacchi ebbe cura di non prendere posizione, trovandosi in evidente imbarazzo.\nLe inquietudini dei radicali giunsero, peraltro, a un inaspettato stadio di ebollizione proprio con lo svolgimento delle prime elezioni a suffragio universale maschile del 1913, che avrebbero dovuto rappresentare la conquista di una delle rivendicazioni storiche del partito dell'estrema sinistra. La conclusione del patto Gentiloni, tra Giolitti e le gerarchie cattoliche, era infatti principalmente diretto contro il principale partito della democrazia laica, che, pur risultando ancora una volta vittorioso, fu elettoralmente danneggiato. Al congresso del Partito radicale, tenutosi a Roma ai primi di febbraio del 1914, l'insurrezione antigiolittiana trabocc\u00f2 e, a grande maggioranza, il partito radicale vot\u00f2 per l'uscita dei suoi ministri dal governo Giolitti IV.\nIl neutralista Ettore Sacchi e la crisi mortale del radicalismo italiano.\nAllo scoppio della Prima guerra mondiale gli interventisti, nel Partito radicale, costituivano la maggioranza; l'ala neutralista, facente capo a Sacchi, seguiva poco convinta. Il politico cremonese si chiuse in un silenzio diffidente e ostile, appartandosi in una prudente e passiva posizione di attesa, ma non riusc\u00ec a dare alcun valido sostegno alla politica giolittiana di neutralismo. Alla fine si rimise fatalmente alla volont\u00e0 della maggioranza, in nome dei \u00absuperiori interessi della nazione\u00bb, accettando anche di partecipare ai ministeri di guerra come ministro di Grazia e Giustizia e dei Culti nei governi Boselli e Orlando.\nNell'ottobre del 1917 firm\u00f2 il \u00abdecreto Sacchi\u00bb, che deferiva ai Tribunali militari anche i civili accusati di \u00abdisfattismo\u00bb. Grazie ad esso non solo gli scioperi furono considerati illegittimi, ma venne giudicato reato qualunque situazione che impedisse lo svolgimento del lavoro (per esempio, le manifestazioni). Nella grande crisi dell'intervento, Sacchi aveva intuito che ad uscirne pi\u00f9 malconcio sarebbe stato proprio il partito radicale, rivelando, prima di tutto, la sua mancanza di coesione e la propria impotenza.\nNel gennaio 1919, Sacchi \u2014 che era ministro della Giustizia \u2014 usc\u00ec dal governo Orlando e si dichiar\u00f2, a nome della direzione generale del Partito radicale, per una larga amnistia, un'imposta globale complessiva sul reddito e, pi\u00f9 genericamente, per una \u00abdemocrazia del lavoro\u00bb, nell'intento di ribadire l'aspirazione del Paese ad una maggiore apertura sociale.\nMa tale strategia non riusc\u00ec e alle elezioni del 1919 il Partito radicale registr\u00f2 una flessione nel numero degli eletti, la prima dopo anni di continua ascesa; alle successive consultazioni perfino Sacchi, che pure era ancora una delle pi\u00f9 eminenti figure del partito ed era stato assai poco incline all'intervento, fu punito dai propri elettori e non fu rieletto. Il combattente di tante battaglie per la democrazia lasci\u00f2 dunque la politica e mor\u00ec povero nel 1924."}
{"id": "1741843", "revid": "767487", "url": "https://it.wikipedia.org/wiki?curid=1741843", "title": "Mario Li\u010dka", "text": "Carriera.\nClub.\nPassa al calcio professionistico nella maggiore squadra della sua citt\u00e0 il Ban\u00edk Ostrava nel 2002 a 20 anni rimane fino al 2005 e vince il 2003-2004. Qui vince il premio di migliore giovane ceco dell'anno nel 2003.\nNel 2004 passa al Livorno dove colleziona 4 presenze.\nTorna al Ban\u00edk Ostrava che lo cede allo 1. FC Slov\u00e1cko con cui colleziona 28 partite di campionato e arriva in finale di Coppa della Repubblica Ceca nel 2005. Quindi lo prelevano gli inglesi del Southampton e in due anni entra in campo 27 volte. Nel 2008 torna quindi ad Ostrava.\nIl 10 giugno 2010 passa al Brest insieme al suo compagno di squadra Tom\u00e1\u0161 Mi\u010dola.\nNazionale.\nHa debuttato con la Nazionale ceca il 15 novembre 2009 in amichevole contro gli Emirati Arabi Uniti. Ha disputato altre 2 partite con la selezione ceca, l'ultima il 17 novembre 2010 (sempre in amichevole) contro la Danimarca."}
{"id": "1741852", "revid": "253269", "url": "https://it.wikipedia.org/wiki?curid=1741852", "title": "Donna Pescow", "text": "Biografia.\nSuo padre possedeva e gestiva un'edicola nel centro di New York a Battery Place. Pescow frequent\u00f2 la Sheepshead Bay High School a Brooklyn e fece lezioni di teatro con la co-star di \"Rocky\" Carl Weathers. Pescow studi\u00f2 all'Accademia Americana delle Arti.\nHa fatto il suo debutto cinematografico a 23 anni con il ruolo di Annette in \"La febbre del sabato sera\", per il quale impar\u00f2 nuovamente il suo nativo accento di Brooklyn e ingrass\u00f2 di 18 kg.\nPi\u00f9 tardi, Pescow ebbe il ruolo di protagonista nella serie televisiva \"Angie\" per due stagioni, dal 1979 al 1980. Fu poi la dottoressa Lynn Carson nella soap-opera \"La valle dei pini\", dal 1982 al 1983. Il suo personaggio fu il primo ruolo lesbico in un serial televisivo delle ore diurne. Aveva precedentemente avuto un ruolo in \"Una vita da vivere\" della ABC.\nHa interpretato Donna Garland, la madre di Evie Ethel Garland, nella commedia per bambini \"Cose dell'altro mondo\" insieme con Maureen Flannigan e Joe Alaskey. Dal 2000 al 2003 ha interpretato la madre Eileen Stevens in \"Even Stevens\", una sitcom che \u00e8 andata in onda su Disney Channel.\nNella vita reale, frequent\u00f2 l'attore Jason Kincade di \"La valle dei pini\" e di \"Cos\u00ec gira il mondo\".\nHa anche interpretato la moglie di Patsy Parisi nella serie TV \"I Soprano\"."}
{"id": "1741856", "revid": "183483", "url": "https://it.wikipedia.org/wiki?curid=1741856", "title": "Alfa Andromedae", "text": ""}
{"id": "1741858", "revid": "899609", "url": "https://it.wikipedia.org/wiki?curid=1741858", "title": "Sc\u00fct\u00fcm", "text": ""}
{"id": "1741859", "revid": "287204", "url": "https://it.wikipedia.org/wiki?curid=1741859", "title": "Quadrato di Pegaso", "text": "Il Quadrato di Pegaso \u00e8 un asterismo tipico dell'emisfero boreale; \u00e8 visibile comunque da tutte le regioni della Terra, ad eccezione dell'Antartide. Il suo nome \u00e8 dovuto alla particolare disposizione di quattro stelle di seconda magnitudine, che formano un quadrilatero molto regolare in corrispondenza della costellazione di Pegaso, anche se uno dei suoi elementi fa parte della costellazione di Andromeda.\nOsservazione.\nIl Quadrato di Pegaso \u00e8 ben visibile durante la fine dell'estate, l'autunno e parte dell'inverno boreale, mentre a sud dell'equatore si mostra specialmente durante la primavera australe. Le sue stelle principali sono , e , pi\u00f9 la stella \u03b4, ora nota come , poich\u00e9 fa parte della costellazione di Andromeda. In realt\u00e0, tutte le stelle del Quadrato hanno nomi propri: Markab, Scheat, Algenib e Sirrah. Colpisce il fatto che all'interno della vasta area racchiusa nell'asterismo non vi sia traccia di stelle luminose, ma solo un debole sfondo di astri minuti visibili solo in nottate molto limpide.\nLe quattro stelle del Quadrato, sommate alle due stelle pi\u00f9 luminose di Andromeda e alla stella Algol, formano un grandissimo asterismo molto simile al Grande Carro dell'Orsa maggiore."}
{"id": "1741865", "revid": "1005847", "url": "https://it.wikipedia.org/wiki?curid=1741865", "title": "Luigi Credaro", "text": "Biografia.\nLaureato in Filosofia all'Universit\u00e0 degli Studi di Pavia nel 1885, dove fu convittore del Collegio Ghislieri, divenne insegnante di liceo. Nel 1889 si rec\u00f2 a Lipsia per perfezionarsi nello studio della filosofia e della psicologia; ebbe come maestro Wilhelm Wundt. Tornato in Italia, insegn\u00f2 a Pavia, ove ebbe la cattedra di Storia della filosofia.\nNel 1907 fond\u00f2 la \"Rivista pedagogica\".\nNel 1901 gli fu affidata la cattedra di Pedagogia alla Sapienza - Universit\u00e0 di Roma, ove insegn\u00f2 sino al 1935.\nFu deputato del Partito Radicale e ministro della pubblica istruzione del Regno d'Italia nei governi Luzzatti e Giolitti IV tra il 1910 e il 1914. In tale veste, nel 1911, istitu\u00ec il Liceo moderno.\nFu relatore nella presentazione della Legge del 24 dicembre 1904 n\u00ba 689, che istitutiva dei Corsi di perfezionamento, o pi\u00f9 comunemente Scuole pedagogiche, di durata biennale, di preparazione per l'esercizio all'ispettorato o per la direzione didattica delle scuole.\nFu l'ispiratore della legge Daneo-Credaro del 1911, che stabiliva che lo stipendio dei maestri delle scuole elementari fosse a carico del bilancio dello Stato, e non pi\u00f9 dei Comuni, contribuendo cos\u00ec in maniera determinante all'eliminazione dell'analfabetismo in Italia. Prima di questa legge, infatti, i comuni di campagna e quelli pi\u00f9 poveri, specie nel Sud, non erano in grado di istituire e mantenere scuole elementari e pertanto rendevano di fatto inapplicata la legge Coppino del 1877 sull'obbligo scolastico.\nSi interess\u00f2 attivamente dei problemi agricoli e forestali della provincia di Sondrio. Pubblic\u00f2 numerose opere, in particolare sui filosofi tedeschi Immanuel Kant e Johann Friedrich Herbart.\nIl 20 luglio 1919 fu nominato Commissario Generale Civile della Venezia Tridentina, ossia la suprema autorit\u00e0 del Trentino-Alto Adige che stava per essere formalmente annesso all'Italia. In tale veste tent\u00f2 una politica particolarmente conciliante verso la minoranza di lingua tedesca e rispettosa dell'ordinamento amministrativo decentrato della regione, scontrandosi in pi\u00f9 occasioni con l'ultranazionalista Ettore Tolomei. In seguito, anche a causa delle pressioni dei nazionalisti, la sua politica nei confronti della minoranza di lingua tedesca si fece pi\u00f9 intransigente. Testimonianza ne \u00e8 la cosiddetta \"Lex Corbino\" (elaborata da Credaro) sull'istituzione di scuole elementari nelle nuove province che \u00e8 considerata da una parte della storiografia strumento per potenziare la presenza italiana soprattutto nel territorio mistilingue della regione a danno della minoranza tedesca. Ciononostante, il 5 ottobre 1922 sub\u00ec l'assalto di una squadra d'azione fascista che lo costrinse alle dimissioni per far luogo all'insediamento di un prefetto di Trento.\nTermin\u00f2 quindi la sua carriera politica in disparte rispetto al regime che si andava consolidando, pur mantenendo il suo seggio da senatore.\nFece parte della Massoneria."}
{"id": "1741870", "revid": "599013", "url": "https://it.wikipedia.org/wiki?curid=1741870", "title": "Gi\u014drgos Vakoufts\u012bs", "text": "Carriera.\nInizia il suo iter sportivo nelle file del Panathinaikos, nel 1998-1999, senza scendere in campo. A settembre passa alla Fiorentina, nel campionato italiano, e vi resta fino al 2002 sommando 9 presenze culminate con il fallimento e la retrocessione in Serie C2. Ebbe una breve parentesi con il nel 2001 (5 gare ed un gol). Curiosamente anche questa esperienza si concluse col fallimento della societ\u00e0.\nNel 2001 si trasferisce all'Iraklis. Nell'estate 2002 passa all'APOEL, squadra di Cipro. Vi resta fino al 2005, sommando 49 presenze e 23 gol.\nPassa quindi all'Omonia Nicosia, altro club cipriota, dove si trattiene fino al 2008, giocando 64 volte e segnando 28 gol. Finita questa esperienza si trasferisce all'Ergotelis, squadra nella massima serie di Grecia, riuscendo cos\u00ec a giocare in patria.\nNel 2009 passa allo Skoda Xanthi. Nel 2010 si trasferisce all'Anagennisi Karditsa."}
{"id": "1741871", "revid": "736476", "url": "https://it.wikipedia.org/wiki?curid=1741871", "title": "Caldana", "text": "Caldana \u00e8 una frazione del comune italiano di Gavorrano, nella provincia di Grosseto, in Toscana.\nGeografia fisica.\nIl borgo di Caldana si trova sul dorso pianeggiante di una collina sud-orientale del Monte Calvo, in un'area ricca di rocce calcaree storicamente impiegate nella produzione del marmo. Il territorio della frazione \u00e8 interessato da brevi ma numerosi corsi d'acqua: il fosso dell'Acqua Nera (4\u00a0km), il fosso Bagnaccio (5\u00a0km), il fosso del Balzo (2\u00a0km), il fosso Terrighi (4\u00a0km), il Botrone (1\u00a0km) e il Val di Miccia (3\u00a0km).\nCaldana \u00e8 situata a sud-est del capoluogo comunale, dal quale dista circa 10\u00a0km, poco oltre il vicino centro di Ravi.\nStoria.\nIl paese sorse prima dell'XI secolo come possedimento dei vescovi di Roselle, che successivamente lo cedettero ai monaci dell'abbazia di Sestinga. Originariamente la localit\u00e0 era denominata \"Caldana di Ravi\", vista la sua secondaria importanza rispetto al vicino centro.\nNei secoli successivi divenne propriet\u00e0 della famiglia Pannocchieschi, prima di passare sotto il controllo di Siena. A met\u00e0 del XVI secolo Caldana entr\u00f2 a far parte del Granducato di Toscana, a seguito della caduta della repubblica senese. In seguito venne infeudata prima ai Bellanti e poi agli Austini, famiglia senese della contrada della Selva, e successivamente a ricche famiglie della zona tra la fine del XVI e la seconda met\u00e0 del XVIII secolo: i Suarez, i Bichi e i Chigi. A questa ultima famiglia succedettero definitivamente i Lorena con il ritorno di Caldana tra i possedimenti granducali.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Caldana. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione.\nLingue e dialetti.\nUna caratteristica degli abitanti del paese, ormai caduta in disuso, era nel pronunciare parlando una sola erre (r) quando nella parola c'\u00e8 una doppia. Es. \"terra\" veniva pronunciata \"tera\", oppure \"Gavorrano\" veniva pronunciato \"Gavorano\".\nAltra particolarit\u00e0 dialettale \u00e8 l'utilizzo della parola \"collo\" intesa nel senso di stupore.\nCultura.\nTelevisione.\nA Caldana \u00e8 stata girata la fiction televisiva tedesca \"Ein Haus in der Toscana\" (1990-1994), diretta da Gabi Kubach.\nEventi.\nDurante l'anno si svolgono diverse manifestazioni, le principali sono due: la festa di mezz'agosto (che si svolge sempre a cavallo del giorno 15) e la festa di ottobre che si svolge nel fine settimana della prima e seconda domenica del mese. La prima, della durata di cinque giorni, prevede la sagra, che ha luogo tutte le sere e il pranzo del giorno 15 agosto, e spettacoli di intrattenimento comprendenti musica e animazione. La festa di ottobre, invece, comprende la sagra paesana con piatti tipici del luogo e esposizioni di vario genere proposte da commercianti e espositori del luogo e non. Per la manifestazione vengono aperte le cantine del centro storico caldanese e vengono offerte manifestazioni come musica tradizionale dal vivo. Altre feste sono il mercatino di Natale che si svolge ogni anno nel mese di dicembre e le esibizioni del coro caldanese \"Caldana Yes\" che offrono piacevoli esibizioni durante tutto l'anno.\nGeografia antropica.\nIl territorio della frazione \u00e8 composto da un centro abitato principale, il paese di \"Caldana\" (178\u00a0m s.l.m., 906 abitanti), posto in posizione dominante sul dorso della collina, e da altri due centri abitati che invece si sviluppano a valle: \"Basse di Caldana\" (51\u00a0m s.l.m., 50 ab.) e \"Bivio di Caldana\" (34\u00a0m s.l.m., 12 ab.).\nAltre localit\u00e0 minori sono quelle di \"Cesi\", \"Montebelli\", \"Poderi Alti\", \"Poderi Bassi\" e \"Poderino\". Storicamente anche la localit\u00e0 del Grilli, prima di divenire frazione a s\u00e9 stante, era compresa nel territorio di Caldana.\nEconomia.\nPoco fuori del paese, ancora visibili, erano coltivate le cave di marmo portasanta, propriet\u00e0 nel corso del rinascimento della famiglia degli Agustini e in seguito alla riforma di Pietro Leopoldo riaperte dai Fallani. Il portasanta \u00e8 un marmo con vene tendenzialmente rossastre. Il nome \"portasanta\" \u00e8 dovuto agli stipiti della Porta Santa della Basilica Vaticana. In antichit\u00e0 tale marmo era conosciuto anche con il nome di \"pietra claudiana\" in quanto sembra che fosse il marmo prediletto dall'imperatore Claudio Tiberio.\nAmministrazione.\nGemellaggi.\nLa frazione \u00e8 gemellata con la Contrada della Selva di Siena.\nSport.\nA Caldana ha sede la societ\u00e0 calcistica \"Unione Sportiva Caldana\", che attualmente milita nel campionato di prima categoria."}
{"id": "1741874", "revid": "1005847", "url": "https://it.wikipedia.org/wiki?curid=1741874", "title": "Teobaldo Calissano", "text": "\u00c8 stato eletto deputato per il collegio di Alba nella XXI, XXII e XXIII legislatura, difendendo in particolare gli interessi dei viticotori e dei primi tentativi di proteggere le denominazioni di origine per i vini di qualit\u00e0.\nFu poi nominato senatore\nXXII Legislatura del Regno d'Italia\nIII Governo Giolitti\nFu Sottosegretario al Ministero delle poste e dei telegrafi, dal 13.07.1909 al 11.12.1909 (III governo Giolitti)\ne Sottosegretario al Ministero dell'interno, dal 31.03.1910 al 30.03.1911 (I governo Luzzati]\nFu Ministro delle poste e dei telegrafi del Regno d'Italia nel Governo Giolitti IV."}
{"id": "1741875", "revid": "287204", "url": "https://it.wikipedia.org/wiki?curid=1741875", "title": "Gael Genevier", "text": ""}
{"id": "1741880", "revid": "474175", "url": "https://it.wikipedia.org/wiki?curid=1741880", "title": "Enrico Millo", "text": "Fu Ammiraglio della Regia marina e Ministro della Marina del Regno d'Italia. Fu decorato della Medaglia d'Oro al Valor Militare.\nBiografia.\nNacque a Chiavari (GE) nel 1865 da Gustavo Millo dei \"conti di Casalgiate\" e da Maria Luisa Alto\u00e8 dei \"conti Anguissola di Alto\u00e9\". Allievo della Reale Accademia Militare di Napoli dal febbraio 1880. Poi nell'ottobre 1882 si spost\u00f2 all'Accademia Navale di Livorno da dove usc\u00ec guardiamarina nel 1884. Segu\u00ec inizialmente la normale carriera. Nel 1887 fu imbarcato su trasporti nel Mar Rosso.\nMassone, il 26 ottobre 1897 fu affiliato Maestro nella Loggia \"Zenith\" di La Spezia. Nel 1905 fu promosso capitano di fregata.\nCome comandante della nave trasporto \u00abVolta\u00bb, intervenne durante i soccorsi alle popolazioni sinistrate dal terremoto di Messina del dicembre 1908, meritando una Medaglia d'Argento di Benemerenza terremoto calabro-siculo.\nNel 1910 venne promosso capitano di vascello e nel settembre 1911 destinato al comando dell'incrociatore corazzato \u00abVettor Pisani\u00bb e ottenne l'incarico di capo di stato maggiore dell\u2019Ispettorato siluranti.\nNella guerra italo-turca.\nDurante la guerra italo-turca per il possesso della Libia (1911-12), essendosi le truppe di terra italiane trovate in grave difficolt\u00e0 per la resistenza di reparti irregolari, riforniti e sostenuti dall'Impero Ottomano, il governo italiano decise un'azione diretta contro il territorio metropolitano turco. L'intervento condusse al bombardamento di alcuni forti, e soprattutto all'occupazione dell'arcipelago del Dodecaneso, che rimase colonia italiana fino alla fine della seconda guerra mondiale. Nel quadro di queste operazioni il Millo, nella notte fra il 18 e il 19 luglio 1912 forz\u00f2 i Dardanelli impiegando cinque torpediniere, penetrando senza danni per 22\u00a0km prima di invertire la rotta, ma non riusc\u00ec a lanciare i siluri sulle grandi navi da guerra ottomane per il forte bombardamento.\nQuest'azione, anche se non completata dal punto di vista militare, entusiasm\u00f2 l'opinione pubblica italiana, mettendo per\u00f2 in notevole difficolt\u00e0 il governo verso le potenze europee che temevano un'ulteriore destabilizzazione dei Balcani. Per quest'azione fu decorato di Medaglia d'Oro al Valor Militare e promosso contrammiraglio per merito di guerra.\nNel 1913 venne nominato dal re Senatore del Regno e entr\u00f2 a far parte del Governo Giolitti IV, poi del Governo Salandra come Ministro della Marina dal luglio 1913 al luglio 1914. Fu molto vicino alle posizioni del nazionalismo italiano, sostenitore acceso sia del colonialismo che dell'irredentismo in senso ampio, e quindi dell'abbandono dell'alleanza con l'Austria-Ungheria. Dal 1914 al 1915 fu comandante della Regia Accademia navale di Livorno.\nNella prima guerra mondiale.\nScoppiata la prima guerra mondiale, nel 1915 al comando della divisione esploratori occup\u00f2 l\u2019isola di Pelagosa. Divenuto nel 1916 responsabile della II divisione e promosso viceammiraglio, comand\u00f2 operazioni in Adriatico. . Svilupp\u00f2 inoltre una forte antipatia personale e una forte rivalit\u00e0 con l'ammiraglio Paolo Thaon di Revel, che lo ricambi\u00f2. Nel 1917 fu comandante in capo del dipartimento marittimo di Napoli.\nPrimo dopoguerra.\nDal novembre 1918 al dicembre 1920 fu Governatore della Dalmazia, in cui sostenne la necessit\u00e0 di annettere anche territori di lingua non italiana. Il 14 novembre 1919 accolse benevolmente a Zara Gabriele D'Annunzio impegnato nell'Impresa di Fiume, davanti al quale assunse ufficialmente l'impegno di non abbandonare la Dalmazia finch\u00e9 questa non fosse stata ufficialmente annessa all'Italia, ma all'Italia furono cedute solo Zara, Lagosta, Cazza e le isole di Pelagosa (cedute poi alla Jugoslavia nel 1947).\nDal 6 aprile 1921 al 4 dicembre 1922 fu presidente del Consiglio superiore di Marina.\nNell'ottobre 1922, malgrado il grande numero della componente nazionalista in seno al primo governo Mussolini, fu scavalcato da Paolo Thaon di Revel quale ministro della marina. Il 1\u00b0 dicembre 1923 fu promosso viceammiraglio di squadra e collocato nella Riserva Navale, grado poi convertito in quello di viceammiraglio d\u2019armata.\nDal 1923 divenne commissario del governo per il porto di Napoli fino al dicembre 1924. Richiamato in servizio nel 1926 presso l\u2019amministrazione centrale della Marina mercantile, il 30 luglio divenne ammiraglio d\u2019armata.\nMor\u00ec a Roma nel 1930 a 65 anni d'et\u00e0.\nDediche.\nA Millo sono state dedicate un viale nella citt\u00e0 natale, una via a Piacenza, una a Gazzola (PC), una a Marotta (PU), una a Sava (TA), una a Manduria (TA) nella frazione di Uggiano Montefusco, una a Castelcivita (SA) e una a Letojanni (ME). Mentre al Lido di Ostia \u00e8 stata dedicata una piazza e un largo a Catania.\nOnorificenze.\n "}
{"id": "1741881", "revid": "729019", "url": "https://it.wikipedia.org/wiki?curid=1741881", "title": "Leone Viale", "text": "Biografia.\nNel corso della Guerra italo-turca comand\u00f2 la squadra navale che partecip\u00f2 alla conquista dell'isola di Rodi nel maggio 1912.\nFu Ministro della Marina del Regno d'Italia nei governi Governo Salandra I e Governo Salandra II."}
{"id": "1741883", "revid": "1005847", "url": "https://it.wikipedia.org/wiki?curid=1741883", "title": "Luigi Dari", "text": "Ha ricoperto la carica di sindaco di Ancona per quattro volte.\nFu Ministro di grazia, giustizia e culti del Regno d'Italia nel Governo Salandra I e Ministro dei lavori pubblici Governo Orlando."}
{"id": "1741885", "revid": "446353", "url": "https://it.wikipedia.org/wiki?curid=1741885", "title": "Camillo Corsi", "text": "Attivit\u00e0 politica.\nFu Ministro della Marina del Regno d'Italia nei governi Governo Salandra II e Governo Boselli."}
{"id": "1741886", "revid": "287204", "url": "https://it.wikipedia.org/wiki?curid=1741886", "title": "Pepe Rodriguez", "text": ""}
{"id": "1741887", "revid": "184755", "url": "https://it.wikipedia.org/wiki?curid=1741887", "title": "Fabbrica Goti", "text": "La fabbrica Goti \u00e8 un edificio ad uso industriale situato a Capalle in via dei Confini 236,nel comune di Campi Bisenzio.\n\u00c8 considerata uno degli esempi pi\u00f9 interessanti di architettura industriale del'900 in Toscana.\nStoria dell'edificio.\nAlla fine degli anni cinquanta Nazareno Goti, impresario tessile pratese, decide di edificare una nuova sede, produttiva e commerciale, per la propria manifattura. Leonardo Ricci viene incaricato di studiare un edificio che coniughi i luoghi della produzione, della rappresentanza e dell'abitare: il progetto viene redatto dall'architetto nel 1959 e approvato poco dopo. I lavori sono pressoch\u00e9 conclusi, relativamente al corpo della manifattura, nel 1962; il nucleo meridionale della filatura verr\u00e0 invece realizzato alla fine degli anni sessanta.\nQuando alla fine degli anni ottanta la Manifattura Goti cessa la propria attivit\u00e0, i locali vengono abbandonati, con l'unica eccezione dell'area della filatura, data in affitto a terzi. Nel febbraio del 1996 l'edificio viene venduto alla Manifattura Gori che avvia uno studio di ristrutturazione dei locali, sempre destinati alla lavorazione e commercializzazione del tessile.\nLa critica.\nUnico giudizio critico rintracciato quello, entusiastico, di Giovanni Klaus Koenig (1968) secondo cui la fabbrica si impone all'attenzione di chi vi passa davanti come raro esempio di fabbrica pratese che esce dalla tipologia del \"capannone\" a volta laterizia; i pilastri, l'andamento delle coperture e la continuit\u00e0 dello spazio interno, sono tutte invenzioni di Ricci per una nuova forma degli stabilimenti tessili. Sul versante dell'originalit\u00e0 strutturale, il critico ipotizza inoltre che il passo in avanti segnato da Michelucci nella chiesa dell'Autostrada, non sarebbe forse avvenuto se l'allievo non avesse, in quel momento, influenzato a sua volta il maestro.\nLa ristrutturazione.\nA seguito del passaggio di propriet\u00e0 dalla manifattura Goti alla manifattura Gori, il progettista incaricato (l'ingegner Alessandro Moscardi) ha redatto un progetto di ristrutturazione (febbraio 1997) che prevede le seguenti trasformazioni, gi\u00e0 in parte realizzate: abbassamento del solaio del piano terra (40\u00a0cm per il corpo dei magazzini, 20 per quello del salone di produzione); tamponamento dei lucernari a forma esagonale che permettevano la visione del salone di produzione dal sovrastante salone delle vendite; abbassamento del solaio del corpo dei magazzini al primo piano; diversa suddivisione dei nuclei degli uffici al primo piano, che vengono a occupare parte del salone vendite; apertura e chiusura di varie aperture ai piani terra e primo a seguito di nuove destinazioni e relazioni tra i diversi vani.\n\u00c8 intenzione dell'attuale propriet\u00e0 utilizzare il complesso edilizio non per la produzione ma per il controllo e la commercializzazione delle merci; il nucleo della filatura al piano terra (gi\u00e0 ristrutturato) e i quattro appartamenti al piano secondo saranno affittati.\nDescrizione dell'edificio.\nUbicazione.\nLa fabbrica \u00e8 situata in localit\u00e0 Capalle, in prossimit\u00e0 del confine con il territorio del comune di Prato, in un'area a prevalente destinazione artigianale. Il complesso, a sviluppo longitudinale, si sviluppa lungo l'asse di via dei Confini, che collega l'area pratese con l'area metropolitana fiorentina, ed \u00e8 compreso in un lotto definito a ovest dalla citata via e a est dalla via Galilei (strada interna su cui si affacciano capannoni artigianali di recente costruzione) e confinante a sud con un altro edificio artigianale e a nord con un lotto quadrangolare a verde pubblico, in corrispondenza del quale sono situati i due ingressi di rappresentanza alla manifattura.\nIl complesso presenta un impianto e una volumetria articolate - sviluppate su uno, due e tre piani fuori terra, pi\u00f9 una piccola porzione di seminterrato e ammezzato - e \u00e8 caratterizzato dalla coesistenza di tre funzioni: artigianale, commerciale e residenziale.\nDal punto di vista lessicale, il progetto di Ricci si fa portatore, da una parte, di un'interessante sintesi tra memorie lecorbuseriane, wrightiane ed espressioniste e dall'altra di una ricerca funzionale e tipologica sui luoghi del produrre e dell'abitare, dando vita a uno degli esempi pi\u00f9 interessanti di fabbrica-casa, la cui immagine nasce dall'attenta calibratura dei volumi e della partitura delle cortine murarie in vetro, pietra faccia vista ed intonaco.\nL'esterno.\nL'edificio ha un impianto longitudinale, parallelo ai due assi stradali, dato dalla sommatoria di tre diversi corpi: lungo la via dei Confini si sviluppa il nucleo della produzione e della vendita, lungo la via Galilei quello dei magazzini e, infine, a sud, il volume indipendente della filatura. Tali corpi, collegati tra di loro tramite un interessante gioco di dislivelli, si differenziano nell'impianto e nel trattamento delle facciate. Il fronte occidentale presenta, in corrispondenza del nucleo produzione-vendita, tre fasce, continue e sovrapposte, a forte sviluppo orizzontale: un basamento in pietra, una fascia finestrata al piano terra e una seconda fascia finestrata a parete inclinata, alla quale \u00e8 sovrapposta una cortina di brise-soleil; conclude il tutto la teoria dei dodici frontoni della copertura articolata. A tale fronte si aggancia, tramite la torretta in pietra del corpo scale, quello della filatura il cui prospetto vetrato su un unico livello (vetrina e luce sovrapposta) \u00e8 concluso a sud da un secondo corpo in pietra, testa murata del ballatoio interno. Il fronte settentrionale dell'edificio, dove sono collocati gli ingressi di rappresentanza, presenta al piano terra un basamento in pietra nel quale si inserisce, in corrispondenza del nucleo produzione-vendita, una parete vetrata dove due scale simmetriche conducono agli ingressi (volumi geometrici in ferro e vetro aggettanti dalla cortina trasparente); al piano primo viene riproposta la soluzione del fronte occidentale, fascia finestrata con cortina brise-soleil. Il fronte sulla via Galilei presenta invece un'altra partitura, divisa in tre corpi diversi per altezza ed articolazione: il corpo dei magazzini presenta, da nord verso sud, due nuclei: il maggiore \u00e8 caratterizzato da una corte con muro di recinzione in pietra e da due volumi trasparenti contenenti i corpi scala e presenta un fronte scandito orizzontalmente da tre fasce vetrate e intonacate, con balconi aggettanti al primo e secondo livello; il minore, su due livelli, \u00e8 caratterizzato da una muratura intonacata con speroni in pietra e presenta al piano terra un portale con tettoia e al primo un nastro finestrato. Una torretta in pietra, centrale elettrica segnata da asimmetriche, e un volume tecnico ad un piano separano tale nucleo da quello della filatura, il cui fronte \u00e8 un semplice muro intonacato con due portali ed una luce intermedia: conclude il tutto un'ultima torretta in pietra con feritoie sede della cabina Enel.\nL'interno.\nPer quanto concerne gli interni, dall'ingresso sul fronte settentrionale si accede direttamente al grande salone della produzione, cuore dell'opera, ben visibile anche dall'esterno: tale spazio (un vano rettangolare di mt.22x77) \u00e8 connotato dalla teoria di pilastri - 12 su ciascuno dei lati lunghi, tricuspidati e portanti delle travi ricalate - e dalla parete finestrata continua (i lucernari di collegamento col vano superiore sono attualmente murati); al piano secondo \u00e8 situata una sala delle medesime dimensioni e con lo stesso tema: pilastri bicuspidati con travi ricalate e parete finestrata inclinata. Dalla scala di rappresentanza, situata in prossimit\u00e0 dell'ingresso, si accede a un vano che porta agli uffici (testa settentrionale dell'edificio), al salone della vendita e, a est, ai magazzini. Dalla corte recintata sulla via dei Confini si accede direttamente ai magazzini del piano terra (collegati al salone della produzione tramite due collegamenti interni) e, tramite i due corpi scala, ai ballatoi esterni che immettono, al primo piano, ai due vani del magazzino e, al secondo, a quattro appartamenti di quattro e cinque vani (in origine per i dipendenti della manifattura). Al piano ammezzato \u00e8 inoltre situato, con accesso da una scala esterna situata all'angolo nord-orientale dell'edificio, l'appartamento del casiere, con quattro vani e un ampio salone. Il corpo meridionale della filatura \u00e8 costituito da un unico vano a doppio volume (pianta quadrangolare di mt.30x46), scandito longitudinalmente da un telaio a quattro pilastri e da un ballatoio su pilastri; tale spazio \u00e8 caratterizzato dall'uso sapiente della luce diffusa, che penetra dal fronte occidentale e dalle superfici curve degli \"shed\" di copertura."}
{"id": "1741889", "revid": "1005847", "url": "https://it.wikipedia.org/wiki?curid=1741889", "title": "Pasquale Grippo", "text": "Biografia.\nFu Ministro della pubblica istruzione del Regno d'Italia nel Governo Salandra II."}
{"id": "1741896", "revid": "188116", "url": "https://it.wikipedia.org/wiki?curid=1741896", "title": "Alfredo Dallolio", "text": "Biografia.\nUsc\u00ec dall'Accademia militare di Torino come sottotenente nel 1872. Promosso colonnello nel 1905, fu direttore d'artiglieria del corpo d'armata di Padova e promosso nel 1910 maggior generale per meriti speciali. Nel 1911 divenne direttore generale di artiglieria e genio e nel 1914 promosso tenente generale. Si adoper\u00f2 da subito per promuove una politica industriale produttrice delle artiglierie che assicurasse l'indipendenza dal ricorso alle forniture estere.\nFu dal luglio 1915 sottosegretario alla guerra nel governo Salandra II.\nFu dal giugno 1916 prima sottosegretario e dal 1917 Ministro, delle Armi e Munizioni del Regno d'Italia nei governi Boselli e Orlando fino al 1918. In quella veste promosse lo sviluppo della produzione bellica. Nominato dal re senatore del regno nel 1917.\nTerminato l'incarico ministeriale fu quindi comandante generale dell'artiglieria fino al 1920, quando fu collocato in ausiliaria.\nRichiamato in servizio dal governo Mussolini e promosso generale di corpo d'armata il 1\u00ba febbraio 1923, fu Commissario generale per le fabbricazioni di guerra ininterrottamente fino al 28 agosto 1939, quando si dimise a ottantasei anni, in tacita polemica per l'imminente intervento italiano nella Seconda guerra mondiale, per le sue convinzioni germanofobe. \nLe sue dimissioni fecero impressione negli ambienti militari dell'epoca perch\u00e9 inequivocabile testimonianza dell'impreparazione dell'Esercito, ma non portarono a nessuna pratica conseguenza presso lo Stato Maggiore."}
{"id": "1741901", "revid": "2177150", "url": "https://it.wikipedia.org/wiki?curid=1741901", "title": "Giuncarico", "text": "Giuncarico \u00e8 una frazione del comune italiano di Gavorrano, nella provincia di Grosseto, in Toscana.\nGeografia fisica.\nIl borgo di Giuncarico si trova sulla cima di una collina che sovrasta la valle del fiume Bruna, nella Maremma grossetana. Il territorio della frazione \u00e8 interessato da alcuni corsi d'acqua, il pi\u00f9 importante dei quali \u00e8 il torrente Sovata (), mentre altri minori sono il fosso degli Alborelli () e il fosso Mollarello (), che per\u00f2 vanno a interessare maggiormente i territori delle frazioni vicine di Grilli e di Castellaccia rispettivamente.\nGiuncarico \u00e8 situato all'estremit\u00e0 orientale del territorio comunale e dista circa da Gavorrano.\nStoria.\nIl centro sorse in epoca altomedievale, quasi certamente nel corso dell'VIII secolo. Durante i secoli successivi venne controllato, prima dagli Aldobrandeschi e poi al ramo di Travale della famiglia Pannocchieschi.\nNel corso del XIII secolo il paese entr\u00f2 sotto le influenze di Siena, pur entrando a far parte della Repubblica senese soltanto intorno alla met\u00e0 del XV secolo. Alla met\u00e0 del XVI secolo, Giuncarico venne inglobato nel Granducato di Toscana a seguito della definitiva caduta di Siena. \nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Giuncarico. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione.\nCultura.\nEventi.\nTre gli eventi pi\u00f9 importanti e attesi a Giuncarico, la Festa del Santissimo Crocifisso, a maggio, \"Giuncarichiamoci di festa\", ad agosto e la Festa di Sant'Egidio a settembre.\nGeografia antropica.\nIl territorio della frazione \u00e8 composto da un centro abitato principale, il paese di \"Giuncarico\" (, 449 abitanti), posto in posizione dominante sulla cima della collina, e da un secondo centro abitato minore che invece si sviluppa a valle, \"Stazione di Giuncarico\" (, 15 ab.), che come si intuisce dal toponimo stesso sorge nei pressi della ferrovia.\nUn'altra localit\u00e0 minore \u00e8 quella di \"Le Case\", posta nelle vicinanze del cimitero. Storicamente anche la localit\u00e0 della Castellaccia, prima di divenire frazione a s\u00e9 stante, era compresa nel territorio di Giuncarico.\nInfrastrutture e trasporti.\nStrade.\nGiuncarico \u00e8 servito da uno svincolo lungo la strada di grande comunicazione Variante Aurelia, ramo della strada statale 1 Via Aurelia che collega Livorno con Grosseto.\nFerrovie.\nAi piedi della collina \u00e8 situata anche una stazione ferroviaria, lungo la Ferrovia Tirrenica, oggi non pi\u00f9 in uso. La stazione \u00e8 stata anche capolinea della Ferrovia Giuncarico-Ribolla, dismessa nel 1960, fatta eccezione per un breve tratto nei pressi di Castellaccia a servizio della cava di pietrisco della Bartolina."}
{"id": "1741903", "revid": "834", "url": "https://it.wikipedia.org/wiki?curid=1741903", "title": "Spese pubbliche", "text": ""}
{"id": "1741904", "revid": "707291", "url": "https://it.wikipedia.org/wiki?curid=1741904", "title": "Arturo Triangi", "text": ""}
{"id": "1741908", "revid": "1568601", "url": "https://it.wikipedia.org/wiki?curid=1741908", "title": "Campo di crateri di Rio Cuarto", "text": "Il campo di crateri di Rio Cuarto sono un gruppo di depressioni situate nella provincia di C\u00f3rdoba, in Argentina: ci sono attualmente discussioni sulla causa di queste strutture, meteorica seconda alcuni, erosioni eoliche del terreno, che formano molte strutture simili in quella regione, secondo altri: questa voce descrive la teoria meteorica.\nScoperta.\nNel 1990, il Capitano Ruben Lianza dell'Aeronautica Militare dell'Argentina, astronomo dilettante, invi\u00f2 un resoconto ad una pubblicazione astronomica con allegate foto aeree di un gruppo di depressioni del terreno di forma allungata situate vicino alla citt\u00e0 di R\u00edo Cuarto, nella provincia di Cordoba, in Argentina. Queste depressioni sono molto simili ai crateri prodotti in laboratorio nelle simulazioni di impatti a bassa angolazione col suolo: strutture simili esistono sulla Luna, Marte e Venere ma non se ne conoscevano ancora di similari sulla Terra. Le depressioni erano conosciute da lungo tempo dai geologi argentini, ma fino alla segnalazione del Capitano Lianza, nessuno le aveva studiate seriamente. Campioni di materiali raccolti nelle depressioni hanno mostrato la presenza di materiali alterati da shock da impatto, assieme vennero raccolti anche ciottoli di chiara origine meteorica. Un gruppo di ricercatori statunitensi and\u00f2 a studiare queste strane depressioni in collaborazione col Capitano Lianza e studiosi argentini.\nCaratteristiche.\nCi sono dieci depressioni, quattro sono di dimensioni nettamente maggiori delle altre: una delle quattro, \u00e8 chiamata \"La goccia\", ha una larghezza di 200 metri ed \u00e8 lunga 600 metri; due portano il nome di \"Il gemello dell'Est\" e \"Il gemello dell'Ovest\", hanno una larghezza di circa 700 metri e una lunghezza di 3,5 chilometri e sono situate a 5 chilometri a nord-est della prima; la quarta \u00e8 chiamata \"Il bacino del Nord\" e ha dimensioni ridotte della met\u00e0 rispetto a quelle dei due gemelli ed \u00e8 situata a 11 chilometri a nord-est dei \"Gemelli\": gli assi maggiori delle depressioni sono tutte puntate verso il nord-est.\nFormazione.\nSi ritiene che le depressioni sono state create dall'impatto di un gruppo di meteoroidi che hanno toccato il suolo con un angolo bassissimo, quasi radente ad esso, un'angolazione che i calcoli indicano rara: nella maggior parte dei casi gli impatti avvengono con un'angolazione di 45\u00b0 o maggiore e i crateri risultanti sono quasi circolari poich\u00e9 le onde d'urto che si generano da tali impatti si propagano simmetricamente; un impatto radente, invece, dar\u00e0 origine a un cratere ellittico con dispersione di frammenti a forma di ali di farfalla. Questi effetti sono stati confermati sia negli esperimenti in laboratorio, effettuati con proiettili sparati ad altissime velocit\u00e0 da macchinari speciali sia, pi\u00f9 recentemente, tramite simulazioni\nal computer. Nell'impatto a bassa angolazione, il meteoroide pu\u00f2 far schizzare via frammenti che creeranno impatti e conseguenti crateri secondari.\nI modelli dell'evento di R\u00edo Cuarto suggeriscono che l'oggetto ha colpito il suolo con angolo di non pi\u00f9 di 15 gradi sull'orizzontale, liberando un'energia dieci volte pi\u00f9 alta di quella dell'evento che ha creato il Meteor crater e trenta volte pi\u00f9 di quella dell'evento di Tunguska. Anche se l'et\u00e0 dei crateri non \u00e8 ancora stata determinata precisamente, si ritiene che abbiano circa 10.000 anni, risalendo all'inizio dell'Olocene.\nEffetti.\nSecondo le ricostruzioni, il meteoroide veniva da nord-est, luminoso quanto il Sole, colp\u00ec il suolo sul sito de \"Il bacino del Nord\", generando un mare di fuoco largo 10 chilometri e lungo 50 chilometri, scagliando frammenti che hanno dato origine al \"Il gemello dell'Est\", al \"Il gemello dell'Ovest\" e alla \"La goccia\"'. Questo mare di fuoco incener\u00ec tutte le forme di vita attorno a s\u00e9 con una tempesta di fuoco con un profilo sul suolo a forma parabolica che ha generato venti violentissimi che hanno cancellato le tipiche tracce ad ali di farfalla caratteristiche degli impatti a basso angolo d'impatto.\nSi ritiene che il meteoroide che ha creato le depressioni di Rio Cuarto sia stato una condrite carbonosa. L'impatto probabilmente ha liberato enormi quantit\u00e0 di monossido di carbonio, un gas estremamente tossico e letale gi\u00e0 in basse percentuali, che ha sterminato la fauna selvatica della zona, aiutato in questo da un'ingente concentrazione di ossidi nitrici\ngenerati dalla ionizzazione causata dal passaggio del meteoroide attraverso l'atmosfera. \u00c8 probabile che questo evento abbia creato serie perturbazioni atmosferiche e pu\u00f2 perfino aver avuto un effetto, di breve durata, sul clima globale."}
{"id": "1741910", "revid": "729019", "url": "https://it.wikipedia.org/wiki?curid=1741910", "title": "Alberto del Bono", "text": "Biografia.\nEntrato in marina nel 1873, percorse brillantemente tutti i gradi della carriera navale. Comandante dal 18 dicembre 1906 al 13 aprile 1908 della regia nave \"Ettore Fieramosca\", incrociatore protetto di 2\u00aa classe, l'incarico gli valse un elogio per lo stazionamento nelle acque atlantiche. Passato al comando della corazzata \"Regina Elena\" il 21 settembre 1908 con la quale nel dicembre dello stesso si distinse nell'organizzazione dei soccorsi per il terremoto di Messina, periodo in cui ebbe modo di collaborare e stringere amicizia con gli allora capitani di vascello Umberto Cagni, comandante della corazzata \"Napoli\" e Paolo Thaon di Revel, comandante della R.N. \"Vittorio Emanuele\".\nPromosso contrammiraglio il 19 febbraio 1911, fu membro del Consiglio superiore di Marina dal 16 marzo al 6 settembre 1911, fu quindi nominato comandante della Regia accademia navale di Livorno il 6 settembre 1911, incarico che tenne sino al 14 aprile 1914 durante il quale partecip\u00f2 alla campagna di Libia con la divisione navale d'istruzione composta dalle navi \"Flavio Gioia\" (sede del suo comando), \"Amerigo Vespucci\" ed \"Etna\".\nPromosso viceammiraglio nel 1914, divenne vicepresidente del Consiglio superiore della Marina dal 14 aprile 1914 all'11 gennaio 1915 e posto anche come comandante in capo del Dipartimento e della piazza marittima di Spezia dal 1914, quindi segretario generale del Ministero della Marina dal 1\u00ba luglio 1916 al 17 luglio 1917, fu nominato ministro della marina del Regno d'Italia per i governi Boselli (17 luglio - 29 ottobre 1917) e Orlando (30 ottobre 1917 - 23 giugno 1919), indi senatore del Regno d'Italia (nomina: 10 ottobre 1917, convalida nomina: 25 ottobre 1917, giuramento: 26 ottobre 1917).\nDal 1919 al 1921 fu comandante del Dipartimento marittimo del Basso Tirreno a Napoli e presidente del Consiglio superiore di Marina; lasciato il servizio attivo nel 1921 si occup\u00f2 di siderurgia in qualit\u00e0 di consigliere di amministrazione della societ\u00e0 Metallurgica Bresciana gi\u00e0 Tempini, divenendo infine presidente dell'Aero Espresso Italiana, la prima societ\u00e0 di linea esercente servizi di aviazione civile, costituita nel 1923 ma operativa dal 1926. Alberto del Bono mor\u00ec a Roma il 26 luglio 1932."}
{"id": "1741913", "revid": "599013", "url": "https://it.wikipedia.org/wiki?curid=1741913", "title": "Morten Bisgaard", "text": "Attualmente \u00e8 commentatore tecnico per la tv danese DanishDelight."}
{"id": "1741915", "revid": "1005847", "url": "https://it.wikipedia.org/wiki?curid=1741915", "title": "Giovanni Villa", "text": "Biografia.\nFu Avvocato generale dello Stato e pi\u00f9 volte Ministro del Regno d'Italia nel Governo Orlando."}
{"id": "1741918", "revid": "125079113", "url": "https://it.wikipedia.org/wiki?curid=1741918", "title": "Antonio Fradeletto", "text": "Biografia.\nNato da Regina Fradeletto e da padre ignoto, pass\u00f2 l'infanzia presso la nonna materna. A undici anni entr\u00f2 nel collegio \"Marco Foscarini\" grazie a un sussidio per merito che gli garant\u00ec di studiare sino alla laurea in lettere e filosofia, conseguita brillantemente all'universit\u00e0 degli Studi di Padova (1880). Nel periodo trascorso all'ateneo pubblic\u00f2 diversi articoli di cultura nel quotidiano \"Il giornale di Padova\".\nDopo pochi giorni dalla laurea ottenne la cattedra di lettere italiane presso la Scuola superiore di economia e commercio di Venezia. Durante gli anni ottanta continu\u00f2 a occuparsi di cultura, collaborando con il quotidiano moderato \"La Venezia\". Il 1885 segn\u00f2 la sua entrata in politica, con la candidatura alle elezioni amministrative; ma il Fradeletto non fu eletto. Ci riprov\u00f2 nel 1889 e riusc\u00ec a entrare nel Consiglio comunale della citt\u00e0 lagunare negli anni della giunta guidata da Lorenzo Tiepolo.\nPoco dopo Fradeletto entr\u00f2 in contatto con Riccardo Selvatico, eletto sindaco nel 1890 a capo di una giunta molto varia, costituita da liberali di sinistra, conservatori e radicali. Pur non essendo investito di nessun preciso incarico amministrativo, il Fradeletto divenne uno degli animatori della vita culturale veneziana. Con Giovanni Bordiga, assessore alla pubblica istruzione, nel 1887 riusc\u00ec a organizzare la prima Esposizione nazionale di pittura e scultura (la futura Biennale), approvata ufficialmente dalla giunta nel 1893 e inaugurata nel 1895 alla presenza di Umberto I e Margherita di Savoia. Manterr\u00e0 la carica fino al 1919. Egli combatt\u00e9 in quel periodo una serie di battaglie in difesa dei lavoratori veneziani e, in collaborazione con il direttore del quotidiano democratico veneziano \"L'Adriatico\", promosse la loro organizzazione in cooperative interclassiste. Lo scopo di questa iniziativa era quello di creare un \"liberalismo di massa\" moderno e capace di mobilitare la popolazione in favore delle istanze delle forze costituzionali togliendo consensi sia alle organizzazioni socialiste che a quelle cattoliche. \nNel 1900 fu eletto deputato con i radicali. Anticlericale, era massone secondo Antonio Gramsci (\"Quaderno\" 23, par. 48), ma il suo nome non risulta nelle liste del Grande Oriente d'Italia. Entrato in contrasto con la direzione del Partito Radicale, fu membro del gruppo parlamentare dei Radicali Indipendenti. Nel 1911-1912 fu iscritto anche alla sezione veneziana dell'Associazione Nazionalista Italiana distanziandosene poi dopo la scissione della corrente democratica e la svolta antiliberale del gruppo guidato da Enrico Corradini. Da \"liberale riformista\" transit\u00f2 poi nelle file dell'Unione Liberale iscrivendosi al gruppo parlamentare dei Moderati.\nFu ministro per le terre liberate dal nemico nel governo Orlando.\nFu sempre avverso a Giolitti: questi nel 1909 gli offr\u00ec il ministero della Pubblica istruzione, ma il Fradeletto lo rifiut\u00f2.\nFu fatto senatore nel 1920 aderendo al Partito Liberale Democratico Italiano egemonizzato dai salandrini rappresentandone uno degli elementi di tradizione radical-democratica. Dopo l'esperienza dell'Unione Democratica (l'alleanza tra liberali democratici e demosociali) entr\u00f2 nel Partito Liberale Italiano mantenendosi su posizioni indipendenti con l'avvento ed il rafforzamento del regime fascista."}
{"id": "1741920", "revid": "1318658", "url": "https://it.wikipedia.org/wiki?curid=1741920", "title": "Livrea (abbigliamento)", "text": "La livrea era un abbigliamento associato ad una famiglia nobile. Secondo le epoche e le tradizioni, poteva consistere in un semplice \"distintivo\" o estendersi ad una intera linea di vestiario di particolari fogge e colori, o con determinati accessori.\nMedioevo.\nNel Medioevo la livrea era una tunica che veniva indossata dai famigli, cavalieri e messaggeri del padrone del feudo, facendosi riconoscere, e riconoscere il proprio feudatario. Ogni feudatario aveva il suo colore e simbolo che ne contraddistinguevano la classe sociale.\nGli araldi presentavano il simbolo sulla livrea quando il feudatario entrava a corte o nelle giostre, o battute di caccia. Lo stesso simbolo veniva riportato sullo stendardo, e su ogni altra rilevante propriet\u00e0 del feudatario.\nEt\u00e0 moderna.\nIn questo periodo la livrea segnalava all'esterno che la persona che la indossa \u00e8 un servitore, e indica anche i suoi padroni. La livrea fornisce anche informazioni riguardo alla ricchezza di questi ultimi in base alla ricchezza dei materiali e degli accessori di cui \u00e8 composta.\nSimbolo dell\"'Ancien r\u00e9gime\", in Francia verr\u00e0 abolita il 19 giugno 1790 assieme alla nobilt\u00e0 ereditata, titoli e blasoni dai rivoluzionari, in seguito sar\u00e0 proclamata la libert\u00e0 di abbigliamento l'8 brumaio anno II (29 ottobre 1793) e riconosciuta come diritto fondamentale.\nAraldica.\nLa livrea ebbe origine dalle sopravvesti e dalle sciarpe indossate nei tornei e nelle giostre dai cavalieri che, per poter essere facilmente riconosciuti dagli araldi anche quando non portavano le armi, e soprattutto lo scudo, derivarono i colori dall'arma gentilizia. Gli stessi criteri vennero mantenuti quando la livrea venne fatta indossare al personale di servizio. \nSinteticamente la livrea dovrebbe essere composta secondo le seguenti linee guida :\nEsistono anche altre schemi convenzionali, ma sono meno esatti."}
{"id": "1741925", "revid": "1005847", "url": "https://it.wikipedia.org/wiki?curid=1741925", "title": "Dante Ferraris", "text": "Fu ministro dell'Industria, Commercio e Lavoro nel Governo Nitti I, nonch\u00e9 presidente della Confederazione generale dell'industria italiana e dell'Assonime.\nIngegnere ricopr\u00ec il ruolo dal 1908 al 1918 di vicepresidente della FIAT, per poi essere nominato presidente di Confindustria."}
{"id": "1741929", "revid": "56818", "url": "https://it.wikipedia.org/wiki?curid=1741929", "title": "Chiave inglese", "text": ""}
{"id": "1741930", "revid": "729019", "url": "https://it.wikipedia.org/wiki?curid=1741930", "title": "Vittorio Luigi Alfieri", "text": "Fu Ministro della Guerra del Regno d'Italia subito dopo la disfatta di Caporetto, nel momento pi\u00f9 critico della prima guerra mondiale.\nBiografia.\nVittorio Luigi Alfieri inizi\u00f2 la sua carriera militare con la nomina a sottotenente di fanteria nel 1881, specializzandosi dapprima nel corpo degli alpini e dal 1889 nello Stato Maggiore. Dal 1900 al 1905, col grado di maggiore e poi tenente colonnello, fu insegnante di logistica presso la Scuola di guerra. Dal 1908 al 1911 collabor\u00f2 quindi come funzionario per il ministero della guerra italiano ed ottenne il grado di colonnello. Venne quindi inviato nel Benadir come comandante del corpo coloniale italiano in Somalia, carica che mantenne sino al 1913. Rientrato in Italia venne promosso maggiore generale ed ottenne per un breve periodo il comando della brigata \"Brescia\" per poi divenire direttore generale del ministero della guerra fino all'aprile 1915, quando divenne intendente generale del Regio esercito. Nel marzo 1916 fu nominato tenente generale.\nIl 7 aprile 1916 fu nominato sottosegretario alla guerra nel governo Boselli e pochi mesi dopo pass\u00f2 al Ministero delle armi e munizioni.\nUomo di vasta cultura e di idee modernissime, profondo conoscitore sia dei problemi dell'esercito italiano che della politica di quel tempo, a causa della sua riservatezza poco si fece conoscere dalla cronaca e poco si sa di lui. Le testimonianze della sua opera rifondatrice dello spirito e dell'organizzazione dell'esercito, nei mesi seguenti la sconfitta di Caporetto, sono comunque eloquenti. Per questo fu chiamato dal nuovo presidente del consiglio Vittorio Emanuele Orlando come ministro della guerra nell'ottobre 1917.\nAmico di Armando Diaz fin dai tempi della Scuola di Guerra, lo propose al Re Vittorio Emanuele, al capo del Governo ed al Senato, quale nuovo Comandante Supremo al posto di Cadorna. Al Senato disse: \"me ne faccio io manlevadore\" e di quella garanzia ci fu bisogno per fare, di Diaz, uno sconosciuto ai pi\u00f9, il Duca della Vittoria.\nNel novembre 1917 fu nominato del re senatore del Regno.\nAvendo ricostituito e migliorato in pochi faticosissimi mesi gli armamenti, l'organizzazione e la fiducia, sia delle truppe che dei comandanti dell'Esercito al fronte, prefer\u00ec lasciare la vita politica il 20 marzo 1918 per tornare in prima linea a comandare un Corpo d'Armata.\nIn quei giorni si prevedeva un attacco decisivo da parte delle truppe dei Governi Centrali. Anche per alcuni dissapori col il Presidente del Consiglio V.E. Orlando decise di concludere il suo compito di politico e di ritornare a fare il soldato.\nAl fronte, al comando del XXVI Corpo d'Armata, diresse l'offensiva verso Vittorio Veneto.\nColpito da febbre spagnola evoluta in broncopolmonite mor\u00ec pochi momenti dopo aver saputo che i suoi uomini entravano vittoriosi a Trieste e che la guerra era vinta. Era l'8 novembre 1918.\nCitazioni.\nSi \u00e8 scritto di lui in occasione della sua nomina a Sottosegretario di Stato per la Guerra (7 aprile 1916), sui giornali del giorno seguente:\n- Il Corriere della Sera - \"\"La notizia della nomina del generale Alfieri a sottosegretario \u00e8 stata data oggi alla Camera ed al Senato dal Capo del Governo e ha fatto ottima impressione in tutti. Il gen. Alfieri, che ha 53 anni, possiede una conoscenza profonda della compagine del nostro esercito. Prima della guerra era Direttore Generale del personale al Ministero della Guerra. Durante la Campagna assunse la carica importantissima di Intendente Generale, dando prova di alte doti di intelligenza e di capacit\u00e0 organizzative, doti che troveranno ottomo impiego nella funzione alla quale \u00e8 destinato\".\"\n- La Tribuna - \"\" Il generale Alfieri sar\u00e0 del nuovo Ministero della Guerra un prezioso collaboratore, del paese e dell'esercito un servitore devoto. Uomo di vasta cultura, di idee modernissime e infinitamente modesto, non ha mai lasciato parlare di s\u00e9, e di lui perci\u00f2 poco si conosce... che per\u00f2 l'opera sua in Somalia e al Ministero fu cos\u00ec apprezzata dal Capo di Stato Maggiore, generale Cadorna, che, all'inizio delle ostilit\u00e0, lo volle alla Direzione dell'Intendenza\".\n- Il Giornale d'Italia - \" Gli uomini che oggi si rinnovano nel dicastero della Guerra hanno le stesse doti di mente e di cuore. Come il generale Morrone, il generale Alfieri possiede una chiara serenit\u00e0 di indagine e di osservazione. \u00c8 uomo di attivit\u00e0 non comune e di pronta energia. A queste doti unisce uno spirito pronto e aperto ai problemi diversi dell'arte militare. Ha una buona cultura e una conoscenza sicura dell'ambiente\".\"\n- L'Idea Nazionale - \"\" La persona del generale Alfieri, che dal principio della guerra ha coperto l'altissima carica di Intendente Generale dell'Esercito,d\u00e0 rilievo grande all'ufficio cui \u00e8 destinato. Evidentemente i poteri e le facolt\u00e0 connesse a tale ufficio debbono essere oggi pi\u00f9 importanti di quelle sancite sino ad ieri dalle consuetudini burocratiche. Perci\u00f2 siamo lieti che vi sia stato assegnato il generale Alfieri, che ha dato prove di possedere vaste capacit\u00e0 organizzatrici e molta buona volont\u00e0\".\"\n- Il Corriere d'Italia - \"\" Il nuovo sottosegretario alla Guerra ha gi\u00e0 dato magnifica prova nella sua carica di intendente generale dell'esercito, delle sue qualit\u00e0, sia di amministratore che militari. I servizi logistici anche nelle zone pi\u00f9 lontane, battute dal nemico, sono sempre proceduti meravigliosamente. Alle truppe mai \u00e8 mancato quanto potesse occorrere, sia come rifornimento viveri, sia come munizionamento\".\""}
{"id": "1741932", "revid": "1431409", "url": "https://it.wikipedia.org/wiki?curid=1741932", "title": "Mario Cvitanovi\u0107", "text": "Carriera.\nAl suo primo anno da allenatore della \u00e8 salito agli onori delle cronache per l'agguato subito al ritorno dalla vittoria in trasferta della sua squadra in una partita di coppa. Nell'agguato con mazze da baseball ha riportato la frattura di un braccio."}
{"id": "1741933", "revid": "484362", "url": "https://it.wikipedia.org/wiki?curid=1741933", "title": "Cinema Apollo", "text": "L'ex-Cinema Apollo, gi\u00e0 Rex, si trova in via Nazionale 41 rosso a Firenze.\nStoria.\nNel 1864 in cima alla via venne costruito il cosiddetto \"Politeama Nazionale\" o \"Arena Nazionale\", un teatro all'aperto all'interno del giardino Franchetti. Sulla Nazione del 10 luglio 1864 venne descritto come \"composto da panche e tele collocate in mezzo a un ameno giardino quasi improvvisato\".\nVerso la fine dell'Ottocento venne in parte coperto, mentre nel 1936 venne demolito per edificare il monumentale Cinema Rex, poi rinominato Apollo, su progetto di Nello Baroni, appartenente al Gruppo Toscano.\nIl cinema teatro Rex, il cui rinnovamento si inseriva nell'ingente mole di lavori che a partire dagli anni Trenta andavano trasformando il quartiere della stazione, doveva rispondere ad alcune specifiche richieste del committente ed indicazioni del piano regolatore: tra le prime il mantenimento dell'originario palcoscenico con tutti i servizi ad esso connessi e il conseguimento di una capienza di circa tremila posti e tra le seconde l'allineamento con il filo stradale e il contenimento dell'altezza del fronte. I lavori, eseguiti dall'impresa dell'architetto Gaetano Berni, iniziarono nel 1936 e furono portati a termine in tempi assai contenuti (l'edificio fu inaugurato l'11 dicembre 1937). Non poche furono le difficolt\u00e0 superate dal progettista: mancanza assoluta di spazio per il cantiere, difficolt\u00e0 di approvvigionamento dei materiali, specie ferrosi, brevit\u00e0 massima richiesta per il tempo di esecuzione ed indispensabilit\u00e0 di mantenere il costo entro limiti strettissimi. Inoltre, data l'elevata capienza che il locale doveva raggiungere, risult\u00f2 estremamente complessa la soluzione delle uscite di sicurezza e di servizio, giacch\u00e9 l'unico fronte aperto ed utilizzabile era quello su via Nazionale: a tale riguardo il progettista defin\u00ec un anello corridoio che, circondando l'intera sala, serviva tutti i locali raccordandoli ai vari livelli tramite quattro corpi scala disposti agli angoli dell'edificio.\nCon la fine del ventennio fascista, il cinema teatro mut\u00f2 il nome, da Rex ad Apollo, ma non la destinazione d'uso. Seriamente danneggiato durante l'alluvione del 1966, l'edificio fu restaurato dall'architetto Italo Gamberini, che aveva gi\u00e0 in qualche modo seguito il primitivo progetto: tale restauro fu concluso nel 1968.\nA partire dagli anni Ottanta l'edificio ha subito un lento ed inesorabile abbandono, dovuto sia alla crisi del teatro di massa, sia alla necessit\u00e0 di rinnovamento dell'intero impianto, operazione estremamente costosa. Si sono cos\u00ec succedute negli anni ipotesi di riutilizzo delle pi\u00f9 svariate, dall'ipermercato al parcheggio silos. Infine un progetto del 2005 per la realizzazione di appartamenti privati (poi modificato in hotel), da costruirsi mantenendo, per vincolo della Soprintendenza, alcune caratteristiche architettoniche originali di particolare pregio quali lo scalone monumentale, la facciata e la galleria, ha timidamente preso avvio, dopo numerosi rinvii, solo nel 2009, con la demolizione di tutto ci\u00f2 che non era vincolato, per concludersi nel 2015 con l'inaugurazione del Mercure Hotel.\nArchitettura.\nEsterno.\nIl cinema \u00e8 situato in un isolato caratterizzato da un'edilizia ottocentesca e dei primi del Novecento e si affaccia su via Nazionale, asse di collegamento tra il complesso della stazione di Santa Maria Novella e la piazza dell'Indipendenza, elemento generatore dell'ottocentesco quartiere di Barbano. L'edificio occupa un lotto trapezoidale il cui lato diagonale (via Nazionale) risulta fortemente inclinato: l'unico fronte aperto \u00e8 quello sulla via, confinando gli altri tre con propriet\u00e0 private. L'inserimento nel tessuto edilizio circostante \u00e8 conseguito tramite l'allineamento con il fronte stradale e con l'utilizzo di una linea di gronda che si armonizza, senza sovrastarla, con quella delle architetture confinanti.\nL'edificio, a pianta trapezoidale, \u00e8 caratterizzato da una volumetria estremamente compatta. Il fronte principale si configura come un'ampia superficie rettangolare scandita orizzontalmente su tre livelli tramite le due linee continue del balcone pensilina e della fascia marcadavanzale e ritmata al piano terra da undici porte di accesso separate da pilastri, al primo piano da una teoria di porte finestre di accesso al balcone ed al secondo da altrettante finestre, allineate con le sottostanti secondo un asse centrale di simmetria. Le cinque aperture centrali erano originariamente collegate verticalmente dal perimetro luminoso dei neon, cosicch\u00e9 nella visione notturna tali elementi di configuravano come altrettanti fasci svettanti dalla traccia orizzontale della pensilina.\nInterno.\nL'impianto \u00e8 caratterizzato dalla giustapposizione longitudinale dell'atrio, a pianta trapezoidale, della sala, la cui pianta risulta dalla sintesi di un rettangolo concluso da una superficie curvilinea e di un trapezio, e del palcoscenico: tutto attorno corre un ampio corridoio, della sezione minima di 2 metri, in cui tre rampe di scale rettilinee garantiscono il superamento del dislivello e quattro vani scala il collegamento con la galleria ed i locali di servizio al piano superiore.\nIl grande vano della platea (circa metri 24x40) risulta determinato dall'esigenza di ottenere la massima visibilit\u00e0 e la miglior acustica da ogni punto della sala, risultato perfettamente conseguito dal progettista tramite l'applicazione delle proiezioni di Monge e mediante l'attento studio dell'acustica e della riverberazione.\nLo spazio interno, estremamente sobrio e compatto, \u00e8 connotato dal forte aggetto della galleria (sostenuta da due sole travi in cemento armato della luce di 24 metri, collegate da mensoloni in senso longitudinale) che con le due ali laterali si protende dinamicamente sino al boccascena; dalla scansione ritmica delle pareti laterali, corrugate nel terzo medio dalla forma ondulata per rispondere a necessit\u00e0 acustiche (rifrazione del suono) e distributive (evitare l'ingombro della corsia laterale); dalla griglia del soffitto scandito da tracce lineari parallele al boccascena e contrassegnato al centro da un ampio lucernaio a modulo quadrato. Tale controsoffitto \u00e8 appeso alla sovrastante struttura di copertura, al di sopra della quale si trova la cabina di proiezione, completamente in cemento armato.\nLe superfici della sala sono rivestite, per contenere al massimo il fenomeno della riverberazione, con speciale intonaco composto di cemento colorato, fibra di amianto e frantumi di sughero. Tutti i materiali utilizzati sono estremamente economici (pavimenti in graniglia, infissi in legno, zoccolature in marmo artificiale); unico elemento decorativo la cornice luminosa che corre a disegnare lo schermo ed il bordo inferiore dei bracci laterali e della galleria.\nFortuna critica.\nIl cinema-teatro Rex \u00e8 tra i pochi edifici del Novecento unanimemente apprezzati dalla critica: Cresti (1986) lo considera la sola architettura, assieme alla sede del golf dell'Ugolino, capace di reggere il confronto col fabbricato viaggiatori della stazione e Koenig (1968) lo inserisce fra i pochi esempi riusciti di grande sala cinematografica in cui si rifletteva il senso di \"spettacolo di massa\". Diverse risultano tuttavia le motivazioni di tale giudizio: mentre Koenig e Gamberini (1968, 1941) ne apprezzano la capacit\u00e0 di coniugare la forza delle strutture e dei dettagli tecnologici con la semplicit\u00e0 delle soluzioni decorative, senza per questo conferire all'enorme spazio alcun senso di nudit\u00e0 ma anzi sfruttando ed armonizzando fra loro le ampie masse murarie in maniera da ottenere un gioco di chiaroscuro interessante, Cresti e Cozzi (1986, 1994) ne colgono il carattere avanguardista, il primo riconoscendovi motivi formali di impronta espressionista, il secondo rintracciandovi invece una qualche eco futurista, e non tanto per la specificit\u00e0 cinematografica, quanto per la soluzione della facciata su strada, neutra ma efficacemente e reclamisticamente disegnata dalle insegne e dalle luci al neon."}
{"id": "1741935", "revid": "1005847", "url": "https://it.wikipedia.org/wiki?curid=1741935", "title": "Agostino Berenini", "text": "Biografia.\nNacque a Parma nel 1858 e dopo essersi laureato in Giurisprudenza si dedic\u00f2 all'insegnamento. Fu monarchico e ader\u00ec alla scuola giuridica positivista.\nNel 1883 consegu\u00ec la libera docenza in Diritto penale e dopo un periodo trascorso come insegnante dell'Universit\u00e0 degli Studi di Sassari nel 1901 divenne Professore ordinario di Diritto e procedura civile dell'Universit\u00e0 degli Studi di Parma.\nNel 1892 venne eletto per la prima volta Deputato, nelle file socialiste, per il collegio di Borgo San Donnino, l'attuale Fidenza, succedendo a Luigi Musini. Nel 1912 usc\u00ec dal PSI per seguire Leonida Bissolati nel Partito Socialista Riformista Italiano.\nMassone, nel 1901 il Gran maestro del Grande Oriente d'Italia Ernesto Nathan lo nomin\u00f2 membro della commissione per la previdenza massonica e nel 1912 il Gran maestro Ettore Ferrari lo nomin\u00f2 membro della commissione politica del Consiglio dell'Ordine. Vot\u00f2 in favore della mozione Bissolati per il divieto dell'insegnamento religioso nella scuola primaria..\nTra il 1917 e il 1921 fu nominato Ministro della pubblica istruzione del Regno d'Italia nel Governo Orlando.\nTra il 1919 e il 1925 ricopr\u00ec la carica di Rettore dell'Universit\u00e0 degli Studi di Parma.\nDopo essere stato rieletto deputato per otto legislature, l'8 giugno 1921, non pi\u00f9 eletto, venne invece nominato Senatore del Regno d'Italia su richiesta del Presidente del Consiglio dei ministri Giovanni Giolitti. Si oppose al Partito Nazionale Fascista che propose il varo della nuova legge elettorale. Per la sua opposizione al regime fascista fu costretto alle dimissione da Rettore e durante quel periodo, fino alla sua morte a Roma nel 1939, si dedic\u00f2 all'insegnamento e alla professione di avvocato.\nBorgo San Donnino.\nAgostino Berenini, oltre ad esserne rappresentante alla Camera dei deputati, fu molto attivo nel territorio di Borgo San Donnino, impegnandosi a favore delle categorie sociali pi\u00f9 deboli, promuovendo l'alfabetizzazione e il progresso sociale grazie all'educazione e l'acculturazione.\nSostenne il movimento cooperativo che nasceva in quel periodo e favor\u00ec le politiche degli investimenti in opere pubbliche che contribuirono al miglioramento economico del territorio."}
{"id": "1741944", "revid": "124597436", "url": "https://it.wikipedia.org/wiki?curid=1741944", "title": "Ugo Da Como", "text": "Biografia.\nLa giovinezza.\nUgo Da Como nacque il 19 marzo del 1869 da genitori appartenenti al ceto commerciale della ricca borghesia bresciana. Il padre, Giuseppe (1842 - 1886), laureatosi in Matematica all'Universit\u00e0 degli Studi di Pavia, era ingegnere e insegnava geometria pratica e costruzioni presso l'Istituto Tecnico Niccol\u00f2 Tartaglia di Brescia. Scrisse pure numerosi componimenti poetici di impronta carducciana ed ebbe un ruolo attivo nella vita cittadina, animatore tra l'altro de \"La squilla\", periodico d'ambiente positivistico - socialista. La madre, Fanny Biseo, viene descritta come una donna colta e raffinata, proveniente da una famiglia di convinte idee repubblicane e socialiste.\nUgo Da Como, fin da fanciullo, fu a contatto con personalit\u00e0 della cultura bresciana come Filippo Ugoni, Gabriele Rosa, Giuseppe Cesare Abba.\nComp\u00ec gli studi al Liceo di Brescia, dove si distinse fra i primi e dove vinse il Premio per un carme ai Caduti della Patria da recitare al Vantiniano, in una solenne commemorazione delle Dieci Giornate.\nAncora studente fu tra i promotori e segretario del Comitato Generale della \u201cDante Alighieri\u201d e nel 1891 collabor\u00f2 alla \u201cLa Squilla\u201d, giornale repubblicano radicale ispirato da Gabriele Rosa.\nContemporaneamente fu capace sostenitore del Consolato Operaio.\nLa famiglia Da Como, permeata di spirito risorgimentale, faceva parte degli stretti sostenitori gi Giuseppe Zanardelli (1826 - 1903), figura determinante per la formazione del giovane Ugo che si laure\u00f2 prestissimo in Giurisprudenza a Roma ed entr\u00f2 cos\u00ec, immediatamente, nello studio legale di Zanardelli divenuto ormai un personaggio di statura nazionale. Allo statista si deve l'iniziazione politica di Ugo Da Como che decise quindi di non seguire la propria naturale vocazione agli studi umanistici e all'insegnamento.\nFrequentando i maggiori esponenti dell'alta borghesia bresciana di fede zanardelliana Ugo Da Como ebbe modo di conoscere Francesco Glisenti, titolare di una delle pi\u00f9 floride industrie metallurgiche della Valtrompia. Nel 1890 lo stesso Re Umberto I di Savoia visit\u00f2 gli stabilimenti di Villa Carcina. Maria, la figlia pi\u00f9 giovane del Glisenti spos\u00f2, di l\u00ec a quattro anni il promettente Ugo Da Como; i coniugi fissarono la propria dimora a Brescia, nell'elegante palazzo di Corso Palestro 50.\nLa carriera politica.\n1893-1904.\nIl 5 marzo 1893 venne nominato socio dell'Ateneo di Brescia all'interno del quale lesse una memoria sulla Repubblica di Falea che indagava i rapporti fra le prime forme di stato socialista ideato dai filosofi greci e il socialismo moderno.\nNel novembre 1899 era gi\u00e0 candidato alle elezioni politiche nel collegio di Lonato, riuscendo eletto come deputato nelle elezioni del 1904 e nelle seguenti fino al 1919.\nNel 1892 a 23 anni fu Assessore del Comune di Brescia, membro effettivo della Giunta provinciale amministrativa. Fu in questa veste che riusc\u00ec a risolvere l'annoso contenzioso tra l'Amministrazione cittadina e gli eredi del conte Paolo Tosio, determinati ad invalidare il legato qualora le raccolte del loro congiunto fossero state sottratte alla casa ad esse destinata e parimenti donata alla municipalit\u00e0 dal collezionista. Il Comune, trovandosi nella necessit\u00e0 di esporre altre opere d'arte in un'unica pi\u00f9 adeguata sede espositiva, identific\u00f2 nel palazzo Martinengo da Barco il luogo pi\u00f9 adatto allo scopo. Qui avrebbero trovato una comune collocazione le raccolte Tosio, quelle Martinengo, unitamente a quelle progressivamente donate da altri collezionisti. L'assessore Da Como, abile avvocato, giunse brillantemente all'accordo che permise la creazione della nuova pinacoteca civica bresciana.\nVa inoltre segnalato che fu sempre merito del Da Como l'acquisizione da parte del Comune di nove strappi da affreschi dell'artista bresciano Floriano Ferramola eseguiti per palazzo Calini. Temendone la dispersione sul mercato antiquario e lamentando che il riquadro del medesimo ciclo pittorico raffigurante la giostra tenutasi a Brescia nel 1497 in onore di Caterina Cornaro avesse ormai raggiunto le sale del Victoria and Albert Museum di Londra, trov\u00f2 la maniera di assicurare quelle opere ai Musei Civici Bresciani.\nConsapevole della straordinaria importanza che palazzo Tosio aveva avuto nella vita sociale e culturale bresciana dell'Ottocento, Da Como riusc\u00ec nel 1909 a farlo destinare dal Comune di Brescia a sede dell'Ateneo di Scienze Lettere e Arti, nobile consesso cittadino del quale, dal 1908, egli fu pi\u00f9 volte Presidente e per il quale venne creata nel 1933 la carica di Presidente Onorario in considerazione dei suoi alti meriti.\n1904-1913.\nUna svolta decisiva nella politica di Ugo Da Como avvenne nel 1904 quando fu eletto al Parlamento come deputato per il Collegio elettorale di Lonato. Ad un anno dalla scomparsa di Giuseppe Zanardelli egli veniva considerato il pi\u00f9 brillante continuatore degli ideali liberali zanardelliani. Alla Camera, nelle legislature XXII, XIII e XXIV, sino al 1919, fece parte della sinistra costituzionale. Da questo momento, tanto a Roma quanto a Brescia, l'onorevole Da Como profuse moltissime energie per il miglioramento delle istituzioni pubbliche, senza mai abbandonare l'attenzione nei confronti delle classi sociali pi\u00f9 disagiate. Oltre a fondare l'associazione bresciana \"L'amico del popolo\", creata per offrire assistenza legale gratuita ai pi\u00f9 bisognosi, prese parte all'istituzione del Consorzio operaio e della Casa di cultura popolare, dimostrazioni eloquenti di quanto gli ideali del pensiero liberal-democratico zanardelliano ispirassero l'operato di Ugo Da Como.\nL'attenzione e la sensibilit\u00e0 dimostrata nei confronti dell'insegnamento - si fece promotore nel 1907 di una nuova proposta di legge che avrebbe dovuto riformare gli esami delle scuole elementari e medie - caratterizzano particolarmente l'attivit\u00e0 politica del Da Como, tanto che Giovanni Giolitti gli offr\u00ec nel 1911 il Sottosegretariato all'Istruzione che per\u00f2 egli non accett\u00f2.\n1914-1922.\nDopo essere stato rieletto Deputato del Collegio di Lonato, nel 1914 prese parte al primo Governo di Antonio Salandra come Carcano e Luigi Rava, allora responsabile del Dicastero delle Finanze. Nello stesso 1914 assunse, nel secondo Governo Salandra, il Sottosegretariato al Tesoro, carica confermata anche nel successivo Governo di Paolo Boselli, con il quale intrattenne sempre frequenti rapporti di stima e amicizia.\nAll'inizio della Guerra, i profondi sentimenti nazionalistici lo portarono ad aderire al movimento interventista, divenendo Presidente onorario del \"Comitato di preparazione bresciano\".\nCome Sottosegretario al Tesoro Ugo Da Como cur\u00f2 in prima persona la liquidazione delle pensioni di guerra e raggiunse il Fronte per il controllo delle Casse militari.\nLa caduta del Ministero Boselli nel 1917 e la conseguente mutazione dello scenario politico lo indussero a prendere le distanze da una diretta partecipazione al Governo, tanto da rifiutare il Sottosegretariato ai Trasporti e quello all'Industria che lo avrebbero reso partecipe del Ministero di Vittorio Emanuele Orlando. Non manc\u00f2 comunque di prendere parte attivamente alla Commissione di studio istituita appositamente per la risoluzione delle questioni giuridiche, amministrative e sociali che la fine del conflitto bellico implicava.\nSolo con la nuova presidenza del Consiglio di Francesco Saverio Nitti Ugo Da Como riconferm\u00f2 nel 1919 la propria disponibilit\u00e0 ad aderire al Governo, assumendo il Dicastero per l'assistenza militare e le pensioni di guerra. In qualit\u00e0 di Ministro egli apr\u00ec la terza Conferenza interalleata per l'assistenza agli invalidi di guerra.\nIn occasione delle elezioni politiche del 1919 Ugo Da Como non venne eletto avendo trascurato la campagna elettorale - in quegli anni ancora pi\u00f9 determinante in considerazione della scomparsa dei collegi uninominali - a causa degli impegni assunti dal suo Ministero in grado oramai di liquidare anche oltre mille pensioni al giorno.\nFu cos\u00ec che il Ministro Da Como rassegn\u00f2 le dimissioni.\n1922-1924.\nQuesti accadimenti segnarono un cambiamento nella sua vita. L'anno successivo venne nominato Senatore e nel 1922 si espresse pubblicamente, con un gruppo di altri Senatori quali Vittorio Scajola, Luigi Rava, Baldassarre Castiglioni, contro l'impegno dissennato dei decreti-legge che avrebbe rischiato di favorire una maggiore ingerenza del Governo a scapito del Parlamento.\nUgo Da Como occup\u00f2 tra il 1923 e il 1925 la carica di Presidente della Cassa Nazionale per le Assicurazioni Sociali, istituzione che evolver\u00e0 in seguito nell'Istituto Nazionale di Previdenza Sociale. Ben presto giunsero altri importanti riconoscimenti, anche dagli ambienti culturali: nel 1922 fu membro della Reale Accademia dei Lincei nella Commissione per gli Atti delle Assemblee Costituzionali, oltre che nel Consiglio centrale della Societ\u00e0 Dante Alighieri; nel 1924 entr\u00f2 nel Comitato per la Storia del Risorgimento.\nNello stesso 1924 Ugo Da Como rifiut\u00f2 l'invito di Mussolini a rimanere all'interno della vita politica in qualit\u00e0 di Ministro dell'Economia Nazionale.\nLa \"Cittadella di cultura\" a Lonato.\nDalla met\u00e0 degli anni Venti Ugo Da Como si rivolse con sempre maggior conforto agli studi, puntando soprattutto ad indagare aspetti poco noti del Risorgimento, del quale fissava le origini negli ideali della fine del Settecento, in quelle \"Albe bresciane di redenzioni sociali\" che avrebbero portato alla costituzione della cosiddetta \"repubblica bresciana\" del 1797.\nLo studio indefesso trovava nella casa di Lonato il luogo pi\u00f9 adatto per esprimersi. Le ampie sale riccamente decorate con antiche suppellettili, secondo il gusto imperante tipico dell'alta borghesia italiana e la grandiosa biblioteca costituivano l'ambientazione ideale per Ugo Da Como, definito propriamente da Emilio Omodei uno \"storiografo esteta\".\nI possedimenti di Lonato, estesissimi sino a comprendere gi\u00e0 dal 1920 la grandiosa Rocca di origini medievali, definivano come il Senatore stesso amava dire una \"Cittadella di cultura\".\nCreatosi un nido di memorie e di studi nella Casa del Podest\u00e0 di Lonato, da lui ricostruita grazie alla collaborazione dell'architetto bresciano Antonio Tagliaferri e arricchita di tesori artistici e di una bellissima e preziosa Biblioteca, vi trascorse la maggior parte del suo tempo insieme alla moglie Maria Glisenti, salvo gli inverni passati a Roma in archivi e biblioteche.\nLa sua particolare bibliofilia permise la costituzione di una delle raccolte librarie private pi\u00f9 importanti dell'Italia settentrionale che conta oltre 50.000 volumi databili a partire dal XII secolo. Fu anche in questo campo la sua attenta considerazione delle classi sociali meno fortunate a distinguere la sua opera: cre\u00f2 infatti una biblioteca popolare intitolata al padre Giuseppe Da Como, pensata per incentivare la cultura nei ceti meno abbienti. \nNella Casa di Lonato inoltre scrisse le sue opere migliori, da quelle di carattere locale sugli \"Umanisti del secolo XV, a Lonato\", a quella su Girolamo Muziano, fino all'opera sulla \"Repubblica Bresciana\" e alla poderosa ricerca in quattro grossissimi volumi sui \"Comizi nazionale di Lione\", assieme ad altre monografie sempre documentate e finemente scritte. \nTutte le ricche raccolte di manoscritti, di incunaboli, assieme alla Biblioteca e alle cose d'arte furono poi destinate, per testamento, alla Fondazione Ugo Da Como, riconosciuta nel 1942, che porta il suo nome. Nel testamento del 21 aprile 1929 egli dispose che le intere, cospicue, propriet\u00e0 divenissero patrimonio di un \"Ente Autonomo\"...\"... che abbia per iscopo di giovare, con le mie raccolte d'arte e di storia, coi libri, gli incunaboli, i codici, i manoscritti, agli studi, svegliando nei giovani l'amore alle conoscenze: nello stesso tempo restando a decoro del Comune un luogo degno di essere visitato e che potr\u00e0 trarre degli ospiti al paese che mi fu caro.\"\nUgo Da Como impieg\u00f2 il resto della sua vita a perfezionare questo suo progetto prodigandosi giorno dopo giorno nella ricerca di nuovi oggetti, codici, incunaboli, manoscritti, testimonianze di storia bresciana, senza mai tralasciare gli studi amatissimi.\nUgo Da Como si spense all'et\u00e0 di settantadue anni, il 5 marzo del 1941, nella sua prediletta casa di Lonato, assistito dalla moglie Maria. Il suo carattere austero, schivo e poco incline alle celebrazioni lo indusse a disporre l'annuncio della sua morte solo ad esequie compiute. Dopo una piccola cerimonia tenutasi nella Chiesa di Sant'Antonio Abate di Lonato, la salma fu trasportata nel Cimitero Vantiniano di Brescia dove, dal 1951, trova collocazione la stele funeraria progettata dall'amico Ingegnere Egidio Dabbeni (1873 - 1964), per la quale lo scultore Angelo Righetti (1900 - 1972) esegu\u00ec il ritratto marmoreo del senatore bresciano.\nIl Senatore nomin\u00f2 esecutore testamentario l'Ingegnere Mario Spada che assunse sin dal 1941 l'incarico di Commissario Prefettizio dell'istituenda Fondazione Ugo Da Como, Coadiuvato dai Membri designati del Consiglio di Amministrazione, Mario Spada ide\u00f2 sia lo Statuto che il Regolamento, strumenti attraverso i quali l'Ente ottenne il riconoscimento giuridico con Decreto Regio il 4 maggio 1942.\nOpere.\nLe opere principali di Ugo Da Como sono datate dopo il ritiro dalla vita pubblica quando, con rinnovato impegno si dedica a studi di grande importanza:"}
{"id": "1741946", "revid": "729019", "url": "https://it.wikipedia.org/wiki?curid=1741946", "title": "Giovanni Sechi", "text": "Biografia.\nUfficiale della Regia Marina.\nFu Sottocapo di stato maggiore della Marina dal 1918 al 1919.\nNominato senatore del Regno d'Italia nel 1919.\nFu Ministro della Marina del Regno d'Italia nei governi Nitti I, Nitti II e Giolitti V (1919-1921).\nFu promosso viceammiraglio della riserva nel 1923 e poi ammiraglio di squadra nel 1926.\nPresidente del Registro italiano navale ed aeronautico dal 1928 al 1935."}
{"id": "1741951", "revid": "123211993", "url": "https://it.wikipedia.org/wiki?curid=1741951", "title": "Piazza Indipendenza", "text": ""}
{"id": "1741955", "revid": "1005847", "url": "https://it.wikipedia.org/wiki?curid=1741955", "title": "Pietro Chimienti", "text": "Fu Ministro della pubblica istruzione del Regno d'Italia nel Governo Nitti I."}
{"id": "1741958", "revid": "1005847", "url": "https://it.wikipedia.org/wiki?curid=1741958", "title": "Mario Abbiate", "text": "Fu ministro dell'Industria, Commercio e Lavoro del Regno d'Italia nel Governo Nitti II.\nBiografia.\nMario Abbiate nasce a Genova il 14 febbraio 1872. I genitori sono Giuseppe Abbiate, che a 17 anni fugge dal Seminario di Vercelli per seguire come volontario Giuseppe Garibaldi nella spedizione dei Mille, ed Erminia Montalenti, entrambi di Caresana in provincia di Vercelli. A Caresana sono proprietari di un'importante impresa agricola specializzata nella coltivazione del riso.\nMario Abbiate segue gli studi in giurisprudenza all'Universit\u00e0 di Roma, dove si laurea a 20 anni. Successivamente, si trasferisce a Milano, dove esercita la professione di avvocato presso lo studio dell'onorevole Canetta. Nel 1900 \u00e8 chiamato a far parte della Federazione Nazionale delle Societ\u00e0 di Mutuo Soccorso e della Lega Nazionale delle Cooperative. Nel 1903 \u00e8 nominato nel Consiglio Superiore del Lavoro. In questo organismo riceve l'incarico dell'inchiesta sulle zolfare della Sicilia e sul lavoro notturno dei fornai.\nRappresenta l'Italia nei Congressi internazionali della Mutualit\u00e0 nel 1903, 1905, 1907 e diviene nel 1906 segretario generale della Federazione internazionale della Mutue. Nel 1909 \u00e8 eletto deputato di Vercelli nelle file della coalizione liberal-democratica, sconfiggendo il candidato conservatore. Nelle successive elezioni politiche del 1913 \u00e8 sconfitto dal candidato socialista. Alla camera ha fatto parte del gruppo Radicale.\nNel 1917 i coniugi Mario Abbiate e Rosa Cambiaghi acquistano da Edoardo Rossi la Villa a Buscate del XVII secolo con annessi possedimenti e impiantano una solida impresa agricola che introduce la coltivazione della risaia nella zona (approfittando delle disponibilit\u00e0 di acqua del Canale Villoresi) e l'allevamento intensivo del bestiame (Stallone). Il 6 ottobre 1919 Mario Abbiate \u00e8 nominato Senatore del Regno. Aderisce al gruppo parlamentare dell'Unione democratica sociale.\nNel 1920 viene nominato Ministro dell'Industria e del Commercio nel Governo Nitti II. Nello stesso anno passa al Ministero del Lavoro e della Previdenza Sociale. Dura in carica pochi giorni fino alle dimissioni di Nitti del 15 giugno 1920. Nel novembre del 1924 aderisce all'Unione Nazionale di Giovanni Amendola, ed entra a far parte del costituendo gruppo parlamentare. Deciso oppositore del regime fascista dai banchi del Senato: il 3 gennaio 1925, \u00e8 uno dei tre soli Senatori che denunciano in aula le responsabilit\u00e0 di Mussolini per l'omicidio di Giacomo Matteotti.\nNel 1946 \u00e8 nominato nella Consulta Nazionale; partecipa al grande dibattito sulla nuova Carta costituzionale. Nella I legislatura repubblicana entra a far parte del Senato della Repubblica in base alla III disposizione transitoria della Costituzione. Diventa presidente della societ\u00e0 Montecatini succedendo all'ing. Donegani. Nel periodo 1948-53 \u00e8 nominato presidente delle Assicurazioni Generali. Muore nel 1954 ed \u00e8 sepolto nella cappella di famiglia del cimitero di Caresana."}
{"id": "1741966", "revid": "400694", "url": "https://it.wikipedia.org/wiki?curid=1741966", "title": "Autostrade in Marocco", "text": "La rete autostradale del Marocco ha una lunghezza di 1808\u00a0km (agosto 2016).\nL'ultimo tratto autostradale ad essere costruito e inaugurato \u00e8 la tratta El Jadida-Safi dell'autostrada A5, con una lunghezza di 143\u00a0km, il 4 agosto 2016.\nLa rete autostradale \u00e8 gestita dalla Autoroutes du Maroc (ADM).\nIn aggiunta ai 1808\u00a0km di strade a pedaggio, il Marocco ha 1093\u00a0km di superstrade (2x2 o 2x3) gratuite per completare la sua rete.\nL'autostrada A3 che collega Casablanca a Rabat \u00e8 stata la prima ad essere commissionata nel 1987.\nLa \"Direzione stradale del Ministero delle Infrastrutture e dei Trasporti del Marocco\" ha reso noto che stanno avviando lo studio sull'organizzazione e il finanziamento dell'intera rete stradale nazionale. Il progetto si inserisce nel quadro dello Schema nazionale del trasporto stradale, che descrive la strategia settoriale del Marocco fino al 2035 e definir\u00e0 scenari e modalit\u00e0 operative di sviluppo della rete stradale e autostradale a medio-lungo termine, sulla base di 4 piani quinquennali tra il 2016 e il 2035. Il progetto di studio rappresenta una delle raccomandazioni principali del \"Piano Strade 2035\", elaborato nel 2013. Il \"Piano Strade 2035\" prevede la realizzazione di 5.500\u00a0km di strade, di cui 3.400 autostrade e 2.100 superstrade, con un investimento globale di circa 96 miliardi di dirham (oltre 9 miliardi di euro).\nLe autostrade.\nA2: Rabat - F\u00e8s - Oujda.\nI lavori sono cominciati nel gennaio 2007 e sono terminati nel luglio 2011. Questa autostrada di 320\u00a0km si compone di 3 tronconi principali:\nL'autostrada che collega Rabat a F\u00e8s \u00e8 stata prolungata per arrivare fino a Oujda. La distanza tra queste due citt\u00e0 \u00e8 di 328\u00a0km. Essa costituisce, allo stesso tempo, l'ultima tappa del collegamento ovest-est e costituisce anche un tratto importante della transmaghrebina che comincia a Nouakchott, la capitale della Mauritania, e attraversa i paesi dell'Unione del Maghreb arabo per arrivare, infine, alla citt\u00e0 di Tobruk in Libia.\nIl costo di questo progetto \u00e8 calcolato intorno ai 9.125 milioni di dirham. Questi costi non comprendono quelli per l'acquisto dei terreni.\nA3: Casablanca - Rabat.\nI lavori di ampliamento sono cominciati nel 2009 e sono stati conclusi nel 2012. La lunghezza di questo progetto \u00e8 calcolata in 59\u00a0km. Il costo dei lavori \u00e8 stimato in 800 milioni di dirham e comprende anche la riqualificazione degli 8 svincoli (Hay Riad, Temara, Ain Atiq, Skhirat, Bouznika, Mohammedia Est e Ovest, Ain Harrouda).\nA4: Tangeri - porto di Tangeri Med.\nL'autostrada A4 \u00e8 lunga 54\u00a0km ed assicura il collegamento tra l'autostrada A1 e il nuovo porto di Tangeri Med (nei pressi dell'Oued Rmel).\nA6: T\u00e9touan - Fnideq.\nL'autostrada T\u00e9touan - Fnideq \u00e8 tra le pi\u00f9 importanti della rete autostradale marocchina, in particolare per la sua posizione geografica che d\u00e0 sull'Europa. Si prevede che avr\u00e0 una grande importanza a causa dello sviluppo delle relazioni commerciali tra il Marocco e l'Europa. Inoltre, potr\u00e0 contribuire a dare una dimensione internazionale alla riva del Mediterraneo.\nI lavori, iniziati nel 2004, sono conclusi nel 2008, dopo quattro anni. La lunghezza di questa autostrada \u00e8 di 28\u00a0km.\nA7: Casablanca - Marrakech - Agadir.\nL'autostrada Marrakech - Agadir rappresenta l'ultima tappa del collegamento Nord-Sud (Tangeri - Agadir) definito dallo schema delle autostrade marocchine. L'autostrada \u00e8 stata completata il 21 giugno 2010.\nQuesta autostrada di 183\u00a0km si compone di 3 tronconi principali:\nUscite: l'asse Marrakech - Agadir ha 6 uscite: Marrakech Loudaya, Chichaoua, Imintanoute, Argana, Ameskroud e Agadir.\nQuesta autostrada ha quattro aree di servizio, sette caselli di pedaggio alle uscite e due centri di manutenzione.\nIl costo delle opere \u00e8 stato valutato in circa 7.000 milioni di dirham."}
{"id": "1741968", "revid": "599013", "url": "https://it.wikipedia.org/wiki?curid=1741968", "title": "Julio Guti\u00e9rrez", "text": ""}
{"id": "1741970", "revid": "287204", "url": "https://it.wikipedia.org/wiki?curid=1741970", "title": "Immunoistochimica", "text": "Limmunoistochimica \u00e8 una tecnica che riveste un ruolo molto importante nella routine del laboratorio di anatomia patologica; \u00e8 in grado infatti di individuare specifiche molecole o strutture del compartimento intra ed extra cellulare. La tecnica immunoistochimica si basa sul principio di coniugazione antigene-anticorpo in addizione poi con sistemi di rivelazione (enzimatici, fluorescenti) che ne rendono visibile l'avvenuta reazione al microscopio. Esistono metodiche dirette o indirette.\nDescrizione.\nNelle metodiche dirette si utilizza un unico anticorpo diretto contro la molecola da ricercare e questo stesso anticorpo lega una sostanza colorata che ne permette la visualizzazione. Nelle metodiche indirette si utilizzano due anticorpi: il primo diretto contro la molecola da ricercare, il secondo, coniugato con la sostanza colorata, andr\u00e0 a legarsi al primo anticorpo.\nLa molecola da ricercare nella sezione di tessuto in esame viene riconosciuta da un anticorpo prodotto da un animale immunizzato contro quella molecola. Nelle metodiche indirette \u00e8 necessario che il secondo anticorpo provenga da specie diversa\nOggi, al posto di anticorpi secondari, si utilizzano dei polimeri (destrano) prodotti con tecniche di ingegneria che sono costituite da catene di zuccheri legati con anticorpi e coloranti contemporaneamente. Un'applicazione possibile potrebbe essere l'evidenziare la cheratina in un tumore a cellule fusate e fare diagnosi differenziale fra sarcomi e carcinomi le cui cellule siano andate incontro a transizione epitelio-mesenchimale.\nTecniche utilizzate.\nLa tecnica, partendo dal vetrino gi\u00e0 allestito, si pu\u00f2 riassumere brevemente come segue:\nLa tecnica si effettua dopo aver fissato la sezione sul vetrino, quindi la si fa reagire con l'anticorpo monoclonale specifico per la sostanza che si sta cercando. A seconda della tecnica \u00e8 possibile usare anche due anticorpi: il primo contro l'antigene e il secondo anti-Fc (porzione costante della catena pesante delle immunoglobuline); dato che all'anticorpo \u00e8 associato un enzima (molto spesso la perossidasi del rafano) questo scindendo il suo substrato colora col prodotto ottenuto le zone del campo dove la sostanza \u00e8 presente e le rende visibili al microscopio ottico come zone di colore marrone.\nAltre tecniche immunologiche simili per la colorazione dei vetrini sono l'immunofluorescenza (che usa Ig marcate con fluorocromi anzich\u00e9 con un enzima), la coniugazione degli anticorpi con sostanze radioattive (tecnica ormai poco usata in quanto le metodiche chimiche sono pi\u00f9 sensibili, meno pericolose e non richiedono personale specializzato nel maneggiare radioisotopi) e per la microscopia elettronica \u00e8 possibile coniugare le ig con particelle di oro colloidale che al ME sono elettrondense (tecnica anche questa poco usata)."}
{"id": "1741972", "revid": "767487", "url": "https://it.wikipedia.org/wiki?curid=1741972", "title": "Net Yaroze", "text": "Il \u00e8 un kit di sviluppo per la console PlayStation. \u00c8 stata promossa dalla Sony Computer Entertainment per la programmazione casalinga di videogiochi nel 1997. \"Yar\u014dze\" significa \"Facciamolo insieme!\".\nEra acquistabile solo tramite ordine postale, ma Sony lo rese disponibile anche per gli universitari del Regno Unito, della Francia e del Giappone.\nDescrizione.\nPer circa 750 dollari , il pacchetto \"Net Yaroze\" conteneva una speciale Playstation di debug di colore nero senza alcun blocco regionale, la documentazione e i programmi di sviluppo. L'acquirente doveva provvedere all'acquisto di un personal computer (IBM PC o Macintosh; il modello NEC PC-9801 era supportato anche in Giappone) per scrivere il codice di programmazione, compilarlo ed inviarlo al programma contenuto nella Playstation.\nVersioni.\nAnche se non ha blocchi regionali, la console Net Yaroze esiste in tre varianti: una per il Giappone, una per il Nord America ed una per Europa/Australia. La versione dell'Europa/Australia lavora nella modalit\u00e0 PAL, mentre le altre in modalit\u00e0 NTSC. Ci sono ulteriori differenze tra il kit giapponese e gli altri: i manuali sono in lingua giapponese, il programma per PC era gi\u00e0 incluso e gli adesivi sui dischi e le card di accesso erano stampati in modo diverso. Talvolta ci si riferisce alla versione giapponese come DTL-3000 invece che DTL-H3000.\nLa versione europea della Net Yaroze comprendeva i seguenti oggetti:\nAl Net Yaroze mancavano molte delle caratteristiche del kit di sviluppo originale della Playstation, come avanzati strumenti hardware/software ed il supporto tecnico esteso della Sony (incluso il supporto telefonico). Tuttavia, alcuni gruppi Usernet dedicati, con accesso consentito solo ai membri Net Yaroze, sono stati mantenuti da Sony, compreso l'hosting della homepage. L'accesso era riservato a seconda della regione di origine del kit, rendendo impossibile la collaborazione tra utenti di regioni diverse.\nInoltre, la memoria RAM delle console Net Yaroze era la stessa delle console standard di colore grigio (2 megabyte): il codice dei giochi, la grafica, gli effetti sonori e le librerie di run-time dovevano rientrare nella memoria di sistema, che non era sufficiente per lasciar liberi gli utenti di creare giochi complessi, poich\u00e9 Sony non permetteva ai membri Net Yaroze di masterizzare i dati su CD-ROM da poter avviare sulla console. Ci\u00f2 non era invece un problema per gli sviluppatori autorizzati che possedevano il Kit di Sviluppo ufficiale. Esistono tuttavia molti titoli commerciali per PlayStation (come Devil Dice) sviluppati con Net Yaroze che vengono caricati completamente nella memoria RAM e usano il CD-ROM solamente per riprodurre le tracce audio (CD-DA).\nGiochi prodotti.\nMolti dei giochi creati dai fan su Net Yaroze sono stati pubblicati in diversi dischi demo allegati alla rivista \"PlayStation Magazine Ufficiale\" dal dicembre 1997 fino a marzo 2004. Nel numero 108 di \"Official UK PlayStation Magazine\" era compresa una compilation con svariati giochi Net Yaroze. Un normale disco PlayStation, contenente un certo numero di giochi create dagli utenti, \u00e8 stato prodotto da SCEE ed inviato ai proprietari della Net Yaroze PAL.\nAlcuni di questi giochi sono:\nAlcuni di questi giochi erano basati su arcade come Puzzle Bobble, altri invece (come \"Time Slip\") prendevano spunto da romanzi illustrati. La Game Developer UK Competition, organizzata dalla Scottish Enterprise in collaborazione con la Scottish Games Alliance, Sony e Edge nel 1998, accett\u00f2 tra i concorrenti alcuni giochi creati con Net Yaroze; il vincitore assoluto fu Chris Chadwick con il suo gioco \"Blitter Boy\": Operation Monster Mall. Una versione aggiornata di \"Time Slip\" \u00e8 stata successivamente messa in commercio per Xbox Live Arcade nel febbraio 2011 e per Windows nel gennaio 2012. Alcuni degli sviluppatori del sistema Net Yaroze si sono spostati nel settore dell'industria videoludica: Mitsuru Kamiyama, sviluppatore di \"Fatal Fantasy\" e \"Terra Incognita\", \u00e8 attualmente il responsabile della serie Final Fantasy Crystal Chronicles presso Square Enix.\nContrariamente alla credenza popolare, il Net Yaroze non \u00e8 stato il primo kit di sviluppo casalingo per console. Il PC Engine lo anticip\u00f2 ed il WonderWitch lo segu\u00ec. Il GP32 permetteva di far girare programmi create dagli utenti al di fuori della console. Infine, molte delle primissime console (Bally Astrocade, Famicom\u2026) offrivano limitate capacit\u00e0 di programmazione con codici basilari.\nIl Net Yaroze non ebbe un diretto successore sulla piattaforma PlayStation 2, ma il \u201cSony's Linux for PlayStation 2\u201d \u00e8 simile nell'intento di sviluppo amatoriale; inoltre, il disco demo venduto assieme al sistema aveva un'applicazione chiamata Yabasic che permetteva agli utenti di programmare e far girare i giochi sulla PlayStation 2, il cd conteneva alcuni giochi semplici precaricati e gli utenti potevano salvare i loro programmi sulla memory card .\nPrecedentemente all'uscita del firmware 3.21 del primo aprile 2010, la PlayStation 3 (solo la versione \u201cfat\u201d, Linux non pu\u00f2 essere installato nella versione \u201cslim\u201d) permetteva l'installazione di alcune versioni di Linux ed erano possibili alcune programmazioni sotto questo sistema operativo, in modo simile alla Playstation 2. Ad ogni modo, era proibito accedere al chip grafico RSX, quindi i giochi potevano essere creati usando solo la CPU."}
{"id": "1741976", "revid": "599013", "url": "https://it.wikipedia.org/wiki?curid=1741976", "title": "Mat\u00edas Lequi", "text": "Carriera.\nLequi inizi\u00f2 la sua carriera nelle giovanili della squadra della sua citt\u00e0 natale, il Rosario Central, e giocando nelle varie nazionali giovanili del suo paese. In seguito firm\u00f2 per il River Plate, con il quale vinse due tornei Clausura consecutivi. Nel 2003 si trasfer\u00ec in Europa, firmando per l'Atl\u00e9tico Madrid. Debutt\u00f2 nella Liga spagnola il 31 agosto, in una partita persa per 1-0 contro il Siviglia, saltando soltanto quattro partite nel corso della stagione.\nSuccessivamente si trasfer\u00ec in Italia, alla Lazio, dove, nonostante l'entusiasmo suscitato dal suo arrivo, rimase solo una stagione, passando praticamente inosservato. Nel 2005 venne quindi ceduto in prestito al Celta Vigo appena promosso dalla Segunda Divisi\u00f3n. Durante la stagione segn\u00f2 due reti: una al Real Madrid in una sconfitta per 2-1 e una proprio all'Atl\u00e9tico Madrid in una vittoria per 3-0.\nVisto il suo buon rendimento, durante la sessione estiva del calciomercato il Celta Vigo riscatt\u00f2 Lequi e gli offr\u00ec un contratto di quattro anni. Tuttavia il Celta Vigo alla fine della stagione retrocesse. Nell'agosto del 2008, con la squadra ancora in Segunda Divisi\u00f3n, il contratto di Lequi venne annullato.\nRimasto svincolato, nei mesi successivi Lequi continu\u00f2 ad allenarsi da solo. Nel calciomercato estivo del 2009 pass\u00f2 ai greci dell'Iraklis.\nIl 20 gennaio 2011 viene acquistato dagli spagnoli del Las Palmas. In giugno di 2011 ha deciso ritornare alla sua prima squadra, Rosario Central, per aiutare al suo ritorno alla prima divisione.\nNell'estate del 2012 si trasferisce all'All Boys, dove rimane fino al 2014, per poi intraprendere esperienze con Sportivo Luque\u00f1o, Aldosivi e Sarmiento."}
{"id": "1741977", "revid": "2184720", "url": "https://it.wikipedia.org/wiki?curid=1741977", "title": "Lascia che io sia", "text": "Lascia che io sia \u00e8 una canzone scritta da Antonello De Sanctis, Nek e Daniele Ronda. \u00c8 il primo singolo estratto dall'album di Nek \"Una parte di me\" del 2005. \u00c8 divenuto uno dei tormentoni estivi del 2005.\nIl brano.\nIl brano esce nei negozi il 3 maggio 2005 ed entra nella top 20 dei singoli pi\u00f9 venduti in Italia il 12 dello stesso mese, direttamente alla seconda posizione, che sar\u00e0 anche l'apice raggiunto dal singolo. In totale il singolo totalizzer\u00e0 ben 18 settimane nella top 20, assurgendo al \"titolo\" di tormentone estivo e vincendo alla fine dell'estate il Festivalbar 2005. \u00c8 stato frequentemente trasmesso in radio, raggiungendo la posizione numero 1 dell'airplay.\nLa versione in lingua spagnola (\"Para Ti Seria\"), cantata in duetto con Raquel del Rosario, raggiunge la #1 della classifica dei singoli in Spagna.\nNel novembre del 2009 esce una versione in lingua greca intitolata \"Terma I Istoria\" (\u03a4\u03ad\u03c1\u03bc\u03b1 \u03b7 \u03b9\u03c3\u03c4\u03bf\u03c1\u03af\u03b1) e cantata da Antonis Remos (\u0391\u03bd\u03c4\u03ce\u03bd\u03b7\u03c2 \u03a1\u03ad\u03bc\u03bf\u03c2).\nIl video.\nIl video di \"Lascia che io sia\" \u00e8 stato diretto da Maki Gherzi ed \u00e8 ambientato a Los Angeles, in California. Nel video si assistono ad alcune scene che mostrano la storia d'amore fra Nek ed una ragazza, interpretata dall'attrice Camilla Cleese, figlia del celebre attore John Cleese."}
{"id": "1741984", "revid": "110157", "url": "https://it.wikipedia.org/wiki?curid=1741984", "title": "Angelina (Santa Catarina)", "text": "Angelina \u00e8 un comune del Brasile nello Stato di Santa Catarina, parte della mesoregione della Grande Florian\u00f3polis e della microregione di Tijucas."}
{"id": "1741987", "revid": "938017", "url": "https://it.wikipedia.org/wiki?curid=1741987", "title": "Robert Aymar", "text": "Biografia.\nHa studiato all'\u00c9cole polytechnique. Nel 1959 \u00e8 entrato al Commissariat \u00e0 l'\u00e9nergie atomique et aux \u00e9nergies alternatives (CEA), l'ente francese per l'energia atomica. Aymar ha diretto il Tore Supra, il tokamak francese, dal concepimento nel 1977 fino all'avvio nel 1988, durante questo periodo ha studiato la fisica dei plasmi e le sue applicazioni per la fusione nucleare. Nel 1990, \u00e8 stato nominato direttore della \"Direzione delle scienze della materia\" alla CEA ed in questa posizione ha impostato un ampio raggio di programmi di ricerca, sia sperimentali sia teorici, comprendenti astrofisica, fisica delle particelle, nucleare e fisica ad alta energia, paleo-climatologia e fusione termonucleare. Nel luglio 1994, \u00e8 stato nominato direttore del \"reattore termonucleare sperimentale internazionale\" (ITER), carica ricoperta fino alla fine del 2003, prima di ottenere la posizione di direttore generale del CERN."}
{"id": "1741988", "revid": "287204", "url": "https://it.wikipedia.org/wiki?curid=1741988", "title": "Mario Licka", "text": ""}
{"id": "1741990", "revid": "123978651", "url": "https://it.wikipedia.org/wiki?curid=1741990", "title": "Konrad Weise", "text": "Carriera.\nGiocatore.\nClub.\nDopo avere iniziato a giocare nelle giovanili del Fortschritt Greiz, Weise approd\u00f2 nel 1966 al Carl Zeiss Jena. Debutt\u00f2 in prima squadra nel 1970 e vi gioc\u00f2 fino al 1986, anno del ritiro, 310 partite in DDR-Oberliga andando a segno in 17 occasioni. Con la squadra della Turingia vinse tre FDGB Pokal.\nNazionale.\nCon la gioc\u00f2 in tutto 86 partite (di cui 8 non ritenute ufficiali dalla FIFA) impreziosite da 2 reti (una in gare ufficiali). Il debutto avvenne il 26 luglio 1970 a Jena contro l'Iraq, dove segna il gol del definitivo 5-0; gioc\u00f2 l'ultima partita il 10 ottobre 1981 a Lipsia nella sconfitta per 3-2 contro la Polonia. Partecip\u00f2 ai Giochi olimpici di e e al .\nNelle fasi finali delle tre manifestazioni a livello mondiale - Coppa del Mondo '74 (squadra eliminata dall'Olanda), Giochi Olimpici '72 e '76 - ha giocato da titolare tutte e 18 le partite senza mai essere stato sostituito. Inoltre, con 86 gare si trova al quarto posto assoluto tra i giocatori tedesco orientali con pi\u00f9 presenze in Nazionale: prima di lui soltanto Streich (102), Doerner (100) e Croy (96).\nAllenatore.\nTerminata la carriera di calciatore, ebbe brevi esperienze con le panchine di Zwickau e 1. FC Gera 03."}
{"id": "1741991", "revid": "287204", "url": "https://it.wikipedia.org/wiki?curid=1741991", "title": "Mario Cvitanovic", "text": ""}
{"id": "1741996", "revid": "287204", "url": "https://it.wikipedia.org/wiki?curid=1741996", "title": "Julio Gutierrez", "text": ""}
{"id": "1741998", "revid": "287204", "url": "https://it.wikipedia.org/wiki?curid=1741998", "title": "Matias Lequi", "text": ""}
{"id": "1742001", "revid": "393899", "url": "https://it.wikipedia.org/wiki?curid=1742001", "title": "Manifattura", "text": "Oggi si indicano con l'espressione manifattura i processi che costituiscono le fasi della produzione industriale di manufatti materiali cio\u00e8 tangibili, il luogo in cui si eseguono produzioni del settore secondario dell'economia; manifatturiera \u00e8 l'azienda che li esegue. Esempio: una manifattura di elettrodomestici, una manifattura di giocattoli, ecc.\nSecondo l'uso degli storici, invece, con essa si indica un tipo di impresa di trasformazione intermedia fra la fase artigianale propriamente detta e quella industriale.\nLa manifattura \u00e8 gi\u00e0 un'impresa capitalistica, in quanto il proprietario \u00e8 un investitore che non partecipa alla lavorazione, e da questo dipendono centinaia, talvolta migliaia, di lavoratori.\nNon \u00e8, tuttavia, ancora un'industria, dal momento che non utilizza motori termici, n\u00e9 tanto meno elettrici. \nSi tratta di stabilimenti in cui i lavori vengono ancora svolti a mano, ma secondo criteri industriali come quelli della produzione in serie e della divisione dei compiti. Il settore delle costruzioni (edilizia e impiantistica) solitamente non lo si assimila alla manifattura, nonostante sia caratterizzato da produzione tangibile.\nAncora oggi, in senso lato, la parola pu\u00f2 indicare oggetti fatti a mano da artigiani. Per esempio in Valle d'Aosta sono famose le manifatture in legno e in Sardegna o in Sicilia le manifatture dolciarie.\nStoria.\nLe manifatture si svilupparono a partire dal Seicento al di fuori del sistema delle corporazioni e delle sue rigide regolamentazioni e controlli.Esse rimasero, tuttavia, sempre minoritarie rispetto all'economia artigianale e al \"Verlagssystem\" che ancora dominavano l'Europa.\nCon la crisi economica dell\u2019inizio del \u2018600, si ebbe \"il crollo quasi improvviso delle esportazioni delle principali citt\u00e0 manifatturiere italiane dell\u2019epoca (Milano, Venezia, Firenze, Genova, Pisa, Napoli) produsse rapidamente un impoverimento diffuso della popolazione e una grave regressione delle condizioni di vita.\nAllora la fine dell\u2019indipendenza degli staterelli italiani, il dominio spagnolo e austriaco, nonch\u00e9 la scoperta dell\u2019America e dell\u2019oro degli Incas furono indicati come le cause del\ndeclino. Ma sappiamo che c\u2019erano anche cause interne, come il blocco della imminente rivoluzione scientifica e industriale, il blocco della sperimentazione scientifica e tecnologica\n(simboleggiata da Galileo prigioniero a Roma del Sant\u2019Uffizio), e la fuga dei capitali dalla manifattura\".\nLe uniche manifatture che riuscirono a sopravvivere e ad affermarsi furono quelle che godevano di monopolio o privilegio concesso dal sovrano, di qui le continue richieste di lettere patenti.\nD'altra parte la politica economica degli stati nell'et\u00e0 dell'Assolutismo, ispirata ai principi del Mercantilismo, fu quella di promuovere le manifatture reali finalizzate non solo alla produzione per la Corte e l'Esercito, ma anche all'esportazione.\nUno dei settori pi\u00f9 tipici in cui si diffusero le manifatture sovrane fu quello delle porcellane, fra cui le celebri fabbriche di Meissen, S\u00e8vres, Capodimonte, Vienna, Berlino e Copenaghen, molte delle quali tuttora esistenti.\nIn Francia Colbert fra il 1663 e il 1665 fond\u00f2 ben quattro manifatture di arazzi, tappezzerie e tappeti, a Beauvais, ad Aubusson, alla Savonnerie, e ai Gobelins; fond\u00f2 inoltre la manifattura dei vetri e specchi di Saint-Gobain.\nIn Spagna la dinastia borbonica promosse decine di \"Real F\u00e1bricas\", soprattutto di tessuti, armi, ceramiche e tabacchi. Fra le pi\u00f9 famose la manifattura di porcellane al Buen Retiro, quella di tappezzerie a Santa Barbara, e quella di vetri e specchi a La Granja.\nNel regno di Napoli, oltre alla gi\u00e0 citata manifattura di Capodimonte, bisogna ricordare le seterie di San Leucio.\nIn Austria bisogna ricordare la manifattura di panni di lana di Linz fondata da Maria Teresa, che nel 1775 impiegava 26.000 operai."}
{"id": "1742002", "revid": "287204", "url": "https://it.wikipedia.org/wiki?curid=1742002", "title": "Falce (asterismo)", "text": "La Falce, noto anche come Falce Leonina, \u00e8 un asterismo molto brillante e caratteristico, visibile entro i confini della costellazione del Leone.\nOsservazione.\nLa Falce si trova nell'emisfero boreale, ma abbastanza prossimo all'equatore celeste da poter essere osservato da tutte le aree abitate della Terra, diventando invisibile solo in prossimit\u00e0 dell'Antartide. \u00c8 formato da cinque stelle, la cui disposizione ricorda bene la forma di una falce: Regolo \u00e8 la principale e pi\u00f9 meridionale del gruppo, e assieme a ne costituisce il \"manico\"; Algieba, Adhafera, Ras Elased Borealis e Ras Elased Australis, che nella costellazione rappresentano il collo e la testa del Leone, nell'asterismo rappresentano invece la lama della falce.\nIl periodo pi\u00f9 adatto alla sua osservazione ricade nei mesi di febbraio-marzo-aprile, ma nell'emisfero boreale questo periodo pu\u00f2 essere molto pi\u00f9 lungo, a seconda della latitudine."}
{"id": "1742003", "revid": "110157", "url": "https://it.wikipedia.org/wiki?curid=1742003", "title": "Canelinha", "text": "Canelinha \u00e8 un comune del Brasile nello Stato di Santa Catarina, parte della mesoregione della Grande Florian\u00f3polis e della microregione di Tijucas."}
{"id": "1742012", "revid": "1924342", "url": "https://it.wikipedia.org/wiki?curid=1742012", "title": "Beli Drim", "text": "Il Beli Drim (; ) \u00e8 un fiume lungo 175\u00a0km, che attraversa Kosovo e Albania e confluisce nel Drin."}
{"id": "1742014", "revid": "2036605", "url": "https://it.wikipedia.org/wiki?curid=1742014", "title": "Prefettura del pretorio d'Oriente", "text": "La prefettura del pretorio d'Oriente (latino: \"praefectura praetorio Orientis\"; greco: \u1f14\u03c0\u03b1\u03c1\u03c7\u03cc\u03c4\u03b7\u03c4\u03b1/\u1f51\u03c0\u03b1\u03c1\u03c7\u03af\u03b1 \u03c4\u1ff6\u03bd \u03c0\u03c1\u03b1\u03b9\u03c4\u03c9\u03c1\u03af\u03c9\u03bd \u03c4\u1fc6\u03c2 \u1f00\u03bd\u03b1\u03c4\u03bf\u03bb\u1fc6\u03c2) era una delle quattro grandi prefetture del pretorio in cui era diviso il tardo Impero romano. Comprendeva la gran parte dell'Impero romano d'Oriente e aveva come capitale Costantinopoli: per questo motivo il prefetto del pretorio d'Oriente era il secondo uomo pi\u00f9 potente d'Oriente, dopo l'imperatore, di cui era spesso primo ministro.\nLa prefettura nacque dopo la morte di Costantino I, nel 337, quando suo figlio e successore in Oriente, Costanzo II, ricevette un prefetto del pretorio come suo primo aiutante. La porzione di impero assegnata a Costanzo ricopriva quattro delle successive diocesi, e si estendeva dai Balcani, amministrati dalla diocesi di Tracia, all'Asia Minore, poi divisa tra le diocesi di Asia e Ponto, al Medio Oriente, corrispondente alle diocesi di Oriente ed Egitto.\nLa prefettura del pretorio d'Oriente fu sciolta in occasione della introduzione del sistema dei \"th\u00e9mata\", nel VII secolo."}
{"id": "1742017", "revid": "110157", "url": "https://it.wikipedia.org/wiki?curid=1742017", "title": "Monte Lauro in Gaeta", "text": "Il Monte Lauro (403 ) \u00e8 un rilievo montuoso dei Monti Aurunci, nel Lazio meridionale. Insieme al Monte Dragone \u00e8 la vetta che affaccia direttamente su Gaeta.\nAscensione alla vetta.\nLa cima si raggiunge con una certa difficolt\u00e0 seguendo un muraglione in pietra a secco, tra macchia mediterranea bassa e gaiga composta da Erica, Cisto, Ginestra e Ampelodesma. Dalla cima si gode un ampio panorama, con un'ottima vista su Gaeta e sul mare, nonch\u00e9 su Vindicio e sulla riviera tra Gaeta e Formia."}
{"id": "1742019", "revid": "1305772", "url": "https://it.wikipedia.org/wiki?curid=1742019", "title": "Leoberto Leal", "text": "Leoberto Leal \u00e8 un comune del Brasile nello Stato di Santa Catarina, parte della mesoregione della Grande Florian\u00f3polis e della microregione di Tijucas."}
{"id": "1742023", "revid": "712828", "url": "https://it.wikipedia.org/wiki?curid=1742023", "title": "Zolf J. Kimbly", "text": ""}
{"id": "1742025", "revid": "648716", "url": "https://it.wikipedia.org/wiki?curid=1742025", "title": "\u013dubor Kres\u00e1k", "text": "Ha scoperto due comete: la cometa periodica 41P/Tuttle-Giacobini-Kres\u00e1k e la non-periodica C/1954 M2 Kresak-Peltier. Nel 1978 sugger\u00ec che l'evento di Tunguska potesse essere stato causato dall'impatto di un frammento della cometa di Encke.\nSua moglie Margita Voz\u00e1rov\u00e1 \u00e8 stata anch'essa un'astronoma.\nGli \u00e8 stato dedicato l'asteroide 1849 Kres\u00e1k."}
{"id": "1742028", "revid": "149587", "url": "https://it.wikipedia.org/wiki?curid=1742028", "title": "Tregua Olimpica", "text": ""}
{"id": "1742029", "revid": "287204", "url": "https://it.wikipedia.org/wiki?curid=1742029", "title": "Croce del Nord", "text": "La Croce del Nord \u00e8 un asterismo che comprende le stelle pi\u00f9 luminose della costellazione del Cigno; deve il suo nome alla sua somiglianza, nonch\u00e9 opposizione in cielo, alla brillante costellazione australe della Croce del Sud.\nOsservazione.\nLa Croce del Nord coincide con il \"corpo\" del Cigno; le sue componenti sono Deneb, legata ad Albireo a formare l'asse verticale, mentre quella orizzontale \u00e8 formata da Gienah e Rukh, le stelle \u03b5 e \u03b4 cigni. Le due assi si incontrano nella stella Sadr, la \u03b3 cygni.\nQuesto asterismo \u00e8 una delle figure pi\u00f9 caratteristiche dell'emisfero boreale, poich\u00e9 si trova a latitudini medie, e pu\u00f2 essere dunque osservato molto alto durante i mesi estivi boreali da tutto l'emisfero nord della Terra; nell'emisfero sud invece appare basso sull'orizzonte settentrionale, fino a scomparire del tutto a sud del 60\u00ba parallelo sud. Lungo l'asse maggiore della croce corre la Via Lattea, in un punto molto denso dove abbondano gli ammassi aperti e ricchi campi stellari ben visibili anche con semplici binocoli. La Fenditura del Cigno, un insieme di nebulosit\u00e0 oscure, corre parallela all'asse maggiore.\nLa stella Deneb, assieme a Vega ed Altair fa pure parte di un altro asterismo, noto come Triangolo Estivo."}
{"id": "1742030", "revid": "599013", "url": "https://it.wikipedia.org/wiki?curid=1742030", "title": "Lubor Kres\u00e1k", "text": ""}
{"id": "1742031", "revid": "287204", "url": "https://it.wikipedia.org/wiki?curid=1742031", "title": "Lubor Kresak", "text": ""}
{"id": "1742032", "revid": "62004", "url": "https://it.wikipedia.org/wiki?curid=1742032", "title": "Fernando Horacio \u00c1valos", "text": ""}
{"id": "1742034", "revid": "287204", "url": "https://it.wikipedia.org/wiki?curid=1742034", "title": "Fernando Horacio Avalos", "text": ""}
{"id": "1742038", "revid": "287204", "url": "https://it.wikipedia.org/wiki?curid=1742038", "title": "Anderson Silva de Franca", "text": ""}
{"id": "1742039", "revid": "419471", "url": "https://it.wikipedia.org/wiki?curid=1742039", "title": "Reggie Johnson (cestista 1957)", "text": "Ala grande di 206\u00a0cm, ha vinto un titolo NBA con i Philadelphia 76ers.\nCarriera.\nLa NBA.\nDopo aver giocato alla Cedar Grove High School, a Ellenwood, Georgia, e al college con la University of Tennessee, nel 1980 fu prima scelta nel draft NBA dei San Antonio Spurs (n.15). Gioc\u00f2 nella lega per 4 stagioni, dal 1980 al 1984, con Spurs, Cleveland Cavaliers, Kansas City Kings, Philadelphia 76ers, e New Jersey Nets. A Philadelphia, con la squadra guidata da Julius Erving e Moses Malone, conquist\u00f2 il titolo nel 1983. Chiuse la carriera NBA con una media di 8,4 punti e 4,1 rimbalzi in 305 partite.\nL'Europa.\nReggie Johnson fu portato in Italia nell'estate del 1984 dalla Marr Rimini, neopromossa in serie A1 e allenata da Piero Pasini. Johnson rimase a Rimini due stagioni, 1984-85 e 1985-86, trascinando la Marr al suo miglior risultato di sempre, il sesto posto in A1 del 1986. La squadra venne eliminata 2-0 nei quarti di finale dei playoff scudetto soltanto dalla grande Simac Milano di Dan Peterson, futura campione d'Italia.\nDopo un'esperienza in Spagna con la Joventut Badalona, dove nella stagione 1989-90 conquist\u00f2 la coppa Kora\u0107, torn\u00f2 in Italia nel 1990-91, in A2 nella Pallacanestro Trapani. Con una media di oltre 22 punti e 10 rimbalzi a partita, contribu\u00ec in modo fondamentale alla conquista della promozione in serie A1. Realizz\u00f2 contro la Panasonic Reggio Calabria in gara3 dei playout per salire in A1, l'unica tripla della sua stagione (nonch\u00e9 l'unica tentata nei playout) in contropiede sotto di tre e allo scadere. Trapani and\u00f2 ai supplementari, vinse e da l\u00ec cominci\u00f2 la storica cavalcata verso la serie A1. \u00c8 stato l'unico giocatore della formazione siciliana ad aver vinto l'anello NBA. L'anno successivo torn\u00f2 in Spagna, nel Le\u00f3n."}
{"id": "1742040", "revid": "1186766", "url": "https://it.wikipedia.org/wiki?curid=1742040", "title": "Liegi-Bastogne-Liegi 2008", "text": "La Liegi-Bastogne-Liegi 2008, novantaquattresima edizione della corsa, si \u00e8 svolta il 27 aprile 2008 su un percorso di 261 km da Liegi ad Ans ed \u00e8 stata vinta dallo spagnolo Alejandro Valverde.\nAl traguardo di Ans 133 ciclisti completarono la gara.\nPercorso.\nC\u00f4tes.\nLe undici salite inserite nell'edizione 2008"}
{"id": "1742042", "revid": "287204", "url": "https://it.wikipedia.org/wiki?curid=1742042", "title": "Andre Bahia", "text": ""}
{"id": "1742043", "revid": "1605525", "url": "https://it.wikipedia.org/wiki?curid=1742043", "title": "Claudio Chillemi", "text": "Gli esordi.\nPubblica il suo primo libro di poesie, \"La Voce Della Memoria\" nel 1990 presso la CDE. Nel 1992, per la stessa casa editrice esce la raccolta di racconti \"C'\u00e8 Qualcuno L\u00e0 Fuori?\" \u00c8 di quegli anni la collaborazione alla rivista amatoriale \"Zap\" e il suo impegno come sceneggiatore di fumetti che culminer\u00e0 con due pubblicazioni, \"Antehac 20.87\" (1994, Omega Press) e \"Il Tocco dell'Innocenza\" (1994, Omega Press).\nL'esperienza teatrale e le prime affermazioni letterarie.\nA met\u00e0 degli anni Novanta inizia a scrivere per il teatro con opere indirizzate ad un pubblico adolescente. Regista e autore di numerosi lavori, vince per due volte il \"Concorso Nazionale Teatro e Natura\" e nel 2000 il premio per il teatro scolastico \"Arte Per La Pace\". Nello stesso anno viene insignito per un suo racconto, \"L'Ultima Visita\", del premio Giovannino Guareschi , in seguito a questo riconoscimento la sua opera viene pubblicata sulla Gazzetta di Parma.\nNel 2003, forte della sua esperienza teatrale, pubblica il saggio in volume \"Fare teatro a Scuola\" (L'Almanacco Editore), dove, tra l'altro, raccoglie in appendice tutte le sue opere teatrali per l'infanzia. In Questo volume egli ipotizza l'idea di una \"lezione dramma\", dove insegnanti e alunni recitano il loro ruolo in una sorta di gioco delle parti dal sapore \"pirandelliano\".\nIl Romanzo di Federico II.\n\u00c8 del 2005 il romanzo \"Federico Piccolo Grande Re\" (L'Almanacco Editore) gi\u00e0 finalista al Premio Italia; il romanzo narra, tra storia e leggenda, la giovinezza del sovrano Federico II di Svevia in una Sicilia medievale ricca di intrighi e di presenze mitologiche. Frutto di una lunga e approfondita ricerca storica e mitologica, il racconto si sofferma su alcuni fatti realmente accaduti al giovanissimo svevo sul finire del 1201, quando un avventuriero tedesco di nome Markwald Anweiler tenta, senza per altro riuscirci, di impossessarsi del regno di Sicilia. Nel settembre del 2010 \u00e8 uscita una nuova versione del romanzo, con quattro capitoli in pi\u00f9, edita dalle EdizioniDella Vigna, in cui l'autore da pi\u00f9 spazio alla parte avventurosa e magica della storia, senza tralasciare i riferimenti storici che hanno caratterizzato la prima versione.\nLa Fantascienza e il Fantastico.\nParallela \u00e8 la sua attivit\u00e0 nel mondo della fantascienza; gi\u00e0 nel 2001, infatti, \u00e8 stato tra i fondatori, insieme a Enrico Di Stefano, della rivista Fondazione SF Magazine che nel 2006, nel 2008 e nel 2010 sar\u00e0 premiata a Fiuggi come migliore fanzine italiana di fantascienza.\nNel 2009 vince il Premio Italia con il racconto \"Guardia Medica\", gi\u00e0 apparso su Fondazione SF Magazine n. 14. Ancora nel 2009 pubblica il romanzo \"Kronos\" (Edizioni Della Vigna) un giallo di ambientazione fantascientifica dove, tra vecchi metodi investigativi e nuove tecnologie, si esplorer\u00e0 un futuro in cui una potente multinazionale regge in pugno i destini del mondo. Il romanzo ha un buon seguito di pubblico e di critica tanto da convincere Chillemi a scrivere e pubblicare un seguito, il racconto \"Il Lato Oscuro della Kronos\" che vince nel 2011 il Premio Italia nella categoria miglior racconto su pubblicazione amatoriale. L'autore riprender\u00e0 lo stesso racconto 2011, inserendolo in un'antologia dal medesimo titolo, ambientata nell'universo della \"Kronos\", pubblicata presso Edizioni Della Vigna.\nNel 2010, intanto, vince il Premio Speciale della Giuria al concorso J.Verne, con il suo racconto \"Ho Visitato un Cimitero di Alieni\", e il Premio Italia con il saggio su pubblicazione amatoriale (Fondazione SF Magazine n. 15) \"Star Trek Lo Scisma\", dove analizza e recensisce l'ultimo film di Star Trek. Tra le sue attivit\u00e0, anche l'organizzazione di eventi culturali di ampio respiro, si deve a lui, infatti, l'ideazione della prima \"Aetnacon\", convention di fantascienza e fantastico, tenutasi tra il 25 e il 26 settembre 2010, a Catania, presso l'Orto Botanico (a cui, nel 2011 ha fatto seguito una seconda edizione e nel 2012 una terza, presso La Citt\u00e0 della Scienza a Catania). La convention ha avuto come ospiti d'onore, lo scrittore inglese Ian Watson, il saggista e romanziere Roberto Quaglia, l'editore Ugo Malaguti e Donato Altomare.\nCollegamenti esterni.\nSito web ufficiale www.claudiochillemi.com"}
{"id": "1742045", "revid": "729019", "url": "https://it.wikipedia.org/wiki?curid=1742045", "title": "Infula", "text": "Si chiama infula una stretta striscia di stoffa, storicamente usata in ambito sacerdotale.\nNelle religioni antiche.\nL'infula era una benda di lana bianca con cui si cingeva il capo dei sacerdoti, delle vestali e delle vittime sacrificali. Costituiva un segno d'immunit\u00e0, in quanto esprimeva la consacrazione a Dio della persona che la portava."}
{"id": "1742047", "revid": "287204", "url": "https://it.wikipedia.org/wiki?curid=1742047", "title": "Cedric Barbosa", "text": ""}
{"id": "1742050", "revid": "287204", "url": "https://it.wikipedia.org/wiki?curid=1742050", "title": "Antonio Barragan", "text": ""}
{"id": "1742051", "revid": "36426", "url": "https://it.wikipedia.org/wiki?curid=1742051", "title": "Cinema Rex", "text": ""}
{"id": "1742052", "revid": "287204", "url": "https://it.wikipedia.org/wiki?curid=1742052", "title": "Jose Basualdo", "text": ""}
{"id": "1742054", "revid": "287204", "url": "https://it.wikipedia.org/wiki?curid=1742054", "title": "Eder Bau", "text": ""}
{"id": "1742055", "revid": "72811", "url": "https://it.wikipedia.org/wiki?curid=1742055", "title": "Bayman", "text": ""}
{"id": "1742057", "revid": "287204", "url": "https://it.wikipedia.org/wiki?curid=1742057", "title": "Andre Bikey", "text": ""}
{"id": "1742058", "revid": "287204", "url": "https://it.wikipedia.org/wiki?curid=1742058", "title": "Jozsef Bozsik", "text": ""}
{"id": "1742059", "revid": "287204", "url": "https://it.wikipedia.org/wiki?curid=1742059", "title": "Romain Bregerie", "text": ""}
{"id": "1742060", "revid": "110157", "url": "https://it.wikipedia.org/wiki?curid=1742060", "title": "Major Gercino", "text": "Major Gercino \u00e8 un comune del Brasile nello Stato di Santa Catarina, parte della mesoregione della Grande Florian\u00f3polis e della microregione di Tijucas."}
{"id": "1742061", "revid": "292162", "url": "https://it.wikipedia.org/wiki?curid=1742061", "title": "Faro di San Vito lo Capo", "text": "Il faro di Capo San Vito, si trova in Sicilia, \u00e8 situato sulla punta di Capo San Vito da circa 1,5\u00a0km a nord di San Vito Lo Capo.\nIl faro \u00e8 attivo dal 1859.\nIl faro \u00e8 composto di un fabbricato bianco di un piano abitato dal farista con adiacente la Torre Faro alta 40 metri con lanterna e galleria.\nIl faro \u00e8 composto di un faro principale (n. 3170) e da un fanale (n. 3172) ospitato nella torre del faro principale. Il faro principale \u00e8 dotato di una ottica rotante ed emette lampi bianchi, con un periodo di 5 secondi, con portata di 25 miglia nautiche. Il fanale emette luse rossa isofase con periodo di 4 secondi, ha una portata 6 miglia nautiche, \u00e8 visibile da 165\u00b0 a 225\u00b0, e sta a segnalare la secca a nord di Capo San Vito.\nIl faro ed il fanale fanno capo al Comando di Zona Fari della Marina Militare con sede a Messina (che si occupa di tutti i fari della Sicilia), Reggenza di San Vito Lo Capo."}
{"id": "1742063", "revid": "287204", "url": "https://it.wikipedia.org/wiki?curid=1742063", "title": "Mickael Buscher", "text": ""}
{"id": "1742065", "revid": "287204", "url": "https://it.wikipedia.org/wiki?curid=1742065", "title": "Akos Buzsaky", "text": ""}
{"id": "1742067", "revid": "287204", "url": "https://it.wikipedia.org/wiki?curid=1742067", "title": "Jeno Buzanszky", "text": ""}
{"id": "1742068", "revid": "1398107", "url": "https://it.wikipedia.org/wiki?curid=1742068", "title": "Ex-Cinema Capitol", "text": "L'edificio dell'ex-Cinema Capitol si trova in via dei Castellani a Firenze, adiacente alla loggia del Grano e davanti all'uscita degli Uffizi.\nStoria.\nIl primitivo impianto era costituito dal teatro delle Logge, realizzato nel 1868 su progetto dell'architetto friulano Andrea Scala ad ampliamento e sopraelevazione della seicentesca loggia del Grano. Fu acquistato dall'attore Tommaso Salvini da cui prese il nome, seguirono numerose altre trasformazioni negli anni successivi. Nel 1910 il teatro divenne caff\u00e8 concerto e cambi\u00f2 nome in \"Folies Berg\u00e8re\" e nel 1935 divenne cinema di variet\u00e0 (cinema Imperiale), forte di una platea di 1200 posti.\nNel 1953 l'architetto Nello Baroni insieme a Maurizio Tempestini ricevette, grazie alla sua riconosciuta esperienza nella progettazione di sale da spettacolo (si ricordano il Rex nel 1936-37 ed il cinema Stadio nel 1949-50), l'incarico di ristrutturare il complesso, divenuto ormai insufficiente ed inadeguato alle nuove esigenze funzionali e normative: sin dall'inizio vennero particolarmente studiati il riutilizzo del precedente palcoscenico, posto ad una quota decisamente elevata rispetto al piano stradale, i collegamenti verticali, essendo l'edificio sviluppato su quattro livelli, e le uscite, principali e di sicurezza. Il progetto esecutivo \u00e8 definito nel 1954, momento in cui ebbero inizio i lavori: il cinema viene finalmente inaugurato il 23 maggio del 1957. Lo si voleva intitolare nei progetti a Edison, ma fu poi chiamato Capitol.\nI locali ottocenteschi sovrastanti la loggia furono quindi adattati a uffici e direzione, e l'accesso al cinema era garantito sia dalla loggia sia da via de' Castellani a una grande sala di distribuzione, collegata alla sala provvista di una galleria organizzata su un ampio solaio a sbalzo. Particolare attenzione era stata posta agli elementi di arredo, a partire dalle lumiere esterne disegnate dall'architetto Italo Gamberini e dagli interventi negli spazi interni sotto forma di pannelli ceramici, vetrate dipinte e altro realizzate da Rodolfo Margheri, Bruno Gambone e Marcello Fantoni. Nel 1965 furono operate alcune modifiche interne su progetto di Italo Gamberini.\nDopo circa trent'anni di attivit\u00e0 e dieci anni di completo abbandono l'edificio fu acquisito da una societ\u00e0 del Gruppo Benetton per essere trasformato (cantiere aperto nel 2000) nella struttura attuale, un centro commerciale e polifunzionale, fortunatamente dopo essere stato ampiamente documentato dalla Fondazione Michelucci nell'ambito del progetto Architetture del 900 in Toscana.\nGli spazi interni vennero sistemati a bar e ristorante su progetto dell'architetto Carlo Carbone (2003-2004), tuttavia ben presto trasformati per adibire gli ambienti ad altre attivit\u00e0.\nDescrizione.\nIl cinema \u00e8 situato nel centro storico di Firenze in un'area adiacente al complesso monumentale di piazza della Signoria, della quale si traguardano i retri degli Uffizi e di Palazzo Vecchio. Esso costituisce la testa di un isolato rettangolare di limitata profondit\u00e0 - compreso tra via dei Castellani a ovest, via dei Neri a nord, vicolo del Castello d'Altafronte ad est e piazza dei Giudici a sud - ed insiste in parte sui locali ottocenteschi sovrastanti la loggia del grano del Parigi, edificio dal quale il Baroni ha ricavato alcuni elementi lessicali connotanti il moderno ampliamento. Il tessuto edilizio adiacente, ad eccezione della presenza monumentale della loggia, risulta omogeneo ed \u00e8 caratterizzato da una serie di case a schiera dal fronte pi\u00f9 o meno ampio, sviluppate su 4 o 5 piani fuori terra.\nL'edificio \u00e8 caratterizzato da un impianto planimetrico e volumetrico compatto, sviluppato su quattro piani fuori terra, di cui un mezzanino ed uno a doppio volume.\nIl fronte principale su via dei Castellani ripropone il tracciato regolatore, le scansioni ritmiche e la linea di gronda dell'adiacente volume ottocentesco sovrastante la loggia del grano: esso \u00e8 pertanto caratterizzato orizzontalmente dalle medesime fasce marcapiano e marcadavanzale e verticalmente da una serie di pilastri con sovrastanti lesene che ripropongono, seppur con ritmo pi\u00f9 serrato, la partizione delle paraste ioniche del nucleo ottocentesco. Al piano terra il portico architravato di accesso alla \"hall\" permette la visione dall'esterno dell'articolato gioco del corpo scala; in evidente contrasto con tale trasparenza, il volume sovrastante corrispondente alla sala cinematografica - caratterizzato da una cortina muraria priva di aperture, connotata solo dal ritmo pentapartito delle lesene, che sporge rispetto al filo sottostante in modo da formare un volume a ballatoio sorretto da mensole, evidente richiamo alla tipologia della casa fiorentina medievale su sporti. Tale aggetto viene riproposto, semplificato, sul retro, dove si aprono al piano terra le uscite di sicurezza.\nL'interno \u00e8 caratterizzato da una grande hall di distribuzione alla quale si accede sia dalla via dei Castellani che dalla loggia del grano: da tale spazio, in cui era collocata la biglietteria, si arriva tramite un corpo di collegamenti verticali (scale a due rampe e ascensori) alla sala, capace di 320 posti, sulla quale si proietta dinamicamente l'ampio solaio a sbalzo della galleria, soluzione questa gi\u00e0 sperimentata dall'autore nel cinema Rex. Al di sopra della loggia del Parigi sono invece situati, completamente rinnovati dal progettista, i locali degli uffici e della direzione e, al piano superiore, un atrio di distribuzione.\nAll'interno della hall, in corrispondenza del corpo scale, \u00e8 situato un grande pannello ceramico policromo.\nFortuna critica.\nL'edificio \u00e8 stato del tutto ignorato dalla critica: unico giudizio rintracciato quello del pittore Giovanni Colacicchi, espresso in occasione della (unica) mostra sull'opera di Nello Baroni (Catalogo della mostra, 1959), il quale valuta assai positivamente il contributo di rinnovamento portato dall'architetto nel panorama cittadino contemporaneo, rilevando come Baroni appartenga a quel numero abbastanza esiguo di architetti che hanno concorso a formare quel clima estetico e civile a cui si deve l'aspetto della citt\u00e0 di Firenze nelle sue parti migliori e pi\u00f9 moderne, liberando finalmente l'architettura fiorentina dalla retorica e dal cattivo gusto nate soprattutto al tempo della capitale."}
{"id": "1742072", "revid": "287204", "url": "https://it.wikipedia.org/wiki?curid=1742072", "title": "La lega degli uomini spaventati", "text": "La lega degli uomini spaventati (titolo originale \"The League of Frightened Men\") \u00e8 il secondo romanzo giallo di Rex Stout con Nero Wolfe protagonista.\nTrama.\nIl professor Andrew Hibbard, noto psicologo e docente alla Columbia University, si rivolge a Nero Wolfe perch\u00e9 ha paura di essere ucciso da un suo vecchio compagno di universit\u00e0, il famoso scrittore Paul Chapin, che lui ed altri, per uno scherzo mal riuscito, aveva contribuito a rendere storpio per sempre.\nIn un primo momento Nero Wolfe chiede come ricompensa 10.000 dollari per consegnare questo malfattore alla giustizia. Il professor Hibbard non \u00e8 contento di questa soluzione perch\u00e9 non vuole rovinare il suo vecchio amico-nemico. Wolfe si vede costretto a rifiutare questo incarico, vista l'impossibilit\u00e0 di smascherare il malfattore. Hibbard fa una controproposta di 500 dollari la settimana per avere la protezione di Wolfe. Anche questa volta Wolfe rifiuta.\nSubito dopo il professore scompare e sua nipote, Evelyn Hibbard, si rivolge a Wolfe perch\u00e9 ritiene che suo zio sia stato ucciso. In questa occasione Wolfe viene a conoscenza di una riunione di un'associazione fra vecchi compagni di studi, la cosiddetta \"Lega degli uomini spaventati\", e che gi\u00e0 due dei componenti sono misteriosamente morti.\nPersonaggi principali.\nGli appartenenti alla lega:\nEdizioni.\n "}
{"id": "1742076", "revid": "1652635", "url": "https://it.wikipedia.org/wiki?curid=1742076", "title": "Anemia", "text": "Si definisce anemia (dal greco \u1f00\u03bd\u03b1\u03b9\u03bc\u03af\u03b1, \"anaim\u00eca\", \u00absenza sangue\u00bb) la riduzione patologica della emoglobina (Hb) al di sotto dei livelli di normalit\u00e0, che determina una ridotta capacit\u00e0 del sangue di trasportare ossigeno.\nQuando l'anemia si instaura lentamente, i sintomi sono spesso vaghi e possono includere: sensazione di stanchezza, debolezza, mancanza di respiro o di una scarsa capacit\u00e0 di compiere esercizi. L'anemia pu\u00f2 anche verificarsi rapidamente e quando avviene i sintomi sono pi\u00f9 marcati e possono comprendere: stato confusionale, sensazione di svenimento e aumento della sete. Si possono verificare ulteriori sintomi a seconda della causa sottostante. L'anemia deve essere significativa prima che una persona assuma un aspetto notevolmente pallido.\nNegli uomini la diagnosi si basa su un valore di emoglobina inferiore a 13 o 14 g/dL, mentre nelle donne questo valore deve essere inferiore a 12 o 13 g/dL. Ulteriori test vengono quindi eseguiti per determinare la causa.\nVi sono tre principali tipi di anemia, classificati in base alla causa: a causa di una perdita di sangue, a causa di una ridotta produzione di globuli rossi, a causa di maggior distruzione dei globuli rossi. Le cause di una perdita di sangue possono includere, tra le altre, un trauma e un sanguinamento gastrointestinale. Le cause della diminuzione della produzione di globuli rossi possono essere una carenza di ferro, una carenza di vitamina B12, la talassemia e una serie di neoplasie del midollo osseo; l'anemia falciforme \u00e8 considerata autosomica recessiva in quanto le persone affette hanno due copie del gene mutato, ovvero sono omozigoti recessivi, mentre chi presenta una condizione di eterozigosi \u00e8 portatore sano del gene, e potrebbe trasmettere la malattia ai figli. Per quanto riguarda una maggior distruzione dei globuli rossi, le cause potrebbero essere un certo numero di condizioni genetiche come l'anemia falciforme, infezioni come la malaria e alcune malattie autoimmuni.\nL'anemia pu\u00f2 anche essere classificata in base alle dimensioni dei globuli rossi e alla quantit\u00e0 di emoglobina presente. Se i globuli rossi sono piccoli si parla di anemia microcitica, se sono grandi di anemia macrocitica e se sono di dimensioni normali di anemia normocitica.\nL'anemia aumenta i costi delle cure mediche e abbassa la produttivit\u00e0 delle persone attraverso una diminuzione della capacit\u00e0 di lavorare.\nEpidemiologia.\nL'anemia \u00e8 il disturbo del sangue pi\u00f9 comune e che colpisce circa un quarto della popolazione mondiale. L'anemia da carenza di ferro colpisce quasi 1 miliardo di individui e nel 2013 \u00e8 stata la causa di circa 183.000 decessi, un dato in diminuzione dai 213.000 morti registrati nel 1990. Si riscontra pi\u00f9 frequentemente nelle femmine rispetto ai maschi, tra i bambini, durante la gravidanza e negli anziani.\nL'anemia \u00e8 un problema che riguarda la salute mondiale, soprattutto nei bambini. Diversi studi sono stati fatti per comprendere la sua diffusione nel mondo, arrivando a quantificarne la sua presenza nel 43% degli infanti con un'et\u00e0 inferiore ai 4 anni.\nIn passato \u00e8 stata un'emergenza per gli USA intorno agli anni 1960-1970, sia per i bambini sia per le ragazze adolescenti soprattutto per la forma chiamata anemia da carenza di ferro e ci fu un grande intervento da parte dello stato per riuscire a equilibrare la situazione.\nClinica.\nSegni e sintomi.\nSpesso l'anemia passa inosservata in molte persone e i sintomi possono essere lievi o vaghi. I segni e i sintomi possono essere correlati alla causa sottostante o all'anemia stessa. Pi\u00f9 comunemente, le persone con anemia accusano una sensazione di debolezza o stanchezza, malessere generale e difficolt\u00e0 nella concentrazione. Pu\u00f2 essere, inoltre, segnalata dispnea (respiro corto) da sforzo e un caratteristico colorito pallido della pelle e delle mucose. Inoltre si possono manifestare problemi di splenomegalia e dolori al fianco sinistro (milza) e un basso calore corporeo.\nNei casi di grave anemia, il corpo pu\u00f2 compensare la mancanza di capacit\u00e0 di trasporto di ossigeno da parte del sangue aumentando la gittata cardiaca. In seguito a ci\u00f2 il paziente pu\u00f2 avere sintomi come palpitazioni, angina (se \u00e8 presente una cardiopatia preesistente), \"claudicatio intermittens\" delle gambe e sintomi di insufficienza cardiaca. All'esame, le indicazioni esposte possono includere pallore, ma questo non \u00e8 un segno affidabile. Ci possono essere dei segni di cause specifiche di anemia, ad esempio, coilonichia (in carenza di ferro), ittero (quando vi \u00e8 una distruzione abbondante di globuli rossi, come nell'anemia emolitica), deformit\u00e0 ossee (presenti nella talassemia major) o ulcere alle gambe (nell'anemia falciforme).\nIn caso di grave anemia, ci possono essere segni di una circolazione iperdinamica: tachicardia (un battito cardiaco veloce) e ipertrofia ventricolare cardiaca (allargamento). Ci possono essere segni di insufficienza cardiaca. L'anemia cronica pu\u00f2 causare disturbi comportamentali nei bambini, come risultato diretto di una compromissione nello sviluppo neurologico e ridotto rendimento scolastico in quelli in et\u00e0 scolare. La sindrome delle gambe senza riposo \u00e8 pi\u00f9 comune nei pazienti con anemia sideropenica.\nL'entit\u00e0 della sintomatologia non dipende tanto dai valori assoluti di emoglobina ma dalla velocit\u00e0 con cui si instaura l'anemia e di conseguenza dal tempo che l'organismo ha per adattarsi alle variazioni dei suoi livelli. Un ulteriore indizio \u00e8 dato dalla fragilit\u00e0 delle unghie che tendono a spezzarsi e sfogliarsi; inoltre possono assumere una caratteristica forma a cucchiaio, presentandosi piatte o nel peggiore dei casi concave (coilonichia).\nDiagnosi.\nI limiti stabiliti dall'Organizzazione Mondiale della Sanit\u00e0 della concentrazione dell'emoglobina ematica per porre diagnosi di anemia sono:\nNella definizione si possono usare anche altri due parametri, quali l'ematocrito (maschi Ht&lt;40%; femmine Ht&lt;37%), in tal caso si parla di oligocitemia o il numero di globuli rossi, parametro tuttavia meno specifico.\nClassificazione delle anemie.\nSecondo il meccanismo.\nIn generale l'emoglobina fuoriuscita viene filtrata a livello renale e cristallizza nei tubuli renali divenendo spesso causa di necrosi tubulare e quindi insufficienza renale.\nComplicanze.\nL'anemia spesso \u00e8 una complicanza di altre malattie, che aggrava la condizione della persona portando esiti anche fatali come nei casi della broncopneumopatia cronica ostruttiva e della leucemia.\nTerapia.\nI pi\u00f9 importanti farmaci usati nella terapia delle anemie sono il ferro, la vitamina B12 e l'acido folico, per la ricostituzione delle riserve; invece per stimolare la produzione di globuli rossi si usa testosterone, nandrolone decanoato, per le forme pi\u00f9 gravi si pu\u00f2 rendere utile l'uso dell'eritropoietina e la IL-3.\nIl ricorso a trasfusioni di sangue \u00e8 tipicamente deciso sui segni e sintomi del paziente. In coloro che sono asintomatici, le trasfusioni non sono raccomandate a meno che i livelli di emoglobina non scendano sotto i 6 o 8 g/dL.\nTali raccomandazioni possono valere anche per alcune persone con una emorragia acuta in atto.\nI farmaci stimolanti l'eritropoiesi sono consigliati solo in coloro che accusano una grave anemia.\nPrevenzione.\nAlcuni gruppi di persone, come le donne in gravidanza, beneficiano dell'uso di pillole di ferro per la prevenzione. \nL'integrazione alimentare, senza aver determinato la causa specifica, non \u00e8 raccomandata."}
{"id": "1742079", "revid": "110157", "url": "https://it.wikipedia.org/wiki?curid=1742079", "title": "Tijucas", "text": "Tijucas \u00e8 un comune del Brasile nello Stato di Santa Catarina, parte della mesoregione della Grande Florian\u00f3polis e della microregione di Tijucas."}
{"id": "1742084", "revid": "729019", "url": "https://it.wikipedia.org/wiki?curid=1742084", "title": "Kay Sage", "text": "Biografia.\nNacque a New York, da una ricca famiglia dell'alta borghesia. Pass\u00f2 la sua giovinezza a viaggiare per l'Europa al fianco della madre.\nSuccessivamente, negli anni venti, si stabil\u00ec a Roma, per seguire gli studi artistici. Qui incontr\u00f2 il Principe Ranieri di San Faustino, un nobile che la inser\u00ec nel circuito dell'alta societ\u00e0. Dopo dieci anni di matrimonio, per\u00f2, Sage divorzi\u00f2, insofferente alla vita sociale che conduceva, e si rec\u00f2 a Parigi per seguire i suoi ideali artistici.\nA Parigi cominci\u00f2 ad avvicinarsi all'ambiente surrealista, anche se ne fu inizialmente tenuta lontana, a causa del fatto che fosse una donna e che provenisse da un ambiente aristocratico.\nInizi\u00f2 a dipingere paesaggi surrealisti verso la fine degli anni trenta, mantenendosi fedele al surrealismo anche dopo la seconda guerra mondiale e distinguendosi soprattutto per la struttura architettonica delle scene ritratte con meticolosa e fotografica precisione. Nel 1942 partecip\u00f2 alla mostra internazionale surrealista di New York.\nNel 1937 fu presentata a Yves Tanguy, col quale instaur\u00f2 una relazione di lunga durata.\nAllo scoppio della Seconda guerra mondiale, Sage torn\u00f2 a New York, insieme ad altri artisti francesi desiderosi di sfuggire al pericolo della guerra, tra cui lo stesso Tanguy.\nNell'agosto del 1940 Sage e Tanguy si sposarono. Ma quindici anni pi\u00f9 tardi, nel 1955, Tanguy mor\u00ec. Sage cominci\u00f2 a cadere in uno stato di depressione: dipinse sempre meno (anche a causa della perdita graduale della vista), la sua poesia divenne cinica e piena di dolore e lei si chiuse nell'isolamento della sua casa.\nUn primo tentativo di suicidio si ebbe nel 1959, ma fall\u00ec. Il secondo, avvenuto l'8 gennaio 1963, tre giorni dopo il compleanno di Tanguy, la port\u00f2 alla morte. Le sue ceneri, e quelle del defunto marito, furono sparse sulla costa della Bretagna.\nLa sua opera artistica \u00e8 stata, in parte, coperta da quella del marito, della cui influenza risente sicuramente. Ma non bisogna dimenticare la sua vicinanza alla pittura di Giorgio de Chirico, che la influenz\u00f2 quasi quanto Tanguy."}
{"id": "1742090", "revid": "580", "url": "https://it.wikipedia.org/wiki?curid=1742090", "title": "Clinica chirurgica di Careggi", "text": "La clinica chirurgica di Careggi fa parte dell'Azienda ospedaliero-universitaria Careggi ed \u00e8 situata nel viale della Maternit\u00e0 a Firenze.\nIl fabbricato sorge all'interno della zona storica del complesso ospedaliero di Careggi, nell'area posta fra il torrente Terzolle, il tergo del padiglione della clinica medica ed il viale interno della Maternit\u00e0, sul quale si apre l'ingresso principale. Esso si inserisce nel contesto uniformandosi ai padiglioni circostanti costruiti nello stesso periodo, sia per l'imponenza della mole che per i caratteri architettonici che lo contraddistinguono. L'attuale scarsa valorizzazione delle aree a verde di pertinenza e gli evidenti segni di degrado che interessano in maniera significativa intere parti dell'edificio contribuiscono a determinare nel complesso un impatto visivo abbastanza negativo.\nStoria.\nLa costruzione dell'edificio rientra nel programma per lo sviluppo del Polo ospedaliero di Careggi formulato nel 1933 dal Consorzio universitario, costituitosi nel 1913 in seguito ad un'iniziativa dell'arcispedale di Santa Maria Nuova che nel 1910 aveva acquistato la \"tenuta di Careggi\" allo scopo di realizzare un ospedale sussidiario a quello tradizionale posto nel centro storico della citt\u00e0. Il Consorzio coinvolgeva nel finanziamento lo Stato, la Provincia, il Comune, l'Universit\u00e0 e l'Arcispedale.\nIl progetto esecutivo della clinica chirurgica, derivato dal concorso bandito nel 1935, porta la data del 25 aprile 1936 ed \u00e8 firmato dall'ingegner Rogantini, allora responsabile dell'ufficio tecnico del Consorzio. Le pesanti prescrizioni del Ministero della Sanit\u00e0 e del Ministero dei lavori pubblici portarono ad un completo rifacimento del progetto esecutivo sul quale, nel 1938, fu bandito l'appalto vinto dall'impresa Nobile e Forti S. A. di Bologna.\nI lavori di costruzione, iniziati nel maggio del 1938, finirono completati nel 1940 e nell'estate dell'anno successivo, dopo l'espletamento delle gare impiantistiche e di arredo, l'edificio entr\u00f2 in funzione.\nArchitettura.\nIl padiglione della clinica chirurgica sorge su un'area di circa 10.000 m\u00b2 posta internamente alla zona storica di Careggi, immediatamente a monte dell'ingresso principale.\nL'edificio, che copre una superficie di oltre 4.000 m\u00b2, comprende gli istituti di patologia chirurgica, la clinica odontoiatrica, la clinica otorinolaringoiatrica e gli ambulatori. Esso risulta articolato su due principali corpi di fabbrica raccordati tra loro: uno retrostante a 4 piani, sviluppato su un impianto planimetrico ad \"H\", ed uno rettilineo a 2 piani fuori terra, prospiciente il viale della Maternit\u00e0. Quest'ultimo accoglie l'ingresso principale, sottolineato dall'aggetto di quattro pilastri architravati a doppia altezza, interamente rivestiti in travertino, come il basamento che connota orizzontalmente lo sviluppo del fronte su strada.\nGli elementi formali che lo caratterizzano sono nel complesso riconducibili al repertorio delle forme pi\u00f9 in uso nell'edilizia corrente dell'epoca; dalle finiture, all'uso dei materiali fino a certe soluzioni planivolumetriche.\nLa solida compattezza della stereometria, in parte basata sul gioco volumetrico dei raccordi stondati, \u00e8 ulteriormente accentuata dalla soluzione di coronamento, risolta mediante un cornicione rialzato che nasconde le retrostanti falde inclinate alludendo alla presenza di una copertura piana.\nSu tutti i prospetti le finestre, tagliate al vivo nella muratura, si ripetono con ritmo regolare, intervallate da lesene sul fronte principale e sottolineate da cornici marcapiano su quelli retrostanti."}
{"id": "1742096", "revid": "1573940", "url": "https://it.wikipedia.org/wiki?curid=1742096", "title": "Aradoidea", "text": "Aradoidea , \u00e8 una superfamiglia di insetti Pentatomomorfi (ordine Rhynchota, sottordine Heteroptera).\nMorfologia.\nGli Aradoidei sono insetti di piccole dimensioni, in genere inferiori al centimetro di lunghezza. Il corpo ha una forma ovale ed \u00e8 notevolmente appiattito in senso dorso-ventrale. La colorazione scura, i margini frastagliati del corpo e la forma appiattita facilitano il mimetismo criptico.\nIl capo \u00e8 ben distinto dal torace, ha antenne relativamente brevi, composte da quattro articoli, inserite su processi tubercoliformi del cranio. Un singolare elemento morfologico \u00e8 il prolungamento della regione frontale fra i punti di inserzione delle antenne. Gli ocelli sono assenti e il rostro \u00e8 composto da quattro segmenti.\nNel torace, il pronoto \u00e8 in genere percorso da carene longitudinali e lo scutello \u00e8 di vario sviluppo, talvolta prolungato fino a ricoprire una parte dell'addome. Nell'ambito della superfamiglia vi sono varie forme di meiotterismo. Nelle specie alate le emielitre mostrano una variabilit\u00e0 di aspetto: la membrana \u00e8 percorsa da 3-4 nervature irregolare anastomizzate oppure \u00e8 priva di venatura; in varie specie la differenziazione fra corio e membrana non \u00e8 ben delineata. Le zampe hanno tarsi composti da 2 o 3 articoli.\nL'addome \u00e8 appiattito e in genere si espande ai lati, fino a sporgere nettamente dalle emielitre.\nBiologia.\nLa letteratura cita le specie di questa superfamiglia come micetofaghe, anche se sono segnalati danni alle Conifere da parte di specie del genere \"Aradus\".\nVivono formando in piccole colonie sulla corteccia degli alberi oppure in simbiosi con le Termiti.\nSistematica.\nAlcuni autori propongono l'inserimento della superfamiglia in un infraordine distinto (\"Aradomorpha\"), tuttavia la maggior parte degli Autori concorda con l'inquadramento nell'infraordine dei Pentatomomorpha.\nSistematicamente si suddivide in due famiglie:"}
{"id": "1742104", "revid": "327773", "url": "https://it.wikipedia.org/wiki?curid=1742104", "title": "Teglia", "text": "La teglia \u00e8 uno strumento utilizzato in cucina per cuocere gli alimenti in forno; generalmente \u00e8 di forma rettangolare o rotonda e a bordi bassi. \nQuelle costruite in metallo: acciaio inox, ferro, alluminio possono essere \"antiaderenti\" con rivestimento in teflon o stagnate se in rame; quelle in porcellana o terracotta sono smaltate all'interno e sono da considerarsi pirofile.\nEtimologia.\nDal latino \"tegula\" (da \"tegere\" coprire), per la forma larga, piatta con piccoli bordi rialzati simili a quelli di un embrice romano.\nTipi di teglie.\nEsistono inoltre teglie in alluminio a pronto uso; sostanzialmente sono vaschette in alluminio adeguate alla cottura in forno, realizzate in alluminio ad elevato spessore e tecnologie innovative. Recentemente sono state messe in commercio teglie realizzate in silicone."}
{"id": "1742106", "revid": "599013", "url": "https://it.wikipedia.org/wiki?curid=1742106", "title": "Samuel Caballero", "text": ""}
{"id": "1742107", "revid": "182396", "url": "https://it.wikipedia.org/wiki?curid=1742107", "title": "Cilicia I", "text": ""}
{"id": "1742110", "revid": "287204", "url": "https://it.wikipedia.org/wiki?curid=1742110", "title": "Chiave di volta (asterismo)", "text": "L'asterismo della Chiave di volta \u00e8 un gruppo di stelle dell'emisfero boreale, coincidente con parte della costellazione di Ercole.\nOsservazione.\nLa Chiave di volta deve il suo nome alla disposizione di alcune stelle, che ricorda una chiave di volta, ossia una pietra cuneiforme posta al vertice di un arco; in particolare, il quadrilatero centrale delle stelle \u03c0, \u03b7, \u03b5 e . L'asterismo ha una declinazione media di 35\u00b0 nord, dunque si rende visibile nell'emisfero boreale per gran parte dell'anno, mentre nell'emisfero sud \u00e8 visibile soltanto per pochi mesi; il periodo pi\u00f9 adatto \u00e8 comunque quello della primavera boreale, da marzo fino a giugno.\nNel lato occidentale dell'asterismo \u00e8 visibile l'ammasso globulare M13, il pi\u00f9 brillante dell'emisfero boreale."}
{"id": "1742111", "revid": "118492203", "url": "https://it.wikipedia.org/wiki?curid=1742111", "title": "Ham (Belgio)", "text": "Ham \u00e8 un comune belga di 10.897 abitanti, situato nella provincia fiamminga del Limburgo belga."}
{"id": "1742113", "revid": "1669484", "url": "https://it.wikipedia.org/wiki?curid=1742113", "title": "Condominio in San Jacopino", "text": "L'edificio del Condominio in San Jacopino si trova a Firenze in piazza San Jacopino 5b, in angolo con via Ponte all'Asse 3-11.\nStoria.\nIl progetto dell'edificio per ospitare attivit\u00e0 commerciali al piano terra e residenza a quelli superiori, venne eseguito da Marco Dezzi Bardeschi a partire dal 1973. I lavori furono iniziati l'anno successivo ed ultimati nel 1976.\nPosizione urbanistica.\nL'edificio \u00e8 situato all'interno del quartiere di San Jacopino, incuneato tra la stazione ferroviaria ed il parco delle Cascine, ed \u00e8 inserito all'interno di un lotto triangolare delimitato a sud dalla piazza San Jacopino (pi\u00f9 uno slargo definito da edifici che non vera e propria piazza), a ovest dalla via Maragliano e ad est dalla via Ponte all'Asse. Le porzioni del lotto non edificate, ovvero lo sprone a sud sulla piazza ed il triangolo ad est, sono a verde, con manto erboso, siepi ed arbusti. Il tessuto circostante \u00e8 caratterizzato da un'edilizia residenziale definitasi a partire dagli anni Trenta e priva di qualit\u00e0 formali o spaziali, nella quale sono del tutto assenti quelle emergenze architettoniche o ambientali necessarie per coagulare o connotare una porzione di citt\u00e0.\nArchitettura.\nIl complesso \u00e8 caratterizzato da una planimetria e volumetria articolate e si sviluppa in un nucleo adibito a residenza ed uffici, su 5 e 6 piani fuori terra pi\u00f9 mezzanino e seminterrato, con fronte principale sulla piazza San Jacopino ed impianto al \"L\", ed in un corpo ad un solo piano adibito ad attivit\u00e0 commerciale ed uffici, perpendicolare all'asse stradale di via Ponte all'Asse.\nL'impianto volumetrico \u00e8 qualificato dall'intersecarsi, con ampi tagli di cesura, di matrici spaziali dalla pura geometria: il prisma triangolare del corpo scale principale, fungente da sprone di penetrazione nel vuoto della piazza nonch\u00e9 da motivo dinamizzante e catalizzante, i parallelepipedi ed il cilindro dei corpi degli appartamenti, ritmati orizzontalmente da tagli ed aggetti, ed i cilindri dei corpi scale secondari. Tale matrice geometrica ricorre anche nella pianta, tutta giocata ai vari livelli dalla sovrapposizione di moduli quadrati ruotati di 45 rispetto a quelli sottostanti, cos\u00ec da costituire una naturale alternanza tra il pieno della muratura ed il vuoto dei balconi, ai quali si giustappongono le tracce curvilinee dei balconi ed i moduli circolari delle coperture.\nMentre il piano terra presenta un basamento vetrato, il resto dell'edificio \u00e8 caratterizzato dalla compattezza della cortina muraria: questa \u00e8 fortemente connotata dal cromatismo dell'intonaco, di un colore rosso-marrone scuro, sul quale contrasta il verde pisello degli infissi: in tale articolazione si differenziano la prua della testa dell'edificio, con tagli poligonali sullo spigolo, e le due torri dei vani scale, caratterizzate, come il piano terra ed a differenze delle altre aperture, da infissi di colore bianco. La pianta dell'edificio risulta dalla giustapposizione di tre nuclei di appartamenti, polarizzati attorno ai rispettivi vani scale: ciascuno degli appartamenti propone, con alcune varianti, la tradizionale distribuzione dei vani, con la suddivisione tra la zona notte e la zona giorno; al piano terra invece il corpo di testa \u00e8 caratterizzato da un unico grande spazio scandito da pilastri circolari, mentre il resto dell'edificio presenta negozi al piano terra ed uffici al mezzanino.\nI pavimenti sono in ceramica, ad eccezione che nei vani scala e nei negozi al piano terra, in marmo a disegni geometrici.\nFortuna critica.\nSin dalle prime fasi della costruzione questa presenza architettonica, decisamente anomala nel panorama fiorentino, suscit\u00f2 vivaci e polemiche reazioni, sostenute ed alimentate dalla stampa cittadina che raccolse numerose lettere di cittadini e professionisti sdegnati per l'obbrobrio offensivo dell'intervento. L'edificio trov\u00f2 tuttavia immediatamente un suo paladino in Giovanni Klaus Koenig (1976) che vi leggeva espliciti richiami all'espressionismo organico, alla geometria delle forme di Wright ed alle architetture militari, nonch\u00e9 un'ideale continuit\u00e0 con la poco distante centrale termica mazzoniana, unica preesistenza emergente del quartiere.\nIn epoca pi\u00f9 recente, sopiti gli animi e prese le distanze dalla reazione emotiva, i giudizi formulati dalla critica sono in generale positivi: vengono in particolare apprezzati il gesto di rottura con la tradizione architettonica fiorentina la capacit\u00e0 di essere, seppur ridondante, elemento di emergenza nei confronti del circostante nonch\u00e9 la sintesi di elementi lessicali desunti dall'architettura del Novecento europeo: \"la curiosa articolazione della facciata fa pensare ai precedenti storici dell'espressionismo o forse, ancora meglio, all'effimero \"cubismo\" architettonico. Se si considera la pianta, tuttavia, sar\u00e0 pi\u00f9 giusto accostare questa casa alle ricerche sull'uso della geometria assai frequentate nella seconda met\u00e0 degli anni Sessanta. Il profilo frastagliato \u00e8 infatti ottenuto dalla sovrapposizione di quadrati ruotati in modo diverso ai diversi piani. Alternate a questo si susseguono delle circonferenze, l'ultima delle quali forma la testata dell'edificio\" ."}
{"id": "1742114", "revid": "125747517", "url": "https://it.wikipedia.org/wiki?curid=1742114", "title": "Herk-de-Stad", "text": "Herk-de-Stad (in francese \"Herck-la-Ville\") \u00e8 un comune belga di abitanti, situato nella provincia fiamminga del Limburgo belga."}
{"id": "1742115", "revid": "15703683", "url": "https://it.wikipedia.org/wiki?curid=1742115", "title": "Herck-la-Ville", "text": ""}
{"id": "1742118", "revid": "110157", "url": "https://it.wikipedia.org/wiki?curid=1742118", "title": "Garopaba", "text": "Garopaba \u00e8 un comune del Brasile nello Stato di Santa Catarina, parte della mesoregione del Sul Catarinense e della microregione di Tubar\u00e3o."}
{"id": "1742120", "revid": "767487", "url": "https://it.wikipedia.org/wiki?curid=1742120", "title": "Leopoldsburg", "text": "Leopoldsburg (in francese \"Bourg-L\u00e9opold\") \u00e8 un comune belga di 14.472 abitanti, situato nella provincia fiamminga del Limburgo belga."}
{"id": "1742123", "revid": "125747560", "url": "https://it.wikipedia.org/wiki?curid=1742123", "title": "Lummen", "text": "Lummen \u00e8 un comune belga di 13.803 abitanti, situato nella provincia fiamminga del Limburgo belga."}
{"id": "1742124", "revid": "81195", "url": "https://it.wikipedia.org/wiki?curid=1742124", "title": "CYP1A1", "text": "CYP1A1 \u00e8 un gene che codifica un membro della super-famiglia di enzimi del citocromo P450. \u00c8 primariamente coinvolto nel metabolismo di xenobiotici e farmaci (uno dei suoi substrati \u00e8 la teofillina). \u00c8 inibito dai fluorochinoloni e macrolidi ma indotto da idrocarburi aromatici. Ha tre principali sottotipi M1, M2 e M3.\nCYP1A1 e CYP1B1 sono regolati dal recettore degli idrocarburi arilici, un fattore di trascrizione attivato da ligando. Prendono parte alla prima fase di metabolismo dei farmaci.\nCYP1A1 \u00e8 anche conosciuto come AHH (aryl hydrocarbon hydroxylase; in italiano: idrossilasi degli idrocarburi arilici). \u00c8 coinvolto nell'attivazione metabolica degli idrocarburi policiclici aromatici (abbreviati con la sigla PAH, \"polycyclic aromatic hydrocarbons\"), per esempio il benzopirene (abbreviato BP) che viene convertito in un epossido. In questa reazione, il benzo[alfa]pirene \u00e8 catalizzato dal CYP1A1 a BP-7,8-epossido, che pu\u00f2 essere ulteriormente ossidato dalla epossido idratasi (EH:Epoxide Hydratase) che d\u00e0 BP-7,8-diidrotiolo, e infine CYP1A1 catalizza altri intermedi per dare BP-7,8-diidrotiolo-9,10-epossido, che \u00e8 il cancerogeno finale."}
{"id": "1742127", "revid": "110157", "url": "https://it.wikipedia.org/wiki?curid=1742127", "title": "Opglabbeek", "text": "Opglabbeek \u00e8 Stati un comune belga di 9.718 abitanti, situato nella provincia fiamminga del Limburgo belga. Opglabbeek e Meeuwen-Gruitrode si sono fuse le 1/1/2019 in Oudsbergen."}
{"id": "1742134", "revid": "125747768", "url": "https://it.wikipedia.org/wiki?curid=1742134", "title": "Zonhoven", "text": "Zonhoven \u00e8 un comune belga di 20.060 abitanti, situato nella provincia fiamminga del Limburgo belga."}
{"id": "1742137", "revid": "125747780", "url": "https://it.wikipedia.org/wiki?curid=1742137", "title": "Zutendaal", "text": "Zutendaal \u00e8 un comune belga di 8.678 abitanti, situato nella provincia fiamminga del Limburgo belga."}
{"id": "1742138", "revid": "36426", "url": "https://it.wikipedia.org/wiki?curid=1742138", "title": "Edificio residenziale in piazza San Jacopino", "text": ""}
{"id": "1742141", "revid": "726373", "url": "https://it.wikipedia.org/wiki?curid=1742141", "title": "Vendetta (George Jonas)", "text": "Vendetta \u00e8 un libro, originariamente pubblicato nel 1984, dello scrittore-giornalista ungherese-canadese George Jonas. Narra, con pretesa di grande aderenza alla realt\u00e0, per quanto possibile, data la materia, le vicende della cosiddetta Operazione Collera di Dio, con cui gli israeliani avevano inteso punire i responsabili del Massacro di Monaco. Dal libro sono stati tratti il film per la televisione \"Sword of Gideon\", e l'opera cinematografica di Steven Spielberg \"Munich\" (2005).\nLa fonte principale di documentazione, per Jonas, \u00e8 costituita dal protagonista stesso, \"Avner\", un agente del Mossad cui \u00e8 affidata la missione clandestina di uccidere determinati militanti dell'OLP e di Settembre Nero in varie parti dell'Europa. Malgrado gli sforzi dichiarati (e verosimilmente anche effettivamente compiuti) dall'autore per documentarsi nel modo pi\u00f9 approfondito, sono state sollevate molte critiche all'attendibilit\u00e0 del racconto, anche da parte di ambienti dei .\nIl racconto.\nPremessa storica.\nSi apre con una concisa ma drammatica rievocazione del noto attentato terroristico contro la rappresentanza atletica israeliana alle Olimpiadi del 1972.\nSuccessivamente, l'attenzione passa sulla figura di Avner, di cui viene efficacemente tratteggiata, anche con sapiente ricorso all'analessi \"(flashback)\", la personalit\u00e0, a partire dalla storia personale e familiare.\n\u00c8 un giovane israeliano come tanti, fiero di aver prestato servizio militare in qualit\u00e0 di capitano dei \"commando\" IDF, e con il sogno (irrealizzato) di diventare pilota di jet.\nFiglio di genitori separati, ha un rapporto intenso ma difficile con il padre, chiuso nel suo precario stato di salute e rancoroso verso le istituzioni, in particolare il Mossad, che accusa di averlo sfruttato e rovinato. Naturalmente, ha sempre messo in guardia il figlio dal ripercorrere gli errori paterni, e quando apprende che il giovane \u00e8 stato raggiunto da una misteriosa missiva (il cui senso \u00e8 comunque palese ad entrambi gli uomini), cerca di imporsi duramente per evitare che egli sia arruolato dai \"servizi\".\nAvner, tuttavia, \u00e8 cresciuto nei \"kibbutz\", \u00e8 orgoglioso del proprio senso di appartenenza allo Stato \u2014 ed incuriosito/lusingato dall'enigmatica \"proposta di lavoro\" \u2014 e non accetta pertanto i consigli paterni.\nIn breve, diviene un agente segreto. Il libro racconta in maniera piuttosto gradevole la formazione professionale delle reclute Mossad, le selezioni attitudinali, le prime missioni (tra cui quella di \"air marshal\" presso la El Al).\nLa vera svolta si ha quando ad Avner viene proposto \u2014 da Golda Meir in persona \u2014 di guidare una squadra altamente specializzata e totalmente clandestina nell'ambito dell\"'Operazione Collera di Dio.\" Il \"team\", ufficialmente del tutto disconosciuto dal governo, avr\u00e0 l'unico scopo di eliminare fisicamente i \"ricercati\" di una lista preventivamente fornita dall'amministrazione. I \"killer\" agiranno in assoluta autonomia, logistica ed operativa, con gli unici vincoli di operare in Europa e non coinvolgere vittime innocenti.\nAvner si avvale pesantemente di contatti ambigui con un amico d'infanzia (conosciuto ai tempi della sua permanenza in Germania), divenuto una sorta di fiancheggiatore della RAF, ed ancor pi\u00f9 con un'organizzazione malavitosa, \"Le Group\", da cui finir\u00e0 per dipendere sul piano dei \"rifornimenti di materiale\" ed in parte su quello informativo.\nDopo alcuni successi ed alterne vicende, la squadra di Avner (nel frattempo ridotta a due soli sopravvissuti) riceve l'ordine di abbandonare la missione. Avner, minacciato dai \"servizi\" che non vorrebbero permettergli di ritirarsi a vita privata, ricorre con successo ai medesimi metodi contro i suoi colleghi/nemici, e riesce alla fine a \"rifarsi una vita\" con la moglie e la figlia negli Stati Uniti d'America.\nConsiderazioni etiche.\nBench\u00e9 Avner ed i suoi si sforzassero di non filosofeggiare tanto intorno alla loro missione, il libro d\u00e0 conto del fatto che essi si ponevano l'interrogativo di che cosa li distinguesse dal comune terrorista, tanto pi\u00f9 che spesso gli obiettivi venivano colpiti a tradimento e nell'impossibilit\u00e0 di difendersi.\nLa giustificazione morale del loro agire veniva individuata nel fatto che si trattava di colpire persone responsabili di gravi fatti di sangue, e che la squadra di Avner aveva la rigidissima consegna di non coinvolgere vittime casuali, laddove nelle azioni terroristiche comunemente si colpiscono del tutto indiscriminatamente persone che hanno il solo torto di trovarsi nel posto \"sbagliato\" al momento \"sbagliato\"."}
{"id": "1742142", "revid": "125747418", "url": "https://it.wikipedia.org/wiki?curid=1742142", "title": "Bocholt (Belgio)", "text": "Bocholt \u00e8 un comune belga di 13.110 abitanti, situato nella provincia fiamminga del Limburgo belga.\nQui viene prodotta la birra \"Martens\", una delle tante birre prodotte in Belgio ed esportate anche in Italia."}
{"id": "1742143", "revid": "15703950", "url": "https://it.wikipedia.org/wiki?curid=1742143", "title": "Bourg-L\u00e9opold", "text": ""}
{"id": "1742144", "revid": "152416", "url": "https://it.wikipedia.org/wiki?curid=1742144", "title": "Joey Triviani", "text": ""}
{"id": "1742147", "revid": "125747483", "url": "https://it.wikipedia.org/wiki?curid=1742147", "title": "Hamont-Achel", "text": "Hamont-Achel \u00e8 un comune belga di abitanti, situato nella provincia fiamminga del Limburgo belga."}
{"id": "1742150", "revid": "125747513", "url": "https://it.wikipedia.org/wiki?curid=1742150", "title": "Hechtel-Eksel", "text": "Hechtel-Eksel \u00e8 un comune belga di 11.517 abitanti, situato nella provincia fiamminga del Limburgo belga.\nDurante la seconda guerra mondiale fu base di operazioni per il XXX corpo d'armata inglese nell'ambito dell'operazione Market Garden."}
{"id": "1742151", "revid": "2036605", "url": "https://it.wikipedia.org/wiki?curid=1742151", "title": "Prefettura del pretorio delle Gallie", "text": "La prefettura del pretorio delle Gallie (latino: \"praefectura praetorio Galliarum\") era una delle quattro prefetture del pretorio in cui era suddiviso amministrativamente e militarmente il tardo Impero romano. \nIstituzione.\nQuesta prefettura potrebbe essere stata istituita dopo la morte di Costantino I nel 337, quando l'Impero fu diviso tra i suoi figli e Costantino II ricevette le province occidentali, con un prefetto del pretorio come suo primo aiutante. Non si pu\u00f2 escludere per\u00f2 che sia stata istituita una quindicina di anni prima, nel 320, quando al figlio primogenito Crispo, fu affidata la difesa militare della Gallia, affiancato da un prefetto del pretorio.\nDescrizione.\nLa prefettura includeva le seguenti Diocesi:\nDopo la definitiva divisione dell'Impero nel 395, entr\u00f2 a far parte dell'Impero romano d'Occidente. La capitale della prefettura fu, fino al 407 (anche se alcune stime portano indietro questa data al 395), \"Augusta Treverorum\", per poi essere spostata ad \"Arelate\". Nel 477 la prefettura si dissolse, in quanto le aree sotto il suo controllo furono occupate dai Visigoti.\nNel 510 il re degli Ostrogoti Teodorico il Grande ricre\u00f2 la prefettura per controllare la piccola porzione di Gallia che aveva appena conquistato, la Provenza, ponendo la capitale ad \"Arelate\". Lo scioglimento definitivo si ebbe con la conquista dei Franchi, nel 536, quando gli Ostrogoti fronteggiavano l'invasione dell'Impero romano d'Oriente in Italia."}
{"id": "1742156", "revid": "125747539", "url": "https://it.wikipedia.org/wiki?curid=1742156", "title": "Houthalen-Helchteren", "text": "Houthalen-Helchteren \u00e8 un comune belga di 30.050 abitanti, situato nella provincia fiamminga del Limburgo belga."}
{"id": "1742158", "revid": "1514393", "url": "https://it.wikipedia.org/wiki?curid=1742158", "title": "Scotom", "text": ""}
{"id": "1742159", "revid": "110157", "url": "https://it.wikipedia.org/wiki?curid=1742159", "title": "Kinrooi", "text": "Kinrooi \u00e8 un comune belga di 12.098 abitanti, situato nella provincia fiamminga del Limburgo belga."}
{"id": "1742162", "revid": "125747557", "url": "https://it.wikipedia.org/wiki?curid=1742162", "title": "Lommel", "text": "Lommel \u00e8 un comune belga di 32.141 abitanti, situato nella provincia fiamminga del Limburgo belga. \nLommel \u00e8 la terza citt\u00e0 commerciale del Limburgo e gode di numerose aree verdi e naturistiche fra le quali il Watering ed il Sahara di Lommel. Negli ultimi anni la citt\u00e0 ha conosciuto uno sviluppo notevole tanto dal punto di visto economico che turistico. Lommel \u00e8 la quarta citt\u00e0 del Belgio per numero di pernottamenti nelle strutture alberghiere (oltre 1 milione l'anno), superata solo da Bruxelles, Anversa e Bruges. Centro importante anche dal punto di vista sportivo, Lommel vanta infatti tre ciclisti professionisti in attivit\u00e0, Wim De Vocht, Kevin Hulsmans e Johan Van Summeren (vincitore della Parigi-Roubaix 2011), gli ultimi due nativi della citt\u00e0 limburghese e Kathleen Smet, campionessa europea e mondiale di triathlon, da anni residente a Lommel."}
{"id": "1742165", "revid": "110157", "url": "https://it.wikipedia.org/wiki?curid=1742165", "title": "Maaseik", "text": "Maaseik (in limburghese \"Mezeik\") \u00e8 un comune belga di 23.879 abitanti, situato nella provincia fiamminga del Limburgo belga.\n\u00c8 anche la citt\u00e0 che ha dato i natali al pittore fiammingo Jan Van Eyck."}
{"id": "1742166", "revid": "287204", "url": "https://it.wikipedia.org/wiki?curid=1742166", "title": "Clessidra (asterismo)", "text": "La Clessidra \u00e8 un asterismo che in realt\u00e0 coincide con l'intero corpo della costellazione di Orione.\nLa gigantesca figura di Orione in cielo pu\u00f2 essere vista anche come una gigantesca clessidra a contenitori contrapposti, che si \"ribalta\" al suo sorgere e tramontare e appare, grazie alla sua simmetria, perfettamente somigliante ad una clessidra, qualunque sia la sua orientazione in cielo.\nIl grande rettangolo formato dalle stelle Betelgeuse, Bellatrix, Rigel e Saiph formano i vertici della clessidra, da dove partono anche le assi laterali, mentre in corrispondenza della Cintura di Orione si trova la strozzatura, che separa i due contenitori contenenti l'acqua o la sabbia."}
{"id": "1742169", "revid": "110157", "url": "https://it.wikipedia.org/wiki?curid=1742169", "title": "Meeuwen-Gruitrode", "text": "Meeuwen-Gruitrode \u00e8 un comune belga di abitanti, situato nella provincia fiamminga del Limburgo belga."}
{"id": "1742172", "revid": "767487", "url": "https://it.wikipedia.org/wiki?curid=1742172", "title": "Neerpelt", "text": "Neerpelt \u00e8 un comune belga di 16.156 abitanti, situato nella provincia fiamminga del Limburgo belga."}
{"id": "1742178", "revid": "125747581", "url": "https://it.wikipedia.org/wiki?curid=1742178", "title": "Overpelt", "text": "Overpelt \u00e8 un comune belga di 13.581 abitanti, situato nella provincia fiamminga del Limburgo belga."}
{"id": "1742179", "revid": "339392", "url": "https://it.wikipedia.org/wiki?curid=1742179", "title": "Orabi Pasha", "text": ""}
{"id": "1742181", "revid": "339392", "url": "https://it.wikipedia.org/wiki?curid=1742181", "title": "Urabi Pasha", "text": ""}
{"id": "1742183", "revid": "934626", "url": "https://it.wikipedia.org/wiki?curid=1742183", "title": "Ernest Mandel", "text": "Biografia.\nMandel nacque a Francoforte sul Meno, in Germania, da genitori polacchi di origine ebraica, ma crebbe ad Anversa, nelle Fiandre (in Belgio). Attratto sin da giovane dalle teorie marxiste, anche a causa del clima famigliare (entrambi i genitori avevano attivamente militato nella Lega Spartachista in Germania ed il padre era stato un buon amico del bolscevico Karl Radek), Mandel s'iscrisse nelle file della sezione belga della Quarta Internazionale nel 1939, divenendo amico di Abraham L\u00e9on, che aveva conosciuto in seno al movimento socialista sionista \"Hashomer Hatzair\", le cui posizioni sui temi dell'ebraismo e del sionismo esercitarono su di lui una raguardevole influenza.\nAll'et\u00e0 di 19 anni, divenne un membro del Comitato centrale della sezione belga della Quarta e tre anni dopo, nel 1944, partecipa alla sua prima conferenza europea in seno alla stessa. Poco tempo dopo, viene tratto in arresto per la terza volta, venendo cos\u00ec recluso, in quanto ebreo e comunista, nel campo di concentramento nazista di Mittelbau-Dora, dove rester\u00e0 detenuto per il resto del conflitto, al termine del quale divenne uno dei leader chiave della nuova direzione internazionale che Michel Pablo ed altri stavano ricostituendo in seno al movimento trotskista. Si distinse fin da subito come redattore dei testi, organizzatore infaticabile e teorico competente. Nel 1946, a soli 23 anni, Mandel viene eletto nel Segretariato Internazionale. Durante questo periodo diede significativi contributi su due questioni importanti che la direzione internazionale doveva fronteggiare: la guerra arabo-israeliana in Palestina e l'ambigua natura della struttura di classe dell'Unione Sovietica.\nTra gli anni quaranta e gli anni cinquanta, parallelamente alla sua attivit\u00e0 politica, \u00e8 redattore di molti giornali, tra cui \"Het Parool\", \"Le Peuple\", \"l'Observateur\" e l\"'Agence France-Presse\"; inoltre, \u00e8 consigliere del dirigente della F\u00e9d\u00e9ration G\u00e9n\u00e9rale du Travail de Belgique Andr\u00e9 Renard. Nel 1956, fonda, assieme ad alcuni membri dell'ala sinistra del Partito Socialista belga, il settimanale \"La Gauche\".\nNel 1963, figura tra i principali artefici della costituzione del Segretariato Unificato della Quarta Internazionale, la cui sezione pi\u00f9 importante \u00e8 la francese LCR; in Italia, invece, vi sono i Gruppi Comunisti Rivoluzionari (GCR), poi LCR. Dopo la rottura con Pablo nel 1964, Mandel diventer\u00e0 dirigente incontrastato della Quarta Internazionale.\nLo stesso anno \u00e8 espulso, con molti altri, dal Partito Socialista belga. Prende parte alla creazione del \"Parti wallon des travailleurs\" e, nel 1971, della \"Ligue r\u00e9volutionnaire des travailleurs \", che diventer\u00e0 poi la sezione belga della Quarta Internazionale. Nel 1972, consegue il dottorato di ricerca in economia presso l'Universit\u00e0 di Berlino e, nel 1978, diventa docente d'economia presso la \"Vrije Universiteit\" di Bruxelles.\nNel 1982, con Livio Maitan ed il sostegno della Quarta Internazionale, crea l'Istituto Internazionale per la ricerca e la formazione. Muore a Bruxelles nel 1995, a seguito d'una crisi cardiaca. \u00c8 ricordato per le sue numerose opere di divulgazione scientifica della teoria economico-politica marxista (estremamente compiute e precise e, allo stesso tempo, molto accessibili), mentre, in ambito di ricerca strettamente economico, il suo contributo maggiore riguarda la teoria delle onde lunghe nelle crisi cicliche del capitalismo, in cui rielabora i pioneristici studi in materia dell'economista sovietico Nikolai Kondratiev."}
{"id": "1742185", "revid": "116098311", "url": "https://it.wikipedia.org/wiki?curid=1742185", "title": "M\u00e4rkisch Luch", "text": "M\u00e4rkisch Luch \u00e8 un comune di abitanti del Brandeburgo, in Germania.\nAppartiene al circondario della Havelland ed \u00e8 amministrato dall'Amt Nennhausen.\nStoria.\nIl comune venne formato il 31 dicembre 2002 dalla fusione dei comuni di Barnewitz, Buschow, Garlitz e M\u00f6thlow.\nSuddivisione amministrativa.\nIl comune di M\u00e4rkisch Luch \u00e8 composto di 4 centri abitati (\"Ortsteil\"):"}
{"id": "1742186", "revid": "923674", "url": "https://it.wikipedia.org/wiki?curid=1742186", "title": "Peer (Belgio)", "text": "Peer \u00e8 un comune belga di 16.216 abitanti, situato nella provincia fiamminga del Limburgo belga.\nKleine-Brogel Air Base.\nKleine Brogel \u00e8 una frazione che fa parte di Peer, include la base aerea militare americana della United States Air Force. "}
{"id": "1742188", "revid": "149727", "url": "https://it.wikipedia.org/wiki?curid=1742188", "title": "Barnewitz", "text": ""}
{"id": "1742191", "revid": "33689", "url": "https://it.wikipedia.org/wiki?curid=1742191", "title": "Unit\u00e0 Aurora", "text": ""}
{"id": "1742193", "revid": "118487812", "url": "https://it.wikipedia.org/wiki?curid=1742193", "title": "Alken (Belgio)", "text": "Alken \u00e8 un comune belga di 11.499 abitanti, situato nella provincia fiamminga del Limburgo belga."}
{"id": "1742195", "revid": "124877170", "url": "https://it.wikipedia.org/wiki?curid=1742195", "title": "Palmito", "text": "Il palmito o pi\u00f9 comunemente cuore di palma \u00e8 un tipo di alimento ricavato da alcuni tipi di palma, come l'a\u00e7a\u00ec, il baba\u00e7u, la ju\u00e7ara, il chontaduro.\nPaesi produttori e consumatori.\nQueste specie di palme vengono coltivate soprattutto in Sudamerica, Brasile, Ecuador, Paraguay e Argentina, nelle zone paludose e lungo i fiumi tropicali. Storicamente il Brasile era il maggior produttore ed esportatore del palmito, ruolo che ora spetta all'Ecuador, che a partire dagli anni novanta \u00e8 divenuto il maggior punto di riferimento per l'approvvigionamento di questo alimento nel mondo. \nIl maggior importatore al mondo \u00e8 la Francia, seguita da Argentina, Stati Uniti, il cui mercato \u00e8 soddisfatto in buona parte dalla produzione costaricana, e Cile.\nCaratteristiche.\nIl cuore di palma vero e proprio \u00e8 il midollo della parte vegetativa posta sulla sommit\u00e0 di alcune variet\u00e0 di palma: Euterpe oleracea, Bactris gasipae, Euterpe edulis. Per ricavare il midollo \u00e8 necessario che la palma abbia almeno 10-15 anni, quando pu\u00f2 raggiungere i 20 metri d'altezza ed essere abbattuta per la raccolta.\nIl cuore della palma pu\u00f2 arrivare a pesare 3\u00a0kg, ed \u00e8 ricoperto da foglie fibrose non commestibili. Il palmito rappresenta ecologicamente un grande spreco, dato che per ricavare 1\u00a0kg di palmito bisogna abbattere 2 palme; negli ultimi anni per\u00f2 il palmito viene ricavato soprattutto dalle palme abbattute per la creazione di strade.\nLa Francia \u00e8 attualmente il maggior consumatore mondiale di palmito.\nValori nutrizionali.\nIl palmito non ha elementi nutrizionali di grande rilevanza, a parte il ferro in quantit\u00e0 di circa 3,6 mg per 100g di prodotto.\nI valori nutrizionali si riferiscono a una porzione di 146 g di prodotto"}
{"id": "1742197", "revid": "71155", "url": "https://it.wikipedia.org/wiki?curid=1742197", "title": "Conte Benedetto Giovanelli", "text": ""}
{"id": "1742198", "revid": "149727", "url": "https://it.wikipedia.org/wiki?curid=1742198", "title": "Buschow", "text": ""}
{"id": "1742200", "revid": "1632387", "url": "https://it.wikipedia.org/wiki?curid=1742200", "title": "Liana", "text": "Una liana \u00e8 una pianta rampicante, in genere legnosa, che nasce al livello del suolo e si arrampica sui tronchi di altri alberi per raggiungerne le chiome, in modo da riuscire a prendere quanta pi\u00f9 luce possibile. Alcune liane sono in grado di reggere il peso di un uomo.\nDefinizione.\nIl termine \"liana\" non definisce un gruppo tassonomico, ma piuttosto la modalit\u00e0 di crescita di alcune piante appartenenti a famiglie diverse.\nLa caratteristica principale \u00e8 un adattamento evolutivo acquisito nella corsa verso la luce sfruttando gli alberi come supporto a cui attaccarsi, senza bisogno di sviluppare un fusto molto resistente. Le liane non sono in generale piante parassite, ma possono entrare in competizione con gli alberi cui si appoggiano e influiscono sull'ecologia complessiva dell'ambiente in cui vivono.\nDistribuzione.\nLe liane sono pi\u00f9 abbondanti nelle foreste tropicali e pluviali. Spesso formano dei grovigli inestricabili e dei ponti tra un albero e l'altro, usati dagli animali arboricoli come i lemuri, per spostarsi attraverso la foresta.\nAlcune specie lianose come le \"Clematis\", o l'edera sono diffuse nelle zone temperate e quindi nei nostri boschi. La macchia mediterranea \u00e8 ricchissima di liane spesso spinose come la stracciabrache, la \"Clematis flammula\", la robbia o gli \"Asparagus\".\nCaratteristiche.\nLe liane entrano in competizione con gli alberi a cui si attaccano e possono ridurne fortemente la crescita, la riproduzione, aumentarne la mortalit\u00e0, impedire alle giovani pianticelle di attecchire, alterando cos\u00ec il ciclo di rigenerazione delle foreste. \nLe liane forniscono d'altra parte una via di accesso alla chioma degli alberi per molte specie di animali arboricoli, tra cui formiche e piccoli invertebrati, lucertole, roditori, bradipi, scimmie e lemuri. Nella foresta pluviale del Madagascar, molte proscimmie utilizzano l'intreccio delle liane per spostarsi nel fitto degli alberi, mentre i lemuri preferiscono alberi con liane per i loro ricoveri notturni. \nLe liane, con il loro intreccio, possono consentire agli alberi di resistere meglio ai venti impetuosi, come quelli associati agli uragani o alle tempeste tropicali. Questo stesso intreccio pu\u00f2 per\u00f2 anche provocare una caduta a catena di alberi collegati tra loro.\nCome era gi\u00e0 stato notato da Charles Darwin, poich\u00e9 le liane si appoggiano ad altre piante, possono anche utilizzare le risorse di queste piante per la crescita e la riproduzione. In generale le liane hanno un effetto complessivamente negativo per le piante a cui si attaccano; il tasso di crescita delle piante con liane \u00e8 in generale inferiore, in quanto possono venire danneggiate per abrasione meccanica e soprattutto per strangolamento. Inoltre le liane consentono che la chioma delle grandi piante sia raggiungibile da animali che si nutrono delle loro foglie. Per questo, gli alberi privi di liane sono in generale avvantaggiati, tanto che alcune specie hanno addirittura sviluppato dei sistemi di protezione dalle liane."}
{"id": "1742201", "revid": "149727", "url": "https://it.wikipedia.org/wiki?curid=1742201", "title": "Garlitz", "text": ""}
{"id": "1742204", "revid": "149727", "url": "https://it.wikipedia.org/wiki?curid=1742204", "title": "M\u00f6thlow", "text": ""}
{"id": "1742207", "revid": "110157", "url": "https://it.wikipedia.org/wiki?curid=1742207", "title": "Heers", "text": "Heers \u00e8 un comune belga di 6.812 abitanti, situato nella provincia fiamminga del Limburgo belga."}
{"id": "1742210", "revid": "1265762", "url": "https://it.wikipedia.org/wiki?curid=1742210", "title": "Herstappe", "text": "Herstappe \u00e8 un comune belga di 85 abitanti, situato nella provincia fiamminga del Limburgo belga. Fa parte dei comuni a facilitazione linguistica."}
{"id": "1742213", "revid": "125747534", "url": "https://it.wikipedia.org/wiki?curid=1742213", "title": "Hoeselt", "text": "Hoeselt \u00e8 un comune belga di 9.343 abitanti, situato nella provincia fiamminga del Limburgo belga."}
{"id": "1742220", "revid": "125747345", "url": "https://it.wikipedia.org/wiki?curid=1742220", "title": "Kortessem", "text": "Kortessem \u00e8 un comune belga di 8.153 abitanti, situato nella provincia fiamminga del Limburgo belga."}
{"id": "1742221", "revid": "228587", "url": "https://it.wikipedia.org/wiki?curid=1742221", "title": "Emeroteca dell'Universit\u00e0 di Firenze", "text": "L'ex-Emeroteca dell'Universit\u00e0 di Firenze, ex-Sede della Societ\u00e0 Singer a Firenze, si trova in via Cittadella al numero 7.\nStoria.\nL'edificio venne costruito su progetto dell'architetto Italo Gamberini nel 1938 come nuova sede della Compagnia a Firenze.\nAttualmente \u00e8 sede di alcuni uffici e servizi universitari (Segreteria Studenti delle Facolt\u00e0 di Economia e Commercio, di Scienze Politiche e di Giurisprudenza, Archivio storico e di deposito dell'Universit\u00e0).\nContesto urbanistico.\nL'edificio sorge in fregio alla via Cittadella, interna al perimetro delimitato dalle arterie di grande traffico del viale Fratelli Rosselli, del viale Belfiore e di via Guido Monaco, in un'area di formazione tardo-ottocentesca prossima alla stazione di Santa Maria Novella. Non si confronta con altre architetture di rilievo, proponendosi pi\u00f9 che altro come \"ricucitura di una cortina edilizia precedentemente costituita\".\nArchitettura.\nElevato su due piani fuori terra, il lungo fronte dell'edificio si caratterizza per il rivestimento uniforme in cotto antico rosato, montato a rettangoli sfalsati ed intercalati con listelli, sul quale spiccano le incorniciature in travertino delle aperture poste in serrata successione: in numero di cinque, pi\u00f9 ampie, al pian terreno per l'illuminazione degli ambienti gi\u00e0 adibiti ad officine, e in numero di dieci, alte e strette, al primo piano per le postazioni di lavorio degli impiegati.\nAlla base dell'edificio una fascia di listelli posti in orizzontale funge da zoccolatura, mentre al di sopra dell'ingresso principale i listelli incorniciano le quattro finestrine che all'interno danno luce ai locali in origine utilizzati come spogliatoi. Conclude la facciata una cornice in travertino dal leggero aggetto. Alle estremit\u00e0 del fronte si aprono gli accessi: quello principale, per gli uffici, a sinistra, e all'estremit\u00e0 opposta l'ingresso carrabile per il retrostante magazzino.\nInterni.\nAll'interno, il mutamento di destinazione d'uso - da uffici e laboratori di una societ\u00e0 commerciale a segreterie e servizi universitari - non ha sostanzialmente variato la distribuzione degli ambienti.\nSuperati due gradini di accesso ci si immette nell'atrio, pavimentato in piastrelle di marmo giallo e controsoffittato in gesso con pannelli a finto incannicciato.\nNell'atrio si aprono due porte e si diparte la scala in marmo bianco di collegamento con il piano superiore, illuminata da un lucernario circolare.\nSulla sinistra del ripiano di arrivo inizia la ex-galleria del pubblico, su cui si affacciano le porte dei diversi uffici. La galleria, chiusa sul fondo da una vetrata, \u00e8 pavimentata in piastrelle di marmo rosso ricomposto ed \u00e8 illuminata da grandi lucernari rettangolari con lastre di termolux.\nL'accesso al magazzino, all'estremit\u00e0 destra del fronte, immette in un lungo corridoio carrabile fino all'ampio spazio dell'ex-magazzino, dotato di copertura piana sostenuta da pilastri nella quale si ritagliano i grandi lucernari rettangolari per l'illuminazione dell'ambiente. Attualmente questo settore dell'edificio versa in stato di totale abbandono.\nFortuna critica.\nCaratterizzato, secondo la critica dell'epoca, da \"chiarezza, semplicit\u00e0, senso di armonia, solidit\u00e0, doti toscane\", nel panorama dell'opera di Gamberini l'edificio costituisce, secondo la critica recente, \"l'espressione del ripiegamento su posizioni di generico gusto novecentista\" ; \u00e8 da sottolineare, tuttavia, la \"costante attenzione\" dimostrata dal progettista nell'uso dei diversi materiali componenti il rivestimento della facciata."}
{"id": "1742223", "revid": "116098370", "url": "https://it.wikipedia.org/wiki?curid=1742223", "title": "Nennhausen", "text": "Nennhausen \u00e8 un comune di abitanti del Brandeburgo, in Germania.\nAppartiene al circondario della Havelland ed \u00e8 amministrato dall'Amt Nennhausen.\nStoria.\nNel 2003 vennero aggregati al comune di Nennhausen i comuni di Bamme, Gr\u00e4ningen e M\u00fctzlitz.\nSuddivisione amministrativa.\nIl comune di Nennhausen si compone di 6 centri abitati (\"Ortsteil\"):"}
{"id": "1742224", "revid": "33689", "url": "https://it.wikipedia.org/wiki?curid=1742224", "title": "Mushroom Kingdom", "text": ""}
{"id": "1742225", "revid": "671029", "url": "https://it.wikipedia.org/wiki?curid=1742225", "title": "Lanaken", "text": "Lanaken \u00e8 un comune belga di 8.678 abitanti, situato nella provincia fiamminga del Limburgo belga."}
{"id": "1742226", "revid": "46291", "url": "https://it.wikipedia.org/wiki?curid=1742226", "title": "Tilia platyphyllos", "text": "Il tiglio nostrano (Tilia platyphyllos ), noto anche col nome di tiglio nostrale \u00e8 un albero caducifoglio della famiglia delle Malvacee.\nDescrizione.\nAlbero alto fino a 40 m, a foglie caduche, cuoriformi, a margine seghettato, con la pagina inferiore pubescente, con ciuffetti di peli biancastri negli angoli delle nervatura, che a maggio-giugno portano all'ascella i fiori profumati, forniti di brattea, di colore bianco-giallastro e riuniti in infiorescenze pendenti formate da 2-5 fiori ermafroditi, i frutti sono piccole capsule con costole sporgenti, ed endocarpo duro e legnoso.\nIbridazione e distinzione da specie simili.\n\"Tilia platyphyllos\" \u00e8 diffuso nell'Europa continentale e nel Caucaso\nIn Italia esistono, allo stato spontaneo, solo due specie di tigli, ossia questa specie e \"Tilia cordata\". Le due specie si ibridano fra loro dando origine a \"Tilia \u00d7 europaea\" (detto anche \"Tilia \u00d7 vulgaris)\", entit\u00e0 sovente usata nei parchi urbani e nelle alberature.\nLa distinzione fra le due specie pure non \u00e8 difficile, se si osservano le piante con attenzione, e pu\u00f2 basarsi su questi elementi:\nUsi.\n\u00c8 molto noto anche come pianta mellifera, \u00e8 bottinata dalla api ottenendo un miele, spesso monoflorale, che ha cristallizzazione lenta.\nIl legno di questo tiglio \u00e8 usato al pari di quello dell'altra specie simile, \"Tilia cordata\"."}
{"id": "1742229", "revid": "110157", "url": "https://it.wikipedia.org/wiki?curid=1742229", "title": "Riemst", "text": "Riemst \u00e8 un comune belga di 16.478 abitanti, situato nella provincia fiamminga del Limburgo belga."}
