{"id": "1776567", "revid": "287204", "url": "https://it.wikipedia.org/wiki?curid=1776567", "title": "Episodi di Hazzard (seconda stagione)", "text": "Come ai vecchi tempi.\nTrama.\nI vecchi contrabbandieri di whiskey, tra cui zio Jesse e Boss Hogg, si ritrovano come ogni anno al Boar's Nest per rivivere i tempi andati insieme ad amici e parenti. Bo accende la disputa sul miglior pilota tra Boss e zio Jesse, cos\u00ec si decide per una gara tra loro due, che arriva a superare il confine della contea dove ancora lo sceriffo \"arpione\" Loomis detta legge. Boss vuole vincere a ogni costo.\nLa febbre dell'oro.\nTrama.\nHarkness e i suoi due compari si scontrano con Bo e Luke, i quali lo portano da Cooter e in banca da Boss Hogg. Qui deposita una borsa di lingotti d'oro pagando 25.000 dollari con la clausola firmata che, in caso di rapina, Boss risarcisca Harkness di tre milioni di dollari. La rapina dei lingotti avviene, i Duke vengono incolpati, ma Luke scopre che l'oro \u00e8 finto e Boss \u00e8 stato raggirato.\nLadri di bestiame.\nTrama.\nBo e Luke, spiati da Rosco e Enos, fanno visita ai Tolliver e ne provano il cavallo da corsa trovandolo eccellente. Rosco avverte subito Boss Hogg che blocca l'acquisto di un cavallo da un certo Dunlap, per la gara indetta da sua moglie Lulu. Boss vuole il cavallo dei Tolliver, ma solo per scommetterci sopra. Intanto anche l'indispettito Dunlap vuole quel cavallo e, con il suo compare, lo rapisce, creando scompiglio tra i Duke, Boss Hogg e i Tolliver.\nPunto d'incontro.\nTrama.\n\"Black Jack\" Bender \u00e8 un gangster che indice un incontro con il \"sindacato\" nelle prigioni di Hazzard, noleggiate per 10.000 dollari dall'ignaro Boss Hogg. Bo e Luke, che quasi si scontrano con gli scagnozzi di Bender, vogliono vederci chiaro e, dopo aver scoperto tutto, provano a fermarli con l'aiuto di zio Jesse, Daisy, Cooter e Cletus.\nPirati della strada.\nTrama.\nTre loschi figuri, di cui uno travestito da sceriffo, prima vendono e poi rapiscono un camion pieno di televisori sottocosto, destinato a Boss Hogg. Il vice-sceriffo Cletus, momentaneo sostituto dell'operato di appendicite Enos, viene accusato del furto dal camionista derubato. Bo e Luke, nel tentativo di scagionarlo, vengono a loro volta accusati di complicit\u00e0.\nIl fantasma del Generale Lee.\nTrama.\nMentre Bo e Luke fanno il bagno in uno stagno, due tipi (Ernie e Phil) rubano il Generale Lee incustodito. Rosco e Enos li inseguono credendoli i Duke e quando finiscono in un lago, trovandone solo i vestiti, pensano alla fine di Bo e Luke. Saputa la cosa, Boss Hogg tenta di incolparli del furto di un orologio d'oro per truffare l'assicurazione, ma Ernie e Phil gli ruberanno la cassaforte. Saranno i \"resuscitati\" Bo e Luke a sistemare le cose.\nI Duke a Cale Yarborough.\nTrama.\nA causa di un segnale manomesso da Rosco, Bo e Luke sconfinano trovandosi nella propriet\u00e0 segreta di Cale Yarborough, un noto pilota NASCAR. Cale sta provando un congegno che aumenta le prestazioni dell'auto, ma \u00e8 braccato dai fratelli Jethro che tentano di impossessarsene anche con l'aiuto di Boss Hogg.\nContrabbando ad Hazzard.\nTrama.\nRosco e Enos sorvegliano Augie Detweiller cercando di scoprire cosa contrabbanda nelle vecchie auto che ricicla. Cooter porta anche Bo e Luke a collaborare con Detweiller, cos\u00ec proprio loro scoprono che contrabbanda motori nuovi, rubati in zona qualche tempo prima.\nTestimone d'accusa.\nTrama.\nBoss Hogg \u00e8 un testimone chiave per incriminare un noto gangster, ma due scagnozzi dello stesso, che incontrano accidentalmente Bo e Luke, stanno cercando Boss per ucciderlo. Il Programma protezione testimoni decide di nascondere Boss dai Duke, mentre Rosco prende in tutto e per tutto il posto di Boss con disappunto di quest'ultimo.\nCara dolce nonna Annie.\nTrama.\nLa cara nonnina Annie, che non ha smesso il lavoro di falsario del defunto (e presunto) marito, paga per sbaglio Bo e Luke, per alcuni lavori di riparazione, con dollari falsi. Venutolo a sapere dal suo barista, Boss Hogg si impossessa di quegli \"stampi per dolci\" per rivenderli ad un gangster che cercher\u00e0 di ucciderlo perch\u00e9 Bo, Luke e B. B. Davenport (cugino e sostituto di Cooter) glieli hanno sottratti.\nGiorno di elezioni.\nTrama.\nAd Hazzard arriva Thelma Claire \"T. C.\" Rogers: bionda, carina e vecchia conoscenza di Bo e Luke che vuole diventare la nuova amministratrice finanziaria di Hazzard, vendicando la sconfitta ingiusta di Boss Hogg ai danni di suo padre 15 anni prima. Boss, saputa la cosa, cercher\u00e0 in tutto e per tutto di ostacolarla, ma i Duke la aiuteranno coinvolgendo anche il timido messo comunale Emery Potter.\nArrestate zio Jesse.\nTrama.\nLe \"spogliarelliste\" sono 4 ragazze che, dopo aver sparato al radiatore di un'auto con il conseguente allontanamento del titolare, la depredano di tutti gli eventuali pezzi di ricambio, che poi rivendono con il benestare di Boss Hogg. Zio Jesse si trova ad osservare un'auto depredata: finendo, accusato, in prigione. Bo, Luke, Daisy e Cooter si daranno da fare per scoprire la verit\u00e0.\nIl duca dei Duke.\nTrama.\nL'inglese Gaylord Duke viene a far visita ai suoi parenti ad Hazzard, chiedendo aiuto per un'eredit\u00e0. Ma, dalle sue informazioni errate, zio Jesse scopre che \u00e8 un impostore.\nLa fuga di Susi.\nTrama.\nSusi Holmes \u00e8 la figlia del re del petrolio C. J. Holmes, che si nasconde nel Generale Lee dopo essere fuggita dall'auto dei due investigatori di suo padre. Tutto perch\u00e9 suo padre non approva la storia d'amore che Susi ha con uno studente universitario di umili origini, ma grazie ai Duke si sistemer\u00e0 ogni cosa.\nLa distilleria corazzata.\nTrama.\n\"Hard\" Luck Jones, nonostante sia continuamente braccato dallo sceriffo Buchanon, continua a distillare whiskey di contrabbando. Zio Jesse prova a fargli cambiare idea inutilmente, tanto che i Duke lo aiutano quando ruba a Boss Hogg un carro-armato per infilarci dentro la sua distilleria. Per\u00f2 il carro-armato di Boss non serve solo per istituire un museo di cimeli di guerra, ma anche per nascondere sigarette di contrabbando...\nIl tesoro di Hazzard.\nTrama.\nUna professoressa di storia, Laura Bardsley, sta cercando una cassetta sepolta ad Hazzard contenente le paghe dei soldati e alcuni documenti della Guerra Civile del 1862. Con l'aiuto dei Duke riuscir\u00e0 nell'intento, sgominando due banditi e lasciando quei soldi a Boss Hogg...\nNell'edizione italiana, Enzo Garinei presta la voce al bandito.\nL'agente Daisy Duke.\nTrama.\nNel tentativo di chiedere un aumento per Daisy, Luke ne ottiene da Boss il licenziamento. Cos\u00ec, grazie alla legge sulle pari opportunit\u00e0, diventa agente a fianco di Enos. Le cose si complicano quando si fa scappare due pericolosi malviventi... Alla fine Boss la riassumer\u00e0 al Boar's Nest perch\u00e9 la sua assenza ha generato un calo di clienti.\nChi ha visto Loretta Lynn.\nTrama.\nGrazie ad una deviazione finta messa da Rosco, il pullman di Loretta Lynn, famosa cantante country, fa una breve sosta al Boar's Nest. Per\u00f2 anche un trio, intento a vendicarsi di una casa discografica di Nashville, segue la deviazione fasulla e, al Boar's Nest, sequestra il pullman con Loretta Lynn. Boss, al solito, incolpa i Duke che si mettono all'inseguimento: alla fine tutto finisce per il meglio.\nJudy Emery.\nTrama.\nJudy Emery \u00e8 un texas-ranger venuto ad Hazzard per arrestare \"serpente\" Harmon e la sua gang. Ci riuscir\u00e0 grazie all'incontro e all'aiuto di Bo e Luke.\nIl ritorno dei fazzoletti rossi.\nTrama.\nBoss Hogg, aiutato dall'ignara Daisy, indice un concorso per Miss Porchetta con i soldi destinati ad un centro sociale per anziani. Ci\u00f2 indispettisce un gruppo di anziani con il volto coperto da una bandana rossa, i fazzoletti rossi, che non esitano a far esplodere una miniera e una distilleria di Boss. Zio Jesse, ex fazzoletto rosso, ricorda loro che sono passati 40 anni e che finiranno nei guai...\nSquadra speciale femminile.\nTrama.\nBo e Luke vengono fermati da Rosco perch\u00e9 lo scaldabagno inscatolato che trasportano sporge troppo. Quando i tre scoprono che nel cartone non c'\u00e8 lo scaldabagno, ma una serie di pacchi di marijuana, Bo e Luke si danno alla fuga. Insieme all'investigatore privato Mason Dixon e alle sue due belle aiutanti, Bo e Luke scopriranno che \u00e8 Dempsey che si occupa di trasporto illegale di marijuana.\nRiposa in pace Henry Flatt.\nTrama.\nI Duke incontrano Henry Flatt, un truffatore che si \u00e8 dato per morto durante la guerra perch\u00e9 aveva truffato Boss Hogg per 20.000 dollari. Quando scoprono che Boss vuole eliminare il cimitero dei veterani di guerra per costruirci una strada, i Duke faranno di tutto per salvare il cimitero e perch\u00e9 il segreto di Henry Flatt rimanga tale.\nI cugini Comfurts.\nTrama.\nZio Jesse media, senza problemi, la vendita della fattoria dei Comfurts, suoi parenti alla lontana, per 250.000 dollari. Qualche giorno dopo i Cumforts fanno visita ai Duke con una Rolls-Royce, arriva anche Boss che ne rimane incantato. Ma prendendo un'auto da Cooter, i Duke e Lori Comfurt la lasciano incustodita con dentro i 250.000, cos\u00ec un ubriacone la porta via. Finir\u00e0 in mano a due ignari rapinatori."}
{"id": "1776568", "revid": "1573940", "url": "https://it.wikipedia.org/wiki?curid=1776568", "title": "Kusuo Kitamura", "text": "Specializzato nello stile libero, ha vinto la medaglia d'oro nei 1500\u00a0m ai Giochi olimpici di Los Angeles 1932.\nIl giapponese \u00e8 ancora oggi il pi\u00f9 giovane vincitore uomo di un oro olimpico individuale: il giorno del trionfo Kitamura ha appena 14 anni e 309 giorni.\n\u00c8 diventato uno dei Membri dell'International Swimming Hall of Fame."}
{"id": "1776569", "revid": "643494", "url": "https://it.wikipedia.org/wiki?curid=1776569", "title": "Episodi di Hazzard (terza stagione)", "text": "Il carnevale del brivido (1\u00aa parte).\nTrama.\nQuando i Dukes si recano per assistere uno spettacolo di acrobazia chiamato \"Carnevale del brivido\", la star dello show si \u00e8 infortunato nel tentativo di saltare con una macchina su una fila di 32 carcasse parcheggiate. Alla ricerca di una nuova stella, la bella proprietaria dello spettacolo Diane Benson offre a Bo il lavoro. Mentre Diane seduce un Bo innamorato con le sue meraviglie, Luke, Daisy e dello zio Jesse sospettano qualcosa non va...\nIl carnevale del brivido (2\u00aa parte).\nTrama.\nI loro timori vengono confermati quando un investigatore assicurativo rivela che il precedente incidente, insieme a molti altri, non \u00e8 stato casuale. Luke cerca di parlare di questo a Bo, che si rifiuta di ascoltare. Questo porta ad una lotta enorme che induce Bo a lasciare la fattoria.\nEnos corona il suo sogno.\nTrama.\nDaisy scatta uno foto a zio Jesse davanti ad una banca di Atlanta proprio nel momento in cui due rapinatori stanno uscendo con il bottino in mano. I malviventi notano ci\u00f2 e rapiscono Daisy chiedendo in cambio foto e negativi. Nel frattempo, Enos va contro gli ordini di Rosco, aiutando i ragazzi Duke a ritrovare Daisy e catturare i rapinatori/rapitori. Lo stesso Enos, dopo numerose richieste di lavoro inviate ai vari dipartimenti di polizia degli U.S.A. ricevendo risposte negative viene chiamato a servizio nel Dipartimento di Polizia di Los Angeles coronando il suo sogno.\nI misteri di Hazzard.\nTrama.\nUn duo criminale composti da padre e figlio rubano argento nell'ufficio di Boss Hogg al Boar's Nest e si nascondono nella tetra casa di propriet\u00e0 del defunto Hezechiah Pringle, ereditata alla nipote, Mary Lou Pringle. Quando Mary Lou torna ad Hazzard per vendere la casa, i truffatori cercano di spaventarla mettendo in scena una serie di eventi soprannaturali. I Duke le corrono in aiuto, anche perch\u00e9 sono accusati del furto da Boss, visto che Daisy \u00e8 stata l'ultima a lasciare il locale.\nPugilato ad Hazzard.\nTrama.\nFacendo a pugni con un forestiero che lo ha provocato, Luke rompe un enorme specchio da tremila dollari che Boss Hogg ha acquistato per il Boar's Nest. Zio Jesse potrebbe essere costretto a vendere la fattoria per pagare i danni e la cauzione, a meno che Luke non partecipi ad un incontro di boxe proprio contro quel forestiero, che risulta essere Catfish Lee, un pugile professionista, gestito da un manager molto poco onesto che non esita a rubare tutti i guadagni della giornata.\nIl fu J.D. Hogg.\nTrama.\nBoss Hogg fa arrestare i Duke con il solito raggiro sull'ipoteca della fattoria pagata in ritardo. Dopo aver fatto degli esami medici di routine, riceve una telefonata dal medico non molto piacevole: ha due settimane di vita. Desideroso di andare in paradiso inizia a comportarsi degnamente, prima di tutto liberando i Duke e ad effettuando donazioni a tutti. Fortunatamente per Boss il medico ha fatto confusione con gli esiti medici. Intanto due rapinatori rubano il furgone della posta.\nUn patto d'alleanza.\nTrama.\nHughie Hogg aiuta suo zio Boss ad incastrare i Duke, ma i primi due tentativi sono vani, anche per l'aiuto di Cooter. Poi Daisy finisce in prigione e i Duke decidono di farla evadere giusto il tempo del matrimonio di una sua amica, ma il tutto \u00e8 videoregistrato da Hughie che vuole portare la VHS all'FBI. Rosco, per\u00f2, si allea coi Duke per smagnetizzare quel video, dove lui risulta un buono a nulla.\nLa pecora bianca.\nTrama.\nAbraham Lincoln Hogg, detto \"Ab\", \u00e8 il fratello gemello di Boss ed \u00e8 del tutto identico a lui, con tre differenze: \u00e8 onesto, generoso e veste in nero. Boss ha fatto credere che fosse morto da 5 anni, ma \"Ab\" piomba ad Hazzard per l'eredit\u00e0 di un terreno che Boss ha gi\u00e0 venduto. Quindi, cerca di toglierlo di mezzo, poi falsifica la sua firma grazie a Benny \"fregatura\", portatogli da Luke in cambio della libert\u00e0 per un assegno a vuoto emesso dallo stesso Benny.\nRosco lo scapolo d'oro.\nTrama.\nSue Ann Bliss \u00e8 una graziosa ragazza che Rosco ha conosciuto tre mesi fa per corrispondenza, ora lei \u00e8 nel suo ufficio e lo convince a sposarlo il giorno dopo al Boar's Nest. Ma poi Bo e Luke scoprono tutto: Bliss \u00e8 un cognome falso, Sue Ann \u00e8 sposata con uno dei due ricercati che li hanno inizialmente buttati fuori strada e il tutto \u00e8 organizzato per rapinare la banca incustodita durante il matrimonio.\nBuon Natale Boss.\nTrama.\nDue tipi mascherati derubano Bo e Luke di un camion carico di alberi destinati al Natale degli abitanti di Hazzard e un terzo travestito da reverendo li incrimina, d'accordo con Boss Hogg. Con l'aiuto di Cooter, Bo e Luke, travestiti da Babbo Natale, riprendono quel camion e distribuiscono tutti gli alberi agli abitanti. Intanto anche i tre malviventi si travestono da Babbo Natale e derubano la cassaforte di Boss. Alla fine tutti dai Duke per festeggiare la notte di Natale.\nIl regno di Hogg.\nTrama.\n\"Il regno di Hogg\" \u00e8 un centro commerciale con relative abitazioni che Boss Hogg vorrebbe anche su una fattoria che lui e i Duke credevano abbandonata, invece occupata dai Venable. Luke scopre, da un ritaglio di giornale, che Venable un tempo si chiamava Benson ed \u00e8 stato testimone per un furto di diamanti, ragion per cui sono braccati da due cacciatori di taglie, che a Rosco si spacciano per cercatori di uranio. Per sfuggire loro, i Duke aiutano i Venable ad inscenare la loro morte. \nChi ha paura di Boss Hickman.\nTrama.\nDando un passaggio ad uno straniero di nome Earl Becket e trovandogli lavoro da Cooter, Daisy se ne innamora. Ma poi si scopre che Earl \u00e8 un sicario mandato da Boss Hickman, che vuole diventare padrone di Hazzard, per attentare Boss Hogg che si salva incolpando i Duke. Sar\u00e0 proprio Daisy, inizialmente riluttante ai sospetti dei cugini, a fermare Earl.\nIl lascito.\nTrama.\nLucinda, una vecchia fiamma di zio Jesse e di Boss Hogg, torna ad Hazzard dopo tanto tempo per un debito di cinquemila dollari firmato dallo stesso Boss, che si rifiuta di pagare. I Duke scovano, nella propriet\u00e0 di Lucinda, nove barili di pessimo whiskey che rifilano a Boss per 5.400 dollari. Boss lo rivende per circa cinquantamila dollari a Blaine e Hatcher, che per\u00f2 lo rubano assieme al furgone di zio Jesse...\nDuke contro Duke.\nTrama.\nDurante una corsa di prova per il Derby di Hazzard, dove a chi vince vanno mille dollari e a chi perde viene confiscato il mezzo da Boss Hogg, Cooter si rompe un piede fermandosi per aiutare Bo e Luke. Zio Jesse decide che Luke prender\u00e0 il posto di Cooter per non permettere a questo di perdere anzitempo il mezzo avuto con una seconda ipoteca su casa e garage: cos\u00ec, con Bo sul Generale Lee, iniziano piccoli screzi al limite del litigio. Intanto Boss ingaggia la famigerata \"mamma\" Harper coi tre erculei figlioli, per far vincere Rosco. Alla fine, per caso, Bo e Luke arriveranno primi a pari merito.\nMio figlio Bo Hogg.\nTrama.\nAndando a caccia di cinghiali, Bo, con un'auto gialla prestatogli da Cooter, ha un incidente e sbatte la testa, svenendo. Gli inseguitori, Boss e Rosco, lo portano all'ospedale dove il dottore, credendo Boss suo padre, gli dice che ha un'amnesia che durer\u00e0 qualche giorno. Boss approfitta della situazione incaricando l'ignaro Bo di portare whiskey di contrabbando nella contea di Chikasaw dove detta legge il terribile sceriffo Little. I \"delinquenti\" Luke e Daisy lo aiuteranno e un altro colpo in testa gli far\u00e0 tornare la memoria.\nGioielli che scottano.\nTrama.\nMyrna e Burt Robie, due ladri di gioielli di Nashville, si fermano ad Hazzard per un guasto all'auto. Multati da Rosco, nascondono i gioielli davanti al comune, dove il cane Flash li ritrova portandoli nell'auto di Rosco, che verr\u00e0 accusato da Boss di complicit\u00e0 assieme a Bo e Luke che, minacciati, aiutano i criminali a fuggire. Sollevato dal suo incarico, Rosco, inizialmente riluttante, accetta l'aiuto dei Duke per risolvere la faccenda.\nTris di Duke.\nTrama.\nNel giorno in cui si festeggia il generale Stonewall Jackson, con Hazzard addobbata a festa, Boss Hogg ingaggia Tiny ed Harry Joe per rubare la spada del gen. Jackson al direttore del museo di Atlanta, dottor Hastings. Scampato all'aggressione grazie a Bo e Luke, chiede a Boss che siano loro due a scortare la spada fino ad Hazzard. Ma Boss, che vuole venderla ad un ricettatore, cambia i suoi piani, inguaiando i due cugini. Ma l'arrivo di un terzo cugino in moto, Jeb Stuart Duke, sar\u00e0 d'aiuto; intanto Tiny ed Harry Joe, che Boss non ha voluto pagare, tornano per rapinarlo.\nReporter d'assalto.\nTrama.\nMentre Bo e Luke vengono buttati fuori strada da due tipi, che poi risulteranno ladri di trattori, Daisy lavora part-time come reporter per \"la gazzetta di Hazzard\". Boss e Rosco, invischiati nel furto, nascondono il camion, con un trattore dentro, a casa Duke, cos\u00ec Bo e Luke vengono incolpati sotto gli occhi di Daisy e del suo caporedattore, che comunque d\u00e0 loro il tempo per andare in stampa, cio\u00e8 otto ore, per cercare la verit\u00e0.\nIl ritorno di Hughie Hogg.\nTrama.\nHughie Hogg torna ad Hazzard per portare un'autopompa di seconda mano per i pompieri, non prima di aver terrorizzato il cavallo cavalcato da Daisy. Intanto giunge un funzionario delle tasse che spaventa Boss Hogg, il quale si libera di ogni suo avere intestandolo a Hughie. Ma Bo e Luke scoprono che il funzionario \u00e8 falso ed \u00e8 stato tutto organizzato da Hughie per impadronirsi di Hazzard. Cos\u00ec Boss, costretto a rifugiarsi dai Duke, si unisce a loro per riprendersi tutto e cacciare Hughie.\nIl rapimento di Boss.\nTrama.\nDigger Jackson \u00e8 fuggito di prigione ed \u00e8 tornato ad Hazzard per vendicarsi di Boss Hogg, che dieci anni prima ha testimoniato contro di lui in tribunale. Dopo aver rubato il Generale Lee a Bo e Luke, Digger rapisce Boss pretendendo centomila dollari di riscatto. Nascosto in una fattoria abbandonata inaccessibile, i Duke provano a cercarlo a cavallo.\nLa grande rapina di Boss.\nTrama.\nDurante una corsa contro Cooter, il Generale Lee si blocca in un torrente e Luke trova in acqua un pacchetto da mille dollari. Dopo averlo consegnato a Boss Hogg, con foto per la gazzetta di Hazzard, i Duke scoprono che fanno parte di una rapina da un milione di dollari, avvenuta due anni prima. Salvando un'auto da un inseguitore, che poi risulter\u00e0 essere un investigatore privato, Luke riconosce tra i tre salvati Phil, un compagno di quando era nei marines. Presto scoprir\u00e0 che Phil e i suoi due amici sono gli autori di quella rapina.\nIl buono del tesoro.\nTrama.\nGli ignari Bo e Luke portano ad Hazzard due stranieri, che hanno rubato un buono del tesoro da centomila dollari, con un vecchio taxi di propriet\u00e0 dell'impiegata delle poste, signorina Tisdale, rimesso in funzione perch\u00e9 i Duke si sono offerti di sostituirla temporaneamente. I due nascondono il buono in una busta nel sedile posteriore del taxi, che finisce in tappezzeria. Cooter trova la busta e la spedisce insieme alla sua posta. Ma i due, braccati dalle autorit\u00e0 e da Boss che prova a entrare in gioco, la rivogliono e cos\u00ec inseguono Daisy, che deve consegnare la posta al distretto.\nIl vaso di Canterbury.\nTrama.\nSenza il defunto marito Sam, Emma Partridge non riesce a portare avanti la fattoria e cos\u00ec vende tutto a Boss Hogg per estinguere una parte dell'ipoteca. Daisy trova un vaso che i Duke comprano per 25 dollari. Intanto piomba ad Hazzard il ricco Beckman che vuole quel vaso a tutti i costi, creando scompiglio a chiunque. Ma quel vaso verr\u00e0 riempito, e coperto, da fiori passando di mano in mano fino all'ignaro Boss e, dopo una lunga serie di inseguimenti, finir\u00e0 in pezzi."}
{"id": "1776570", "revid": "643494", "url": "https://it.wikipedia.org/wiki?curid=1776570", "title": "Episodi di Hazzard (quarta stagione)", "text": "Matrimonio impossibile.\nTrama.\nDaisy si innamora del bello e ricco Jamie Lee Hogg, nipote di Boss, incantata dai suoi modi di educato gentiluomo. Ma Bo e Luke, sospettosi del fatto che ha comprato un vecchio mulino da Boss, scoprono che \u00e8 un falsario e che vuole sposare Daisy per impedire un'eventuale testimonianza contro lui. Boss si unisce a zio Jesse non solo per impedire il matrimonio, ma anche per troncare quell'attivit\u00e0. \nI sosia.\nTrama.\nBoss Hogg, col mal di schiena causato da Flash, organizza una rapina ad un furgone della banca di Atlanta con Turk e Moody, che saranno identici a Bo e Luke con due maschere che lo stesso Boss ha fatto commissionare per posta, insieme ad un falso Generale Lee. Ma Turk e Moody, dopo aver imprigionato Bo e Luke in una fabbrica di bare ed aver compiuto la rapina, se ne vanno col denaro. \nUn coniglietto da un milione di dollari.\nTrama.\nMentre provano le modifiche al Generale Lee, Bo e Luke vedono un aereo che dall'alto paracaduta un coniglio di peluche con all'interno diamanti. Due uomini li osservano e li seguono, ma li perdono. Cos\u00ec entra in azione la loro complice Lisa, finta giornalista, che una volta a casa Duke, coi due compari, li sequestra per avere quel peluche. Boss, avvertito dalla centralinista che ha sentito i Duke chiamare l'FBI, manda un falso agente, ma dopo vari inseguimenti, tutto finisce per il meglio.\nProcesso ai Duke.\nTrama.\nBoss Hogg incarica Rosco di tenere lontano Bo e Luke dal pagare le consuete tasse sulla fattoria, per impossessarsene legalmente e cederlo ad una ditta di birra. Ma Rosco fallisce finendo fuori strada, allora Boss, con tanto di dottore fasullo, inscena una finta serie di fratture multiple per Rosco, che approfitta della situazione. Il giudice condanna i Duke al risarcimento di cinquantamila dollari, che alla fine riescono a dimostrare la truffa.\nLa fuggiasca.\nTrama.\nMindy Lou \u00e8 un'autostoppista che per sbaglio ascolta i discorsi di Boss Hogg e Rosco vicino ad una stalla dove Boss fa ridipingere moto rubate. Fuggita a Rosco, si infila nel camion dei Duke, mentre Bo si allena per la gara di moto delle tre contee. I Duke la aiutano a raggiungere la contea di Choctaw, dove vorrebbe diventare infermiera, ma zio Jesse viene arrestato da Rosco per l'aiuto a una ricercata. Ma lei torna sapendo di essere la causa di tutto.\nLa grande rapina.\nTrama.\nBoss Hogg licenzia l'inserviente Clarence Stovall alla vigilia della pensione per non doverla pagare e lui, per vendetta, porta via dalla banca trentamila dollari. Zio Jesse se ne accorge e, nel tentativo di aiutarlo, coinvolge la famiglia al completo. Rosco vede il denaro nel Generale Lee e Boss Hogg mette lo sceriffo e i due vice a guardia della cassaforte che si apre automaticamente luned\u00ec mattina alle 8 precise per verificarne il contenuto. Allora i Duke creeranno un finto incendio in modo che, nello scompiglio, possano rimettere il denaro dentro la cassaforte e restituire la pensione a Clarence.\nPrimo aprile.\nTrama.\nAd Hazzard, il primo aprile \u00e8 il giorno di Sadie Hogg, cio\u00e8 la bisnonna di Boss che per quel giorno ha deciso che la contea deve essere governata dalle donne. La telefonata di un ispettore contabile della banca induce Boss a nominare tesoriere Daisy Duke per poterla incolpare di una finta rapina organizzata dallo stesso Hogg per coprire gli ammanchi di contea. Bo e Luke aiutano la cugina cercando le prove delle appropriazioni di Hogg e, per farlo, devono recuperare il vero libro contabile della banca. Infatti, Boss Hogg ha annotato tutto in due libri contabili, uno vero e uno falso, ma l'adesivo che li distingue si stacca, cos\u00ec Rosco distrugge quello sbagliato...\nRosco milionario.\nTrama (1\u00aa e 2\u00aa parte).\nUn notaio di Atlanta, aiutato da Bo e Luke, porta a Rosco la notizia della morte dello zio Hosiah, che gli lascia dieci milioni di dollari. Rosco, oltre che iniziare a spendere e spandere, assolda il bieco detective Jason Steele che, con qualsiasi mezzo e per centomila dollari, prova ad incastrare i Duke senza successo. Intanto Boss Hogg sfida Rosco a teresina, ma non gli riesce il baro e finisce per perdere tutto. L'infortunio di zio Jesse, andato alla palude e caduto in malo modo, peggiora le cose per i Duke.\nNella seconda parte, Boss \u00e8 costretto a farsi vicesceriffo per avere almeno un rendiconto mensile, fotografer\u00e0 l'auto dei Duke per una copia esatta che Steele user\u00e0 contro Bo e Luke per incriminarli di furto e portarli al penitenziario. Ma il notaio di Atlanta torner\u00e0 per rettificare il lascito a Rosco: non pi\u00f9 dieci milioni, ma solo dieci dollari. Steele indispettito, invece di Bo e Luke porta via Rosco, ma loro non lo mollano perch\u00e9 hanno un conto in sospeso con lui. Senza Rosco milionario e con zio Jesse ristabilito, tutto torna alla \"normalit\u00e0\".\nVisone della discordia.\nTrama.\nUn furgone, tamponato da Cooter, finisce per perdere una delle venti pellicce di visone rubate che, poi, viene raccolta da Bo e Luke. Dopo averle consegnate a Boss Hogg, che gliele paga meno per mancanza di un capo, il tizio del furgone decide di riprendersele, perci\u00f2, mentre la sua complice tiene occupato Cooter, lui sfonda il muro confinante tra il suo garage e il magazzino di Boss per rubargli le pellicce.\nAddio Generale Lee.\nTrama.\nDurante le prove per l'annuale \"il salto della libellula\", Luke rimane colpito dall'albero di trasmissione del Generale Lee. In ospedale, Boss Hogg ingaggia il professor Crandall, che ipnotizza Luke in modo che al prossimo guasto venda il Generale, perch\u00e9 Boss vuole distruggerlo. Cos\u00ec Rosco sabota il Generale e Luke lo cambia con un'altra auto, nonostante l'opposizione di Bo che perde la sfida di tiro con l'arco. Ma tutto il piano di Boss \u00e8 destinato a fallire, perch\u00e9 con uno schiocco di dita casuale di zio Jesse, Luke \u00e8 libero dall'ipnosi.\nCletus innamorato.\nTrama.\nAl fine di evitare una multa a Bo e Luke, Daisy fa gli occhi dolci a Cletus e lui si mette subito in testa che lei ne \u00e8 innamorata. Intanto Boss Hogg riceve una telefonata da un ispettore di controllo per un incontro il giorno dopo alle 9. Per paura di perdere il posto, Boss incrimina Bo e Luke per un assegno a vuoto di undici dollari che lui stesso falsifica in millecento e per acciuffarli, ingaggia il terribile sceriffo Little. I Duke non solo dovranno dimostrare che l'assegno \u00e8 falso, ma anche convincere un Cletus innamorato che \u00e8 tutto un equivoco.\nL'abito non fa il monaco.\nTrama.\nUn camper, guidato da un vecchio, manda fuori strada Bo e Luke e, giunto da Boss Hogg, il vecchio si rivela essere suo nipote Hughie. Poi con uno stratagemma incastra Cooter facendolo finire in carcere: non potendo pagare l'ipoteca, Boss Hogg gli sequestrerebbe il garage per costruirci una pensione. I Duke scoprono l'arcano e aiutano Cooter prendendo il suo posto al garage, quindi Hughie tenta di fermarli sostituendo la benzina con whiskey. Intanto Bo e Luke, seguendo il camper, scoprono che dietro a tutto ci\u00f2 c'\u00e8 Hughie Hogg.\nLa cassaforte.\nTrama.\nLa cassiera Laverne si accorge che \u00e8 sparito il denaro dalla banca e Boss, accusato dai Duke e da Rosco, finisce in prigione. Ricordando un episodio del 1938, zio Jesse paga la cauzione a Boss che esce e sparisce: cos\u00ec, non presentandosi al processo, si impossessa della fattoria dei Duke. Ma mentre dimostra a zio Jesse che il denaro \u00e8 ancora al suo posto, Rosco urta la porta della cassaforte e li chiude dentro. Bo e Luke dovranno correre e portare Emery Potter entro un'ora, se vogliono che Boss e zio Jesse non muoiano soffocati.\nI falsari dell'Hi-Fi.\nTrama.\nMentre Mickey Gilley \u00e8 impegnato in concerto in piazza ad Hazzard, due falsari dell'Hi-Fi lo registrano di nascosto con l'autorizzazione di Boss Hogg. Ma due agenti federali sono sulle loro tracce, cos\u00ec i due scappano sul Generale Lee guidato da Bo e Luke che riescono a liberarsene portando via il nastro registrato. Dopo la telefonata dei falsari, Rosco lo trova sul Generale, quindi Bo e Luke vengono incriminati e scappano. Ma i due falsari, che non vogliono dividere nulla, rapiscono Boss convinti che Rosco li ha davvero fotografati.\nDistillatore clandestino.\nTrama.\nJasper Fenwick non apprezza il distillato di Boss Hogg, allora, dopo aver cercato invano la formula di un ottimo whiskey a casa Duke, fa incastrare Bo e Luke da Rayford Flicker che trova addosso a loro, al Boar's Nest, soldi spariti che la gente aveva appena donato per l'orfanotrofio. Per rilasciarli, zio Jesse dovr\u00e0 distillare whiskey per Boss, rompendo la promessa al governo. Bo e Luke evadono e fanno confessare Flicker, ma zio Jesse ormai ha finito: non \u00e8 whiskey quello che ha distillato...\nInterceptor.\nTrama.\nI Duke vanno alla fermata dell'autobus ad accogliere Hector Farley che, dopo dieci anni di prigione, torna ad Hazzard per un conto in sospeso con Boss Hogg che gli ha portato via la fattoria. Intanto lo stesso Boss, con due asciugacapelli camuffati da \"interceptor\" (cio\u00e8 da rilevatori di velocit\u00e0) acquistati truffando lo stato per diecimila dollari, tenta di racimolare multe. Cos\u00ec i Duke si ritrovano con due problemi: Hector che vuole assalire Boss e la distruzione casuale con acqua di un radar fasullo di propriet\u00e0 dello stato.\nMontagna inesistente.\nTrama.\nCon un annuncio sul giornale di Capitol City, Boss Hogg, Rosco e il complice Slocum, che ritira la posta da una settimana sotto il nome fasullo di John Smith, vendono terreni di una montagna inesistente presso Hazzard, per cento dollari l'uno. Ma l'arrivo di un'ispettrice postale induce Boss a spostare l'accusa sull'impiegata delle poste Emma Tisdale. Nonostante l'ispettrice, i Duke scopriranno la verit\u00e0.\nSiero della verit\u00e0.\nTrama.\nUn pullman di turisti, adocchiato da Bo e Luke, sfreccia verso una stalla abbandonata di Hazzard, dove tre tipi di citt\u00e0 hanno impiantato una bisca clandestina con Boss Hogg, che riceve il trenta per cento degli incassi. L'arrivo di un investigatore far\u00e0 in modo che Boss incastri i Duke: ci\u00f2 non durer\u00e0 perch\u00e9 Boss si sieder\u00e0 sulla siringa del siero della verit\u00e0, portata da Rosco dopo un convegno di sceriffi, e per lui inizieranno i guai nella vita e negli affari. Infatti i tre tipi lo rapiscono e i Duke, creando scompiglio alla bisca, riusciranno a liberarlo.\nCaro diario.\nTrama.\nFlash nasconde alla fattoria dei Duke il diario di Rosco, mentre lui li multa per uno stop non funzionante. Boss Hogg, che aveva pagato due tipi mille dollari in meno per pneumatici perch\u00e9 piccoli, rivuole quel diario perch\u00e9 ci sono anche le sue malefatte. Lo trover\u00e0 zio Jesse, ma nel riportarlo, prende una storta e i due tipi di prima glielo rubano per ricattare Boss. Bo e Luke li inseguono, ma il furgone col diario va nel burrone e s'incendia. Quindi Bo e Luke inscenano un litigio che li porter\u00e0 a distruggere un diario finto e la documentazione su loro.\nDonne e motori.\nTrama.\nLa bella poliziotta Linda May Barnes raggiunge e ferma Bo e Luke, sfuggiti a Cletus, con un'auto della polizia truccata: \u00e8 ad Hazzard per l'arrivo, in breve fermata, del nemico pubblico n\u00ba2 (Logan) accompagnato da un poliziotto. Senza volerlo, lei crea scompiglio nel municipio e nella vita di Boss Hogg, che vuole trasformare il tutto in un evento mediatico, contro il parere di lei. Ma Bo e Luke, con una telefonata, scoprono che \u00e8 la poliziotta \u00e8 finta ed \u00e8 ad Hazzard per liberare Logan, con la complicit\u00e0 del fratello di lui. Lulu sar\u00e0 loro ostaggio.\nCampionessa in famiglia.\nTrama.\nDurante una corsa coi cugini, Daisy viene osservata da Molly Hargrove, ex-pilota NASCAR per motivi di vista, che la vuole come pilota per la sua auto da corsa. Mentre Bo e Luke convincono Daisy ad accettare, Molly chiede mille dollari in prestito da Boss Hogg, che vuole mettere le mani sul contratto e fa sabotare l'auto, cos\u00ec lei si rivolge ancora a lui, cedendo met\u00e0 del contratto. Ma Bo e Luke, con un amico giornalista, scoprono tutto, anche che Molly \u00e8 stata squalificata perch\u00e9 provoca incidenti: Daisy rifiuter\u00e0 una guida cos\u00ec pericolosa.\nTunnel della salvezza.\nTrama.\nMister Thackery, un distinto gentiluomo, e i suoi tre scagnozzi sequestrano i Duke, Boss Hogg, Rosco, Cletus e, poi, Cooter al Boar's Nest per tenerli tutti lontani nel momento di effettuare la rapina di dieci milioni di dollari al furgone blindato di passaggio alla banca di Hazzard. I Duke le provano tutte, ma Thackery ha studiato bene la situazione e ogni tentativo fallisce. Ci riusciranno solo quando Thackery e un compare si allontaneranno per andare a ricevere il furgone e Bo e Luke, da un tunnel sotterraneo murato, scoperti, avranno la meglio.\nRivale pericolosa.\nTrama.\n\"Big\" Jim Mathers, Boss della contea di Hatchapee, offre diecimila dollari (e minaccia) Boss Hogg per far vincere alla sua Melanie Dubois il titolo di \"Miss tre-contee\", che si articola in tre gare: rimontare un carburatore, corsa in auto e bellezza. Boss inizia gi\u00e0 dall'iscrizione ad ostacolare Daisy, che comunque rinuncia alla prima vittoria per mancanza di due valvole. Alla fine Daisy riuscir\u00e0 a spuntarla, nonostante il rinnovo della patente a Chickasaw per la seconda gara e il sequestro da parte degli uomini di \"Big\" Jim per l'ultima gara.\nLargo alle donne.\nTrama.\nClark e Dickens, inseguiti da Cletus per eccesso di veloocit\u00e0, gettano una borsa piena di carte di credito rubate vicino dove Bo e Luke si accingono a pescare. I due vorrebbero restituirla, ma Rosco li insegue e loro gliela lasciano. Intanto Lulu, con l'aiuto di Daisy, prende met\u00e0 possesso delle imprese di Boss Hogg e, poi, vende e porta l'auto di Rosco, con nascoste nello sportello da Boss le carte rubate, allo sceriffo Little. Clark e Dickens sentono tutto per radio e inseguono Lulu e Daisy per riavere quelle carte.\nPolizia in sciopero.\nTrama.\nLeggendo un articolo sul giornale, Rosco e Cletus avanzano alcune richieste a Boss Hogg che li licenzia. Senza polizia, Boss ingaggia Alabama Jones e i suoi due fratelli che rapinano Hazzard, inseguiti da Bo e Luke. Ma i Jones, informati da Boss, rapiscono i cugini e fanno in modo che siano loro i colpevoli fotografandoli con la refurtiva. Intanto ad Hazzard viene nominato all'unanimit\u00e0 zio Jesse come sceriffo temporaneo, ma ben presto Boss dovr\u00e0 richiamare Rosco e Cletus, accontentandoli nelle loro richieste.\nPericolo per i Duke.\nTrama.\nUn'auto della polizia penitenziaria esce di strada ad Hazzard, con il pilota Randall che sviene cos\u00ec i due reclusi (Hammer e Leeman) si liberano e fuggono dai Duke sequestrandoli e non permettendo loro di andare a pagare l'ipoteca. Boss va dai Duke per pignorare la fattoria e chiama anche Rosco: vengono sequestrati anche loro. Cooter passa per riportare la jeep di Daisy che gli d\u00e0 un tovagliolo con scritto \"help\", ma non se ne accorge subito. Rinchiusi nella stalla i Duke reagiscono, Hammer e Leeman fuggono, ma vengono presi."}
{"id": "1776572", "revid": "112357803", "url": "https://it.wikipedia.org/wiki?curid=1776572", "title": "Episodi di Hazzard (quinta stagione)", "text": "Sempre due sempre Duke.\nTrama.\nPer Boss, nemmeno il tempo per festeggiare la partenza di Bo e Luke, che si ritrova due nuovi cugini Duke, tornati dopo sei anni: Vance e Coy, che Boss reputa peggiori dei precedenti. Intanto dopo due anni torna Enos, che divider\u00e0 ruolo, auto e paga di vicesceriffo con Cletus. Ma tutto questo non fermer\u00e0 i loschi piani di Boss che, con \"l'ignobile macchina verde\" (un veicolo un po' carroarmato e un po' ruspa) guidata da Hatfield e Scroggins, vuole impadronirsi di due matrici di cento dollari in transito ad Hazzard. Ma i due lo tradiranno.\nNon \u00e8 tutto oro quel che luccica.\nTrama.\nI Morton sono una giovane coppia truffata da Boss Hogg che ha venduto loro un appezzamento di terreno paludoso confinante coi Duke, spacciandolo per rigogliosa fattoria. I Duke faranno in modo che Boss creda che in quel terreno ci siano pepite d'oro, cos\u00ec che ricompri il terreno e restituisca i soldi ai Morton.\nSceriffo dell'anno.\nTrama.\nRosco si autocandida per sceriffo dell'anno: inizia a liberare Daisy arrestata poc'anzi per eccesso di velocit\u00e0 e disobbedisce a Boss che vuole Vance e Coy in prigione. Ma questo non ferma Boss che vuole la gioielleria rapinata e quando i suoi due scagnozzi la rapinano, con dinamite presa dalla cava di Boss, se ne vanno con il maltolto. I Duke provano a fermarli.\nUna sbandata per Coy.\nTrama.\nBobby Lee Jordan \u00e8 una ragazzina fuggita da un orfanotrofio, che si nasconde nel furgone noleggiato da Vance e Coy per portare mobili. Ma due tipacci, incaricati da Boss, lo rapinano lasciando i Duke a piedi. Mentre Vance trova un passaggio da un motociclista, Coy salva Bobby Lee, sfuggita ai due tipacci, dalle sabbie mobili e lei se ne innamora. La sua testimonianza salver\u00e0 Vance e Coy dalla prigione.\nGi\u00f9 le mani da Hazzard.\nTrama.\nBoss Sharkey, Boss Hopkins e Boss Bowman sono ospiti a casa di Boss Hogg, che lamentano un calo di traffici illeciti a causa dell'autostrada che passa solo presso Hazzard, ma Boss Hogg si rifiuta d'aiutarli. Boss Sharkey decide di eliminarlo, Vance e Coy lo scoprono provando ad aiutare Boss Hogg, videoregistrando i discorsi compromettenti degli altri tre Boss.\nLegami di sangue.\nTrama.\nPrevia lettera, arriva ad Hazzard il padre di Boss Hogg: da quel momento Boss far\u00e0 di tutto per sembrare onesto, leale e \"buon samaritano\", aiutando i bisognosi. Ma l'autista di pap\u00e0 Hogg, Jenkins, d'accordo con lui, rapina i 50.000 dollari dalla cassaforte di Boss, fuggendo sul Generale Lee guidato da Vance.\nDue bracci destri molto sinistri.\nTrama.\nJenny \u00e8 l'ex fidanzata di Vance, lasciata perch\u00e9 cittadina, che arriva ad Hazzard senza un apparente motivo. In realt\u00e0, lavorava per il senatore Maynard, scoprendo i suoi traffici illeciti, quindi il senatore le ha messo alle costole due pericolosi sicari, perch\u00e9 scomoda testimone. I Duke e, poi, Boss, Rosco e Enos la aiuteranno.\nLa sala corse.\nTrama.\nBoss, Rosco e il tecnico Swifty Barnes impiantano una sala corse clandestina nella vicina contea di Rapaho, utilizzando il numero telefonico dei Duke, cos\u00ec la colpa cade su di loro. Ma \"Big\" Billie Tucker, nuovo boss al femminile della contea di Rapaho, e il suo erculeo assistente, Bull, vogliono una parte dei guadagni, minacciando prima Boss e poi i Duke. Ma l'idea di Vance canceller\u00e0 la sala corse.\nSmeraldi in fricassea.\nTrama.\nVance e Coy accompagnano Enos a riprendere il baule rispedito dalla California, ma due delinquenti mascherati li aggrediscono senza successo. A casa Duke, Daisy scoprir\u00e0 due manciate di smeraldi dentro una torcia non funzionante. Vance ne informa Enos, che successivamente viene rapito dai due aggressori. Boss vuole gli smeraldi, rinunciando al progetto di tavole calde di maiale in fricassea. \nUn truffatore truffato.\nTrama.\nRosco blocca Ward Davies, con un finto stop elettronico, e gli propina l'ultima trovata di Boss Hogg: una polizza assicurativa sulla vita. Pi\u00f9 tardi, lo stesso Davies simula un mortale incidente d'auto, coinvolgendo casualmente il Generale Lee guidato da Coy, che ne rimane sconvolto. Lavinia, la donna di Davies, si presenta da Boss per reclamare il milione di dollari di premio. I Duke cercano la verit\u00e0.\nGenerale per posta.\nTrama.\nDopo aver cercato di rubare e comprare il Generale Lee, per rapinare e gareggiare, Boss Hogg costringe zio Jesse a scommetterlo in una partita a biliardo. Boss, per\u00f2, simula un incidente al braccio destro e ingaggia il professionista Chickasaw Thins che batte zio Jesse. Ma la sua finzione non dura, cos\u00ec i Duke recuperano il Generale ormai dipinto di nero, dai due ricercati che finiscono in cella.\nBottino d'annata.\nTrama.\nNel lago di Soggy Marsh sono immersi da dieci anni i cinque milioni di una rapina in una banca di Atlanta. Boss Hogg vuole quel bottino, quindi incarica gli ex galeotti Gregory e Pruitt, che poi lo tradiranno, per recuperarlo. Per fare questo, Boss vuole alla larga Enos, che viene spedito a tracciare spartitraffici, e i Duke, che con uno stratagemma finiscono nelle carceri dello sceriffo Little a Chickasaw.\nIl male minore.\nTrama.\nHughie Hogg piomba ad Hazzard e, grazie ad una registrazione e ad una foto riguardante l'acquisto illegale di segreterie telefoniche di suo zio Boss, ricatta lo zio affinch\u00e9 lo appoggi per le imminenti elezioni di sceriffo di Hazzard. Rosco, sceriffo uscente, trova appoggio nei Duke che lo considerano \"il male minore\" rispetto a Hughie, che tenta coi suoi due soliti compari di ostacolarli con ogni mezzo.\nPicnic a sorpresa.\nTrama.\nMentre Vance e Coy sono ad un picnic con due bellezze locali, Vance scorge strane tracce sulla terra: pare appartengano a \"l'ignobile macchina verde\", come confermer\u00e0 Cooter. L'evaso Hatfield, con il nuovo complice Baxter, la condurr\u00e0 per una rapina agli ordini di Boss Hogg come l'altra volta: stavolta dove ad Hazzard \u00e8 in mostra l'oro degli Stati Uniti. I Duke e il tradito Boss provano a fermarlo.\nDi morte si pu\u00f2 campare.\nTrama.\nVance e Coy aiutano Matt e Lorna, con il motore in panne, a raggiungere Hazzard, dove tentano di eliminare Boss Hogg su ordine di Floyd Calloway, che Boss aveva mandato in prigione per contrabbando di whiskey, anni prima. Ma i tentativi di Matt e Lorna falliscono, grazie al tempestivo intervento dei Duke. Scoperto tutto, i Duke inscenano un finto funerale per salvare Boss.\nUn amore acrobatico.\nTrama.\nCoy stringe una relazione con Billie Ann Baxley che, con la sorella Kate, forma un duo di motocicliste acrobatiche nella fiera vicina. Vance non vede di buon occhio questa relazione, data la poca conoscenza, e ci\u00f2 indispettisce Coy che lascia la fattoria. Inoltre due finti poliziotti in moto, piombano ad Hazzard rapinando autisti, fra cui Boss e Rosco: sono le due motocicliste. Per Coy sar\u00e0 una dura verit\u00e0.\nUn asilo per l'atleta.\nTrama.\nDa una corriera di ginnasti sovietici, ferma da Cooter per un guasto, la giovane Natasha fugge da un finestrino e si nasconde nel riparato furgone di zio Jesse. Borov e Androvich, due tutori, tornano per cercarla e si rivolgono a Boss Hogg. I Duke la aiutano a chiedere asilo a Detroit, dove vive sua zia, ma per far ci\u00f2 devono usare l'aereo pilotato da Daisy, dato che il suo istruttore, Darcy, \u00e8 stato ferito dai russi.\nTanto cieco da testimoniare.\nTrama.\nZio Jesse, a Capitol City per un prestito, s'imbatte in uno di due rapinatori, smascherandolo: questo lo colpisce, rendendo Zio Jesse cieco, forse per sempre. I Duke ne sono sconvolti, anche Boss Hogg che lo ospita a casa sua: lo lascer\u00e0 solo per un affare di pompe di benzina truccate. Ma torner\u00e0, rimettendoci diecimila dollari, perch\u00e9 i due rapinatori, scoperto tutto, sono ad Hazzard per eliminarlo. \nUn gradito ritorno.\nTrama.\nDurante l'elezione di \"Miss tre-contee\" piombano Bo e Luke, tornati dal circuito NASCAR per restare: nostalgia, ma anche perch\u00e9 Vance e Coy, previa lettera, hanno ricevuto la richiesta di ritornare da zia Betty. Cooter, per\u00f2, non nasconde di avere qualche problema: per pagare le ingenti somme a Boss Hogg, che vuole il garage per un centro commerciale, deve lavorare giorno e notte. Ma poi glielo vender\u00e0 perch\u00e9 accusato dell'incidente al veterano pilota Petey, in realt\u00e0 sabotato dal suo secondo Joey per denaro. I Duke indagano e scopriranno tutto.\nSoldi e capretta accoppiata perfetta.\nTrama.\nAndy Slocum \u00e8 un ragazzo difficile che non esita a rubare e che Bo e Luke decidono di fargli da fratelli maggiori. Intanto Boss Hogg ricetta i soldi da un rapinatore, poi fermato dall'FBI, per rivenderli a Barney, un ricettatore senza scrupoli. Andy, col furgone di zio Jesse, ritrova casualmente la capretta fuggita dei Duke e scopre il nascondiglio di quei soldi, rapinati ad Atlanta: far\u00e0 la cosa giusta.\nDisastrosa complice.\nTrama.\nUn elicottero, rallenta i Duke cos\u00ec non arrivano a pagare l'ipoteca in tempo, perdendo la fattoria. Boss Hogg, che possiede gi\u00e0 altre fattorie, vuole costruire una nuova Hazzard col nuovo socio L.S. (Lisa Sue) Pritchard, un finanziere in gonnella che ha simpatia per Luke. Ma agli sfrattati Duke tutto questo non piace e, indagando, scoprono il vero progetto di L.S. Pritchard: impadronirsi del carbone nel sottosuolo.\nDalla padella alla brace.\nTrama.\nI viscidi Beaudry, padre e due figli di cui uno tonto, ma molto forte (Milo), sono chiamati a malincuore da Boss Hogg perch\u00e9 in ritardo con le consegne di whiskey. Milo adocchia Daisy e con Bo e Luke scatta la rissa, devastando il Boar's Nest. Daisy non sopporta pi\u00f9 la loro protezione e se ne va dall'amica Sally Jo, ma viene rapita dai Beaudry, perch\u00e9 Milo la vuole sposare contro ovviamente il parere di lei e fuggono con l'auto di Rosco con sopra Flash dopo aver pure derubato Boss Hogg. Bo e Luke la troveranno grazie agli alianti di due amici."}
{"id": "1776573", "revid": "287204", "url": "https://it.wikipedia.org/wiki?curid=1776573", "title": "Episodi di Hazzard (sesta stagione)", "text": "Anche i boss hanno un cuore.\nTrama.\nDopo un diverbio con Boss Hogg, accusato di trascurarla, sua moglie Lulu decide di lasciarlo, accettando l'ospitalit\u00e0 dei Duke. Lasciata sola per poco, viene rapita da tre malviventi che pretendono centomila dollari di riscatto da Boss, che si appresta subito a pagare, scoprendo com'\u00e8 grama la vita senza lei. Ma Rosco, inseguendo i Duke, piomba in mezzo al pagamento, mandando tutto in fumo. I Duke, Boss, Rosco e Enos si adoperano per salvarla.\nIl beb\u00e8 della discordia.\nTrama.\nDopo un pic-nic i Duke trovano nel Generale Lee un beb\u00e8, lasciato poc'anzi dalla madre Mary Lou, vecchia conoscenza di Bo e Luke, perch\u00e9 inseguita dai due scagnozzi di Emerson Craig, un riccone nonno del beb\u00e8 che disprezza la gente umile come i \"contadinotti\" di Hazzard, inimicandosi sia i Duke che Boss Hogg. Mentre Boss costringe Rosco e Enos a cavallo, per l\"'hoggonomia\" (cio\u00e8 l'economia di Boss Hogg), Daisy si nasconde col beb\u00e8 in una segheria abbandonata, ma un sigaro buttato esplode in un incendio: saranno i \"contadinotti\" di Hazzard a salvare Daisy e quel bambino.\nUn sosia per rapina.\nTrama.\nMentre Boss Hogg sta organizzando lo scambio di un milione di dollari tra Atlanta e Hazzard, due rapinatori filmano il tutto, poi mandano nel lago e rapiscono Rosco, durante un inseguimento a Bo e Luke, per sostituirlo con Woody, un ex-attore che, con un tocco di chirurgia, sembra il sosia di Rosco. I Duke pensano che Rosco sia morto, ma Woody ne prende il posto con risultati che non convincono Bo e Luke, che si offrono di portarlo all'ospedale, ma i due compari li fermano e li imprigionano con Rosco, mentre i tre compiono la rapina.\nUna vittoria di troppo.\nTrama.\nA casa Duke arriva Jud, un tizio che dice, e dimostra, di essere il fratello perduto di Luke. Jud per\u00f2 ha un problema: \u00e8 un pugile professionista che, con il nome di Killer Kane, non ha perso un incontro che doveva perdere, perci\u00f2 \u00e8 braccato dall'allibratore Tex Tompkins e dal suo assistito Charlie. I Duke lo aiuteranno, anche se Luke finir\u00e0 in ospedale dopo un incidente.\nLotta all'ultimo canestro.\nTrama.\nBo e Luke, che si presentano in ritardo al commissario Boss Hogg per libert\u00e0 condizionata, patteggiano con Boss l'allenamento della squadra di pallacanestro dodicenne di Hazzard, i \"Bears\", contro i pari et\u00e0 di Chikasaw: ma in caso di sconfitta finiscono in prigione. Per assicurarsi la vittoria, chiamano a giocare anche Rod Moffet, buon cestista, che ha appena perso suo padre. Ma il bieco Boss di Chikasaw, vuole vincere ad ogni costo, prima minacciando e poi confondendo documenti di nascita di Rod, anche perch\u00e9 ha scommesso con Boss cinquemila, poi divenuti diecimila, dollari.\nUna corsa truffaldina.\nTrama.\nTornano ad Hazzard i viscidi Beaudry, ma stavolta per rubare la distilleria di Boss Hogg, visto che Milo ha fatto esplodere la loro. Intanto ad Hazzard \u00e8 tutto pronto per la grande corsa tra i vecchi distillatori, tra cui Boss e zio Jesse. I Beaudry sabotano l'auto di zio Jesse, cos\u00ec durante la gara ha un brutto incidente e tutti sospettano di Boss, anche perch\u00e9 Pa Beaudry infila il bullone tolto nella sua tasca. Tolto di mezzo Boss che, incarcerato da Rosco, grida la sua innocenza, i Beaudry gli rubano la distilleria. Intanto i Duke vogliono vederci chiaro...\nChe razza i cani di razza!\nTrama.\nB.B. e Mandy Jo hanno rapito Maxine, un basset-hound del tutto simile a Flash. Durante una multa di Rosco, Maxine scappa e finisce al canile dove Bo e Luke lo prelevano per donarlo a Terry Lee, un triste bambino dell'orfanotrofio. Boss vuole quel cane per restituirlo al suo proprietario, Hopper, per una ricompensa di diecimila dollari. Intanto B.B. e Mandy Jo rapiscono Flash, credendolo Maxine, che poi di nascosto scambieranno appena sentono per radio che Boss ha quel cane. Alla fine gli Hopper riavranno Maxine, adottando Terry Lee.\nUna collana da perdere la testa.\nTrama.\nBo e Luke riportano dall'aeroporto Daisy e Lulu, tornate da un viaggio a New Orleans, non dopo che Lulu recupera una borsa persa, da un gentiluomo col garofano, Lipton. In realt\u00e0 nella borsa, simile alla sua, \u00e8 chiusa una collana da un quarto di un milione di dollari, rubata. Due uomini sparano ai Duke e Lulu per riprendersi la borsa, ma poi finiscono in cella. Lipton arriva ad Hazzard per sistemare la faccenda, i Duke con l'aiuto di Boss e Rosco, travestiti da Lulu e Daisy, riescono ad arrestarlo. Infine Lulu e Boss festeggiano i 25 anni di matrimonio.\nDue terribili gocce d'acqua.\nTrama.\nUna ragazza, apparentemente innocua e molto carina, rapina una gioielleria a Capitol City prima di scontrarsi con Luke, nello stesso momento la gemella le procura l'alibi facendosi sistemare il motore da Bo, ad Hazzard. Quando Luke torna ad Hazzard, i due cugini sfiorano il litigio, asserendo di aver visto la stessa ragazza in posti diversi. Boss Hogg, saputa la rapina dallo sceriffo Floyd di Capitol City, prova a entrare in gioco, con Rosco e Enos sui tricicli a motore, ma rilascia la gemella per seguirla come Luke, che scopre tutto.\nTempi duri per i vicesceriffi.\nTrama.\nFrank Scanlon \u00e8 un killer, abile nei travestimenti, che gli ignari Duke portano ad Hazzard e che vuole vendicarsi di Enos che, ai tempi di Los Angeles, l'aveva arrestato, ma il tentativo \u00e8 vano anche per l'aiuto di Bo e Luke. Scanlon, per\u00f2, riesce a fuggire e a sventare una trappola organizzata dai Duke, prendendo in ostaggio Daisy. Enos, che \u00e8 stato sollevato dall'incarico di vicesceriffo da Boss per incompetenza, corre da Scanlon, ma i Duke, Cooter, Boss e Rosco lo aiuteranno.\nUn volo molto detersivo.\nTrama.\nMentre guida un piccolo aereo, Ward, il nuovo istruttore di volo di Daisy, ha un attacco di pendicite. Quindi Daisy prender\u00e0 il suo posto per irrorare i campi di Hazzard. Ma due scagnozzi di Boss Hogg mettono sapone nell'antiparassitario, cos\u00ec, sabotando il suo campo, Boss pu\u00f2 truffare l'assicurazione. I due, per\u00f2, rubano l'aereo per ricattare non solo i contadini di Hazzard, ma anche Boss con una registrazione.\nUn pap\u00e0 turbolento.\nTrama.\nUna giovane ragazza, Nancylou, arriva al Boar's Nest accompagnata da Bo e Luke, dove trovano Cooter nel bel mezzo di una rissa che i due sedano. Nancylou dice a Cooter di essere sua figlia e non \u00e8 per niente contenta di lui, ma prover\u00e0 a rimanere per conoscerlo meglio vista la gentilezza dei Duke e il bene che vogliono a Cooter. Intanto i due che han scatenato la rissa, comprano da Boss Hogg un terreno per il pascolo di ovini, ma Bo, Luke e Cooter vogliono vederci chiaro e cos\u00ec scoprono che quel terreno serve per smaltire rifiuti tossici. \nIpnosi da eredit\u00e0.\nTrama.\nUn investigatore privato, scontratosi con Boss Hogg, chiede informazioni su una ragazza vista sul giornale (Daisy) simile a Vivian Stewart, che anni prima scomparve in un incidente aereo. Suo nonno, il miliardario Carter Stewart, \u00e8 disposto a pagare 250.000 dollari per ritrovarla. Grazie all'intervento del prof. Crandall, che tempo prima aveva ipnotizzato Luke, Boss fa credere a Daisy di essere Vivian e la porta da Carter. Ma Vonnie, l'altra parente di Carter, che vede sfumare l'eredit\u00e0, prova a farla fuori con l'aiuto del marito Alan.\nPittore perduto, quadro venduto.\nTrama.\nL'anziano Artie Bender sta dipingendo un paesaggio quando assiste a una rapina ai danni di un blindato. Bo e Luke e, poi, lo sceriffo Little si mettono all'inseguimento, ma Little crede che i rapinatori siano Bo e Luke e li arresta. Intanto Boss Hogg nasconde Bender e lo spaccia per morto, cercando di valorizzare i suoi quadri. Ma gli evasi Bo e Luke, che contano sulla testimonianza di Bender, sistemeranno le cose. \nUn agente poco rassicurante.\nTrama.\nLuke \u00e8 emozionato nell'incontrare una vecchia fiamma dopo tanto tempo: Candy Dix, oggi novella cantante country, di passaggio ad Hazzard. Ma il suo manager Eddie Lee, pieno di debiti per colpa del vizio del gioco, non esita a farla fuori dopo aver trovato una polizza assicurativa sulla vita di Candy Dix del valore di centomila dollari intestata a lui. Ma lei trover\u00e0 aiuto nei Duke.\nPer zio Sam e per il Sud.\nTrama.\nMary Beth possiede una piccola scuderia e vorrebbe che Bo e Luke corressero per lei, ma loro rifiutano, anche quando glielo chiede suo padre J.J. Carver, noto boss della mafia. Sar\u00e0 l'agente Walden del governo a spingerli ad accettare per infiltrarsi ed incriminarlo, ma Daisy e zio Jesse non devono sapere la verit\u00e0, che anzi prendono male la loro decisione di ripartire per correre, anche perch\u00e9 non ci saranno per il compleanno di zio Jesse. Intanto Boss e Rosco si mettono sulle tracce di Bo e Luke credendo che tramino contro Carver.\nNella seconda parte, mentre Bo gareggia, Luke fotografa la riunione di J.J. Carver, ma l'intervento di Boss e Rosco manda tutto all'aria, inoltre gli scagnozzi di Carver credono che loro siano complici di Luke. Intanto giungono zio Jesse e Daisy, che prende la guida e vince al posto di Bo, perch\u00e9 Bo va alla villa di Carver e libera Luke, Boss e Rosco, consegnando le foto compromettenti agli agenti del governo.\nUna malattia da fuorilegge.\nTrama.\nDewey Hogg ritorna ad Hazzard dopo tanti anni e nessuno, dai Duke a suo zio Boss, sentiva la sua mancanza. Fingendosi moribondo, con tanto di finta infermiera e ambulanza con autista, \u00e8 tornato per truffare Boss per 50.000 dollari pi\u00f9 altri 50.000 offerti dai cittadini di Hazzard, custoditi in banca da zio Jesse, per la finta costruzione di una clinica. Assente Bo, andato a prendere un motore, Luke, Daisy e Cooter provano a tirarlo gi\u00f9 dalla sedia rotelle. Intanto Dewey sposta i soldi in un'altra cassetta di sicurezza inguaiando zio Jesse e i Duke.\nUn diario per il nervoso.\nTrama.\nIl gangster Norman Willis, detto il Nervoso perch\u00e9 si preoccupa sempre in modo eccessivo di qualsiasi cosa, spara a Bo e Luke credendoli rivali. Poi, sentendosi male viene soccorso ad Hazzard da Daisy che, vestita da infermiera per una recita, scambia accidentalmente il suo diario di appunti con quello delle malefatte del Nervoso perch\u00e9 perfettamente uguali. Cambiato la limousine con una macchina meno vistosa, il Nervoso rivuole quel diario, cercato anche dall'FBI, coinvolgendo anche Boss e Rosco. Enos nasconde Daisy a casa sua.\nLa banda del giorno del giudizio.\nTrama.\nEnos viene \"promosso\" archivista per avere impedito una multa di Rosco ai Duke per un passaggio pedonale scolastico illegale. Al suo posto viene chiamato l'irascibile Billy Joe Coogan che, oltre che arrestare i Duke, progetta di ricattare Boss Hogg per 150.000 dollari che lo stesso ha sottratto alla contea negli ultimi anni. Spacciandosi per \"la banda del giorno del giudizio\", Eddie Hollis, socio di Coogan, fa saltare l'auto di Rosco. Ma non basta, quindi decidono di far saltare la diga. I Duke provano a fermarli, cercando di ridare il posto a Enos.\nUna veggente poco previdente.\nTrama.\nLa \"veggente\" Madame Delilah, insieme al suo compare nano Three Pack, piomba al Boar's Nest per fregare i campagnoli di Hazzard, tra cui Lulu. Alla chiusura del locale, il nano si infila nel condotto dell'aria e ruba l'incasso, mettendo nei guai Daisy. Intanto Boss Hogg, che aveva sostituito (e speso) i buoni del tesoro di Lulu con dei falsi, per non venire scoperto, ingaggia Madame Delilah, che Rosco aveva cacciato via, per sapere la nuova combinazione della cassaforte di casa, ma lei lo deruba. Con Bo alle corse, Luke e Daisy indagano.\nL'amico che non conosciamo.\nTrama.\nJonas Jones, vecchio amico di Cooter, lavora come autista di camion per John Harris di Capitol City, ma viene derubato del camion da Burt e Ruth, complici di Harris: c'erano ricambi destinati a Boss Hogg per il garage di Cooter. Cooter scopre tutto e si autoaccusa del furto. Bo e Luke trovano Jonas e lo convincono ad aiutarli. Facendo evadere Cooter, John Harris e i suoi complici, tornano al \"lavoro\", ma i Duke elaborano un piano per fermarli, perch\u00e9 per zio Jesse, uno straniero \u00e8 solo \"un amico che non conosciamo\", come Jonas."}
{"id": "1776574", "revid": "287204", "url": "https://it.wikipedia.org/wiki?curid=1776574", "title": "Gerald Finzi", "text": "Biograf\u00eda.\nGerald Finzi nacque in una famiglia di origine ebraica. Suo padre era italiano, sua madre tedesca. Era il pi\u00f9 piccolo di cinque fratelli. Nel corso della sua vita compose molte opere per la liturgia cristiana, pur dichiarandosi agnostico.Pass\u00f2 l'infanzia a Londra, dove, sino a otto anni, fu educato privatamente.\nNel 1909, morto il padre, la madre si trasfer\u00ec da Londra a Harrogate nel Yorkshire del Nord, dove Finzi cominci\u00f2 a studiare musica con Ernest Farrar. La morte di quest'ultimo al fronte, nel 1918, lo turb\u00f2 profondamente. Nello stesso periodo morirono anche tre suoi fratelli.\nFu quello il periodo in cui Finzi si avvicin\u00f2 alla poesia e particolarmente a quella di Thomas Hardy di cui musicher\u00e0 alcuni poemi. Lo stesso far\u00e0 per quelli di Christina Rossetti. Questi poeti come pi\u00f9 tardi William Wordsworth, s'interessano ad una tematica molto cara a Finzi: l'infanzia corrotta dal mondo adulto.\nUn tono elegiaco, sin dalle prime composizioni, caratterizza Finzi.\n1918-1933: studi e prime opere.\nDopo la morte di Farrar, Finzi studia a York Minster con l'organista e direttore del coro Edward Bairstow, un uomo dall'educazione rigida. Poi nel 1922, si reca a Painswick (Gloucestershire) dove compone le prime opere.\nNel 1925, per consiglio del direttore d'orchestra Adrian Boult, Finzi prende lezioni di contrappunto da R. O. Morris, poi si stabilisce a Londra dove diventa amico di Howard Ferguson e Edmund Rubbra. Incontra Gustav Holst, Arthur Bliss e Ralph Vaughan Williams; quest'ultimo gli fa ottenere un posto di professore alla Royal Academy of Music dal 1930 al 1933.\nFiniti gli studi con Bairstow, Finzi e sua madre, attratti dalla bellezza della campagna inglese, andarono a vivere a Cotswold, vicino a Painswick. La permanenza in quel luogo caus\u00f2 un profondo cambiamento nella sua vita e nella sua musica, portandolo a descriverla come una terra promessa, come un \"Eden\" \" sempre in riposo, libero e immortale \". La tranquillit\u00e0 del luogo permise al musicista di dedicarsi interamente alla musica.\n1933-1939: l'affermazione d'uno stile musicale personale.\nFinzi, nonostante il matrimonio con l'artista Joyce Black, non riesce ad ambientarsi a Londra e si trasferisce a Aldbourne (Berkshire). Si dedica alla composizione e pi\u00f9 curiosamente alla coltivazione di mele rare. Si appassiona anche ai libri e raccoglie quasi 3000 volumi di poesia, filosofia o letteratura, consultabili attualmente nell'Universit\u00e0 di Reading.\nDurante gli anni trenta, Finzi compone poco ma sviluppa uno stile personale, particolarmente nelle cantate Dies natalis, del 1939, di Thomas Traherne. Egli difende e pubblica le opere del poeta e compositore Ivor Gurney, internato per problemi psichici negli ultimi quindici anni della sua vita, periodo in cui tuttavia resta prolifico.\nInsieme alla moglie, Finzi pubblica anche musica popolare tradizionale inglese e opere di compositori dimenticati come William Boyce, Richard Capel Bond, John Garth, Richard Mudge, John Stanley e Charles Wesley.\nNel 1939, Finzi si stabilisce a Ashmansworth, vicino Newbury dove fonda il Newbury String Players, un gruppo di dilettanti di musica da camera che dirige sino alla sua morte, rivisitando opere del XVIII secolo e incoraggiando giovani contemporanei come Julian Bream e Kenneth Leighton.\n1939-1956: un successo crescente.\nMentre le sue opere sono sempre pi\u00f9 eseguite in Inghilterra, Finzi ritorna ad essere prolifico come compositore, con la produzione di numerose opere vocali e soprattutto del concerto per clarinetto (1949), forse, attualmente, la sua opera pi\u00f9 apprezzata,\nNel 1951, Finzi viene a sapere di essere colpito dal linfoma di Hodgkin, incurabile, che gli lascia al massimo dieci anni di vita.\nSi avverte una certa sofferenza nel primo movimento della sua ultima opera maggiore, il concerto per violoncello composto nel 1955, anche se il secondo movimento, che sarebbe il ritratto di sua moglie, d\u00e0 una sorprendente serenit\u00e0.\nNel 1956, in occasione d'una gita vicino a Gloucester con Ralph Vaughan Williams, Finzi contrae la varicella che, nel contesto della sua malattia, gli provoca enormi danni al cervello. Muore lentamente in un ospedale di Oxford, dopo che la prima del suo concerto per violoncello era stata eseguita la sera precedente."}
{"id": "1776575", "revid": "643494", "url": "https://it.wikipedia.org/wiki?curid=1776575", "title": "Episodi di Hazzard (settima stagione)", "text": "Candeline per il Generale.\nTrama.\nBo, Luke, Daisy, zio Jesse e Cooter stanno festeggiando gli otto anni del Generale Lee, ricordando come tutto \u00e8 iniziato. Otto anni prima: Luke, in camicia blu, e Bo, in camicia rossa e bianca, stanno cercando un'auto per il loro motore e, girando col carro attrezzi di Cooter, la trovano da uno sfasciacarrozze, ma l'auto (nera) \u00e8 lasciata da Ginny e Rick che hanno appena rapinato una banca a Capitol City nascondendo l'oro su quell'auto spacciandosi per i nuovi Bonnie e Clyde. Intanto Boss Hogg, con qualche capello in pi\u00f9 e qualche chilo in meno, ind\u00ecce la solita corsa di auto annuale e Bo e Luke intendono parteciparvi per vincere i diecimila dollari di premio. Boss concede il prestito per l'iscrizione di cinquecento dollari in cambio dell'assunzione di Daisy al Boar's Nest. Alla fine Bo e Luke vinceranno la gara con quell'auto dipinta di arancione, perch\u00e9 Cooter aveva solo quel colore, nominata Generale Lee, un personaggio storico del sud, costringendo a Boss a mangiarsi il cappello e a Rosco a tagliarsi i baffi.\nSette vecchie care note.\nTrama.\nWaylon Jennings, noto cantante country, arriva ad Hazzard per promuovere il suo museo itinerante di musica country in autoarticolato, ma due tizi (Jeb e Buddy), assoldati da Boss Hogg, rubano il camion per rivenderlo non sapendo che \u00e8 finto. Infatti Betty Jo, assicuratrice di Jennings, aveva il camion vero. Una volta ad Hazzard, Boss fa rubare il camion vero, facendo incolpare i Duke lasciando il cappello regalato loro da Jennings, tanto che anche Betty Jo crede loro colpevoli. Con l'aiuto di Jennings, i Duke risolveranno ogni cosa.\nLa fiala della discordia.\nTrama.\nMentre ne prende per il radiatore del Generale Lee, Luke beve dell'acqua da uno stagno, dove si \u00e8 rotta una fiala cadendo da un furgone del \"centro ricerche genetiche\"; da quel momento diventa irascibile e scontroso con tutti. Intanto Hurley e Ben, due criminali, progettano di rapinare la banca di Boss Hogg, ma il loro autista Zeb viene fermato da Enos perch\u00e9 alla guida di un'auto rubata. Osservando casualmente Luke alla guida del generale decidono di assumere lui come nuovo autista. Bo, Daisy e zio Jesse trovano la fiala allo stagno, cos\u00ec si rivolgono al centro di ricerche dove vengono informati della perdita della fiala contenente una sostanza psicotropa e che l'effetto dura 24 ore. Dopo la rapina, Bo e Enos bloccano Hurley, Ben e Luke proprio quando termina l'effetto della sostanza e tutto torna alla \"normalit\u00e0\".\nRobot P. Coltrane.\nTrama.\nMarv e Rance, due inventori non certo campioni di simpatia, hanno rubato un robot (Bobby Joe) per ripicca, alla ditta dove lavoravano per rivenderlo a New Orleans, ma dopo essersi quasi scontrati coi Duke e poi con Rosco, decidono di vendere il robot a Boss Hogg, col quale sostituisce Rosco come sceriffo, chiamandosi Robot P. Coltrane. Ma i due inventori progettano di derubare la banca di Boss, il quale ne mette il robot a guardia. Cos\u00ec, grazie ai comandi del robot poi neutralizzati con acqua da Daisy, i due la rapinano e i Duke li fermeranno.\nIn carcere per premio.\nTrama.\nDaisy vince una serie di premi per essere diventata il milionesimo cliente al Capitol City Departement Store. Ma il concorso \u00e8 falso e i premi sono stati rubati, il tutto come parte dell'ultimo piano di Boss Hogg per incastrare i Duke, perch\u00e9 sta arrivando il senatore ad Hazzard e vuole far vedere che la giustizia funziona. Ma quando sbatte la testa e perde memoria e collana per i suoi soci, questi (Stoney e Zack, comandati dalla bella Billie Jean) lo rapiscono, temendo che riveler\u00e0 la loro truffa alle autorit\u00e0. \nIntrigo a Hollywood.\nTrama.\nDurante le riprese di un film ad Hazzard, il noto attore Brock Curtis ha l'auto coi freni rotti, ma l'intervento di Bo e Luke con il Generale Lee riesce a fermarlo, tanto che il regista li vuole a Hollywood per finire il film. Il produttore Dillard, per\u00f2, sommerso dai debiti, vuole incassare i cinque milioni di dollari di assicurazione su Curtis, quindi, con il suo scagnozzo Blake, ci riprover\u00e0. Bo, Luke e Daisy aiuteranno Curtis. Intanto Boss e Rosco, a Hollywood per essere i tutori dei Duke in libert\u00e0 vigilata, importunano tutti per fare un film sulla vita di Boss.\nBoss contro Boss.\nTrama.\nIl terribile colonnello Cassius Claibourne, boss della contea di Osage, fa fermare e imprigionare, ai lavori forzati, Bo e Luke dai suoi uomini, per costringere il nemico Boss Hogg a cedergli Hazzard. Boss Hogg, per\u00f2, \u00e8 irremovibile e non ha intenzione di far niente, ma Hazzard capeggiata da Lulu lo spinge ad andare ad Osage insieme a Rosco, come aveva previsto Claibourne. Cos\u00ec pu\u00f2 imprigionare anche loro. Dopo un'evasione fallita, Bo e Luke riusciranno nell'intento anche di liberare tutti gli altri con l'aiuto di zio Jesse, Daisy e Lulu.\n13 giugno 1862.\nTrama.\nBoss Hogg trova un atto di vendita dove Jeremiah, avo dei Duke, ha venduto la fattoria a suo nonno Thadius. Cos\u00ec dal diario di Jeremiah, zio Jesse legge come sono andate le cose. La vicenda si svolge ad Hazzard (anzi Sleepy City) il 13 giugno 1862, quando Jeremiah e sua moglie Jenny chiamano tre nipoti (Joe, Hunk e Dixie) ad aiutarlo, dopo un incendio alla sua fattoria. Hunk viene accusato di aver rubato il cavallo di Thadius, cos\u00ec per cauzione Jeremiah gli cede la fattoria. Ma Frank e Jesse James, ingaggiati dallo sceriffo Rufus contro i Duke, derubano Thadius e i Duke li fermano. Thadius \u00e8 riconoscente e restituisce la fattoria. Nel presente, i Duke troveranno il documento.\nUn campione di cuore.\nTrama.\nCale Yarborough, noto pilota NASCAR, decide di andare a trovare Robby, un ragazzo suo fan che deve essere operato. Ma per la strada, Eddie ed Elmo, che hanno rapinato centomila dollari a Capitol City, gli portano via auto e portafogli, anche se riesce a toglier loro i soldi grazie all'arrivo della sirena di Rosco che lo arresta, insieme a Bo e Luke, perch\u00e9 non lo riconosce. Evasi, Bo e Luke portano Cale da Robby. Boss Hogg vuole tenere i soldi della rapina, ma Eddie ed Elmo lo minacciano. Bo e Luke, aiutati da Cale, risolvono la situazione.\nTele-commando.\nTrama.\nBurke, Carney e Perry hanno un dispositivo per telecomandare un'auto che, durante una prova, finisce fuori strada evitando uno scontro con il Generale Lee. L'auto era preparata su ordine di Boss Hogg, per scontrarsi, imbottita di dinamite, a Eagle Point con il treno delle 17 che trasporta due milioni di dollari da rapinare. Bo, Luke e Daisy, vista l'auto senza autista, provano ad indagare, ma Burke e Perry rubano loro il Generale da usare contro il treno. Bo e Luke trovano un plastico con trenino e macchinina nell'ufficio di Boss, capendo tutto.\nEvasi invadenti.\nTrama.\nBenson e Hixx, con il suo grillo Herman, sono due evasi da Chikasaw che piombano alla fattoria dei Duke perch\u00e9 Benson ha un conto in sospeso con Luke. Luke \u00e8 stato il suo sergente nei marines che l'ha condannato alla prigione perch\u00e9 assassino. Intanto Lulu e Rosco tentano di far dimagrire Boss Hogg, mentre arriva l'invadente sceriffo Little di Chikasaw che prende il controllo delle operazioni sulla cattura dei criminali. Bo e Luke sono costretti dai due criminali a portarli fuori Hazzard col Generale Lee, ma sapranno cavarsela. \nBanditi tra le nuvole.\nTrama.\nUn furgone blindato, che Bo e Luke aiutano ad uscire da un fosso, sta trasportando ad Atlanta tre milioni di dollari dalla banca di Boss Hogg, ma tre rapinatori, comandati dalla bella Kate, lo portano via con un elicottero pilotato da lei. Boss e Rosco arrestano Bo e Luke perch\u00e9 Enos li ha visti insieme al furgone. Poi, un secondo furgone viene rapinato: li fanno evadere e li seguono camuffati, sapendo che cercheranno i colpevoli. Daisy incappa nei rapinatori: Bo e Luke, con i deltaplani, e poi zio Jesse, Boss, Rosco e Cooter li troveranno.\nNuovo testamento.\nTrama.\nSilas, lo zio di Boss Hogg, ha cambiato testamento poco prima di morire dove viene nominato esecutore zio Jesse, perch\u00e9 vuole la sua eredit\u00e0 ai bisognosi. Boss e l'avvocato Larson fanno sparire il nuovo testamento, ma zio Jesse ha una lettera di Silas che, alla fattoria dei Duke, Boss e Rosco confiscano. Con l'aiuto dell'ex ventriloquo Winkle e i suoi congegni elettronici, i Duke convincono Boss del fantasma di Silas nella sua vecchia casa e di fare beneficenza con la sua eredit\u00e0. Ma Larson e il suo tirapiedi Sharp rapiscono Daisy per quei soldi.\nLa lampada delle illusioni.\nTrama.\nHughie Hogg, nipote di Boss, torna ad Hazzard affidando un cofanetto a Enos contenente una lampada che Boss strofina facendo uscire un gran fumo insieme a una fata, che in realt\u00e0 \u00e8 Trixie, amica di Hughie. Boss chiede Bo e Luke in prigione, che i soliti compari di Hughie hanno messo addormentandoli con una bomboletta di gas soporifero nel Generale Lee, e soldi (falsi). Tutto organizzato per portare via a Boss i suoi averi, in cambio della lampada. Bo e Luke fuggono grazie alle canne da pesca e, presi i due compari, li fanno confessare.\nUn amico celestiale.\nTrama.\nAd Hazzard si diffonde la mania di avvistamento UFO, Enos vede una gran luce nella valle delle puzzole e ne rimane sconvolto. Boss Hogg e Rosco vanno in quella valle per trasformarla nel primo \"spaziodromo\" del mondo. Ma un extra-terreste muto e di bassa statura c'\u00e8 davvero e si nasconde nel Generale Lee. Alla fattoria, i Duke e poi Enos fanno la sua conoscenza. Intanto due malandrini di Atlanta, Larsen e Simmons, pensano di sfruttare la situazione, diffondendo il panico UFO con un comunicato alla radio di Boss, per rapinare tutti.\nAssoluzione ai fiori d'arancio.\nTrama.\nDue furfanti, Jerry e Slade, costringono Enos a rapinare la banca di cui \u00e8 a guardia. Daisy, vede Enos portare il denaro in un'auto e salirci, salutandola di sfuggita. Riportato da Bo e Luke, viene arrestato da Boss e Rosco secondo la testimonianza di Daisy. Lei, per non testimoniare contro Enos, gli chiede di sposarlo. Ma ne il procuratore generale (desideroso di chiudere la questione in vista delle elezioni), ne i due furfanti (che perderebbero il sospettato) vogliono quel matrimonio. Cos\u00ec metteno soldi in casa di Enos, incriminandolo del tutto.\nUna festa per le feste.\nTrama.\nLulu organizza uno spettacolo di beneficenza al Boar's Nest, dove parteciperanno anche i Duke con Cooter, Rosco e Enos. Intanto Floyd Malone esce di prigione e, con suo fratello Bubba, vuole Boss Hogg perch\u00e9 lo ha mandato in prigione, cos\u00ec lo prendono fuori dal Boar's Nest, mentre esce da una botola facendo da assistente a Rosco (il grande mago Coltreno), per andare a chiudere un affare ad Hazzard. I Malone chiedono un riscatto di un milione di dollari. I Duke li prenderanno, mentre Rosco si convince di averlo fatto sparire veramente."}
{"id": "1776578", "revid": "110157", "url": "https://it.wikipedia.org/wiki?curid=1776578", "title": "Gila River Arena", "text": "La Gila River Arena \u00e8 un'arena coperta situata a Glendale, Arizona. Ospita gli Arizona Coyotes della National Hockey League (NHL) e gli Arizona Sting della National Lacrosse League (NLL). L'arena si trova di fronte all'University of Phoenix Stadium, casa degli Arizona Cardinals, squadra NFL.\nStoria.\nLa costruzione dell'arena inizi\u00f2 nel 2002, e i Coyotes vi si spostarono appena fu completata alla fine del 2003. La squadra aveva giocato le sue precedenti stagioni all'America West Arena (ora US Airways Center) nel centro di Phoenix. Quest'arena era stata disegnata principalmente per il basket, e non c'era spazio sufficiente per un campo regolamentare da hockey. Di conseguenza, la capacit\u00e0 fu ridotta a soli 16.000 posti, rendendola l'arena pi\u00f9 piccola di tutta l'NHL, e di questi circa 3.000 avevano la visuale ostruita.\nSi decise cos\u00ec di costruire una nuova arena nella zona suburbana di Glendale. Originariamente prevista per il 2001, la Glendale Arena venne inaugurata il 26 dicembre 2003, con la vittoria degli Arizona Sting contro i Vancouver Ravens per 16\u201312. Il primo match NHL fu giocato la sera successiva, tra i Coyotes e i Nashville Predators.\nDal 2005 la Gila River ospita i tornei di basket, pallavolo, wrestling e cheerleading riservati alle high school dell'Arizona in un evento chiamato \"February Frenzy\", in seguito all'accordo tra la citt\u00e0 di Glendale e l'Arizona Interscholastic Association (AIA). Il 25 ottobre 2006 la societ\u00e0 online locale Jobing.com ha acquistato i diritti di denominazione per 10 anni per 30 milioni di dollari cambiando il nome in Jobing.com Arena.\nNel settembre del 2014 la comunit\u00e0 nativa dell'area del fiume Gila ufficializz\u00f2 la sponsorizzazione del palazzetto, il quale assunse il nome di Gila River Arena."}
{"id": "1776582", "revid": "106376", "url": "https://it.wikipedia.org/wiki?curid=1776582", "title": "Monumento Naturale Bodrio della C\u00e0 dei Gatti", "text": ""}
{"id": "1776585", "revid": "39884", "url": "https://it.wikipedia.org/wiki?curid=1776585", "title": "James Cristy", "text": "Specializzato nello stile libero ha vinto la medaglia di bronzo nei 1500\u00a0m alle Olimpiadi di Los Angeles 1932."}
{"id": "1776586", "revid": "767487", "url": "https://it.wikipedia.org/wiki?curid=1776586", "title": "The Hitcher (film 2007)", "text": "The Hitcher \u00e8 un film del 2007 diretto da Dave Meyers.\n\u00c8 un remake di \"The Hitcher - La lunga strada della paura\" (1986). Il film, prodotto tra gli altri dalla Platinum Dunes, di propriet\u00e0 di Michael Bay, vede come protagonisti Sophia Bush, Zachary Knighton e Sean Bean (quest'ultimo ricopre il ruolo del feroce psicopatico che nel 1986 fu interpretato da Rutger Hauer).\nLa pellicola \u00e8 uscita nelle sale cinematografiche degli USA 19 gennaio 2007, in quelle inglesi il 1\u00ba giugno dello stesso anno; in Italia il 30 maggio 2008.\n\u00c8 stato trasmesso per la prima volta in televisione in chiaro su Italia 1 il 7 agosto 2011.\nTrama.\nDue giovani studenti del college, fidanzati, Jim e Grace, partono durante le vacanze primaverili per un viaggio, che li porta ad attraversare il deserto del Nuovo Messico con una Oldsmobile 442 del 1970, con la meta di arrivare a trovare le amiche di Grace.\nDurante il tragitto, in piena notte e sotto un fitto temporale, i due rischiano di investire un uomo che si trova fermo in piedi in mezzo alla strada a fianco della propria auto in panne.\nDopo una breve sosta alla stazione di servizio, i due rincontrano l'uomo che era in mezzo alla strada che nel frattempo ha trovato un passaggio fino a l\u00ec. Cos\u00ec i due giovani decidono di offrire un passaggio all'automobilista fino al successivo motel.\nL'uomo si riveler\u00e0 ben presto un pericoloso psicopatico che minaccia di uccidere Jim. I due giovani riescono ad aprire la portiera per poi buttare fuori dalla macchina l'uomo con dei calci, pensando di aver posto fine ad un fugace incubo.\nJim vuole catturarlo, e quindi cerca subito di chiamare la polizia, ma non ha pi\u00f9 il telefono, che \u00e8 caduto gi\u00f9 dal veicolo durante la colluttazione. Poco pi\u00f9 avanti vedono dentro una macchina famigliare, con dei bambini, lo stesso uomo a cui avevano dato loro stessi un passaggio. Cercando di avvisare la famiglia, i due fidanzati finiscono fuori strada, distruggendo la loro macchina.\nAppiedati i due si incamminano, scorgendo poco pi\u00f9 avanti la macchina famigliare, con i bambini e la madre uccisi, mentre il padre \u00e8 con un coltello piantato nello stomaco in fin di vita. Si apprestano quindi a fuggire con la loro macchina, in cerca di un ospedale e di aiuto, ma in breve vengono raggiunti nuovamente dall'assassino che ha trovato una nuova macchina con cui intimidirli ed inseguirli. Fermati alla successiva area di servizio i due chiamano subito la polizia, ma questi una volta arrivati provvedono al loro arresto.\nPortati alla centrale di polizia, i due vengono dapprima interrogati per poi scoprire che l'uomo misterioso \u00e8 arrivato anche l\u00ec, dove uccide tutti i poliziotti.\nNonostante ci\u00f2 i due giovani riescono ugualmente a fuggire dalla stazione della polizia, poco prima dell'arrivo dei rinforzi. In breve i due diventano i maggiori sospettati da parte della polizia, anche di un omicidio di un poliziotto, con cui loro per\u00f2 non c'entrano niente.\nDopo un ulteriore fuga dall'autostoppista e rifugiatisi in un motel, la ragazza si sveglia di soprassalto, molestata dall'assassino, John Ryder. Riuscita a sfuggirgli, presto scopre che sono caduti in una trappola ben allestita. Jim \u00e8 infatti legato tra la motrice e il suo carro, e Grace tenter\u00e0 di salvarlo. Inutile l'arrivo della polizia che finisce con la morte di Jim, che viene strappato in due.\nGrace \u00e8 invece insieme alla polizia che prova ad aiutarla e sostenerla psicologicamente.\nVerso la fine quindi, mentre viene trasferito con un furgone blindato, Ryder riesce a liberarsi dalle manette e provocando un incidente tra i veicoli, riesce ad uscirne solo leggermente ferito. Ryder dunque uccide anche il tenente di polizia che accompagnava Grace durante il trasferimento, ma la ragazza, impossessatasi di un fucile a pompa, eliminer\u00e0 definitivamente l'assassino."}
{"id": "1776589", "revid": "124123", "url": "https://it.wikipedia.org/wiki?curid=1776589", "title": "Ruggero Cappuccio", "text": "Biografia.\nPubblica le sue opere con Feltrinelli, Einaudi e Sellerio.\nNel 2016 esce La prima luce di Neruda.\nCon il romanzo \"Fuoco su Napoli\" (Feltrinelli) vince il Premio Vittorini e Il Premio Napoli - Libro dell\u2019anno nel 2011. Il romanzo esce in Spagna con il titolo di\"Fuego sobre Napoles\" a cura dell\u2019editore Siruela.\nDirige numerose opere liriche per Il Festival di Salisburgo, Teatro alla Scala di Milano, Teatro dell\u2019Opera di Roma, con la Direzione d\u2019orchestra di Riccardo Muti, Pinchas Steinberg, Bruno Campanella, Boris Brott.\nPer il Tg3 Linea notte cura uno spazio dedicato alla letteratura, cinema e teatro.\nSceneggiatore del film Paolo Borsellino Essendo Stato in onda su Rai 1 e Rai Storia. Regista del film Examleto con Roberto Herlitzka in onda su Rai 5. Co-sceneggiatore di \"Veleni\" regia Nadia Baldi con \"Vincenzo Amato, Tosca d\u2019Aquino, Lello Arena, Roberto Herlitzk\"a; sceneggiatore e regista di \"Rien Va con Roberto Herlitzka, Chiara Muti e Lello Arena\". Produzione Visioni Segrete e da Rai Cinema. Sceneggiatore e regista dei film \"Il Sorriso dell\u2019ultima notte\" con Chiara Muti, Gea Martire, Giovanni Esposito, Claudio di Palma e Ciro Damiano. Produzione Alberto Grimaldi. Sceneggiatore e regista dei film \"Lighea\" o i silenzi della memoria con Roberto Herlitzka e Claudio di Palma. Produzione Rai 2, Rai Trade, Rai International. Sceneggiatore e regista dei film per il teatro Shakespea Re di Napoli con Lello Arena e Claudio di Palma. Coproduzione Rai 5 e Visioni segrete.\nNel 2016 \u00e8 nominato direttore artistico del NAPOLI TEATRO FESTIVAL. \u00c8 stato direttore artistico di BENEVENTO CITTA\u2019 SPETTACOLO, dei Progetti TECHNE\u2019 e FORMART finanziati dal Ministero del Lavoro, Dal 2011 al 2016 \u00e8 direttore del Festival SEGRETI D\u2019AUTORE.\nCura numerose regie teatrali dei suoi testi nei maggiori teatri di prosa italiani ottenendo premi e riconoscimenti di pubblico e critica.\nFilmografia.\nNel 2016 viene girato il docufilm Paolo Borsellino Essendo Stato, scritto, diretto e interpretato dallo stesso Cappuccio. Il regista interpreta il giudice Paolo Borsellino immaginando un monologo durante gli ultimi secondi della vita del magistrato, prima dell'attentato di Via D'Amelio in cui perse la vita. Il docufilm \u00e8 stato girato a Napoli e nei comuni cilentani in provincia di Salerno. \u00c8 andato in onda su Rai 1 e Rai cultura."}
{"id": "1776590", "revid": "486946", "url": "https://it.wikipedia.org/wiki?curid=1776590", "title": "Impronte di piede", "text": ""}
{"id": "1776595", "revid": "123567", "url": "https://it.wikipedia.org/wiki?curid=1776595", "title": "Alfabeto camuno", "text": ""}
{"id": "1776597", "revid": "123567", "url": "https://it.wikipedia.org/wiki?curid=1776597", "title": "Coppelle", "text": ""}
{"id": "1776603", "revid": "767487", "url": "https://it.wikipedia.org/wiki?curid=1776603", "title": "Giancarlo Finardi", "text": "Carriera.\nGiocatore.\nAttaccante utilizzato come mezzala, cresce calcisticamente nell'Atalanta. Viene poi mandato alla Cremonese per fare esperienza, dove disputa cinque campionati, quattro di Serie C ed uno di Serie B, al termine del quale ritorna a Bergamo. Con i neroazzurri esordisce in Serie A e disputa due stagioni nelle quali non riesce a trovare molto spazio, venendo quindi ceduto nuovamente alla Cremonese.\nQui diventa un elemento inamovibile, disputando con i grigiorossi altre sette stagioni, ottenendo anche una doppia promozione dalla Serie C alla Serie A, per un totale di 383 partite, secondo nella storia della Cremonese alle spalle di Luciano Cesini, alfiere con 436 presenze. Dopo un anno all'Ospitaletto in Serie C, termina la carriera nelle categorie minori in societ\u00e0 della provincia di Bergamo. In carriera ha totalizzato complessivamente 35 presenze e 7 reti in Serie A e 199 presenze e 33 reti in Serie B.\nAllenatore.\nDopo aver debuttato sulla panchina del San Paolo d'Argon, societ\u00e0 dilettantistica con la quale aveva terminato la carriera da calciatore, approda nel 1998 al settore giovanile della Cremonese, dove gli viene affidata la formazione primavera. L'anno successivo passa alle giovanili dell'Atalanta, allenando anche qui la primavera in sostituzione di Giovanni Vavassori, passato alla prima squadra. Sempre con la primavera atalantina Finardi conquista ben tre volte la vittoria nella Coppa Italia di categoria nelle stagioni 1999-2000, 2000-2001 e 2002-2003,\nI buoni risultati gli permettono di esordire anche sulla panchina neroazzurra in Serie A, ancora in sostituzione dell'esonerato Vavassori, nella speranza di salvare la squadra dalla retrocessione. Ci\u00f2 non avviene, e la squadra retrocede in Serie B dopo lo spareggio contro la , con Finardi che ritorna con i ragazzi del settore giovanile. Nell'estate del 2007 abbandona la societ\u00e0 bergamasca per fare da vice ad Emiliano Mondonico alla Cremonese. Successivamente \u00e8 divenuto il responsabile del settore giovanile della Cremonese. Nel giugno del 2013 viene nominato coordinatore tecnico del settore giovanile dell'Atalanta affiancando Mino Favini.\nStatistiche.\nStatistiche da allenatore.\n\"Statistiche aggiornate al 30 giugno 2003\""}
{"id": "1776607", "revid": "39884", "url": "https://it.wikipedia.org/wiki?curid=1776607", "title": "Toshio Irie", "text": "Specializzato nel dorso, ha vinto la medaglia d'argento nei 100\u00a0m alle Olimpiadi di Los Angeles 1932.\n\u00c8 stato primatista mondiale dei 200\u00a0m dorso."}
{"id": "1776608", "revid": "80339", "url": "https://it.wikipedia.org/wiki?curid=1776608", "title": "Malaya Kuonamka", "text": ""}
{"id": "1776610", "revid": "111319", "url": "https://it.wikipedia.org/wiki?curid=1776610", "title": "Toshio Iriye", "text": ""}
{"id": "1776612", "revid": "287204", "url": "https://it.wikipedia.org/wiki?curid=1776612", "title": "Campionato d'Asia per club 1988-1989", "text": "Il Campionato d'Asia per club 1988-1989 \u00e8 stata l'8\u00aa edizione del massimo torneo calcistico asiatico per squadre di \"club\" maggiori maschili.\nPer la prima volta nella sua storia il torneo fu vinto dai qatarioti dell'Al-Sadd, che riuscirono a prevalere nel doppio confronto con l'Al-Rasheed grazie alla regola dei gol fuori casa. Fu la prima squadra del mondo arabo a trionfare nel torneo. \nRisultati.\nPrimo turno.\nGruppo 5.\n\"Bangkok, Thailandia.\"\nFase finale.\nGruppo B.\n\"Kuantan, Malaysia.\""}
{"id": "1776614", "revid": "182396", "url": "https://it.wikipedia.org/wiki?curid=1776614", "title": "Trib\u00f9 di Roma", "text": ""}
{"id": "1776616", "revid": "92560993", "url": "https://it.wikipedia.org/wiki?curid=1776616", "title": "Monumento naturale Bodrio della Cascina Margherita", "text": "Il monumento naturale Bodrio della Cascina Margherita \u00e8 una piccola area naturalistica che ha lo scopo di proteggere l'area circostante l'omonimo bodrio. Si trova a San Daniele Po, in provincia di Cremona.\nCaratteristiche ambientali.\nL'area \u00e8 pressappoco circolare, caratterizzata da vegetazione igrofila ridotta e composta principalmente da canne e tife.\nLa vegetazione galleggiante \u00e8 pi\u00f9 sviluppata e composta da nannuferi e ninfee.\nL'ittiofauna \u00e8 presente con specie di introduzione come le carpe e i pesci gatto. L'area rappresenta un habitat ideale per gli aironi."}
{"id": "1776619", "revid": "287204", "url": "https://it.wikipedia.org/wiki?curid=1776619", "title": "Cuja", "text": ""}
{"id": "1776620", "revid": "339392", "url": "https://it.wikipedia.org/wiki?curid=1776620", "title": "Undici Settembre", "text": ""}
{"id": "1776621", "revid": "80339", "url": "https://it.wikipedia.org/wiki?curid=1776621", "title": "Chuja", "text": ""}
{"id": "1776624", "revid": "80339", "url": "https://it.wikipedia.org/wiki?curid=1776624", "title": "Chuya", "text": ""}
{"id": "1776625", "revid": "1305772", "url": "https://it.wikipedia.org/wiki?curid=1776625", "title": "Iron Assault", "text": "Iron Assault \u00e8 un videogioco realizzato dall'italiana Graffiti (ora Milestone) nel 1995, per sistemi MS-DOS. La pubblicazione del gioco \u00e8 avvenuta, come gi\u00e0 accaduto per \"Screamer\", da parte della Virgin Interactive. Si tratta di uno sparatutto in prima persona dove il giocatore si trova a bordo di mech, enormi robot bipedi pesantemente armati. Una delle particolarit\u00e0 pi\u00f9 notevoli \u00e8 la presenza di intermezzi video realizzati con la tecnica stop motion, inusuale nell'ambito videoludico.\nModalit\u00e0 di gioco.\nIl gioco non \u00e8 paragonabile ai titoli delle serie \"MechWarrior\" o \"Earthsiege\" per un approccio pi\u00f9 semplicistico della guida dei mech; anche le missioni sono generalmente poco complesse e privi di obiettivi veri e propri al di l\u00e0 della distruzione degli avversari. Ad un certo punto di gioco \u00e8 possibile avere dei compagni controllati dalla CPU, ai quali \u00e8 possibile dare semplici ordini."}
{"id": "1776630", "revid": "115598308", "url": "https://it.wikipedia.org/wiki?curid=1776630", "title": "Peter Whitehead", "text": ""}
{"id": "1776631", "revid": "39884", "url": "https://it.wikipedia.org/wiki?curid=1776631", "title": "Kentar\u014d Kawatsu", "text": "Specializzato nel dorso ha vinto la medaglia di bronzo nei 100\u00a0m alle Olimpiadi di Los Angeles 1932."}
{"id": "1776632", "revid": "110157", "url": "https://it.wikipedia.org/wiki?curid=1776632", "title": "Isacco, figura del redentore", "text": "Isacco, figura del redentore, noto anche sotto il nome di Abramo ed Isacco, \u00e8 un oratorio italiano in due atti del compositore ceco Josef Myslive\u010dek su libretto di Pietro Metastasio. \u00c8 il pi\u00f9 noto oratorio prodotto dal \"Venatorini\", il quale nella sua epoca fu particolarmente lodato per le sue opere.\nStoria.\nL'oratorio fu composto nel 1776 e fu rappresentato per la prima volta il 10 marzo dello stesso al Casino della Nobilt\u00e0 di Firenze. Tra gli altri, il cast comprendeva il tenore tedesco Valentin Adamberger, nel ruolo di \"Abramo\", e il soprano castrato Tommaso Guarducci, nel ruolo di \"Isacco\". Fu messo successivamente messo in scena a Monaco sotto il nome di \"Abramo ed Isacco\" e l'anno successivo fu la volta di Praga. Il successo di queste e di molte altre rappresentazioni contribu\u00ec a far guadagnare a Myslive\u010dek attraverso l'Europa anche la fama di compositore di musica sacra.\nL'immensa popolarit\u00e0 che ebbe l'\"Isacco\", il testo del quale fu tradotto pure in tedesco, \u00e8 evidenziato dall'elevato numero di copie dell'originale, andato perduto, che vennero prodotte e diffuse in tutta Europa: sono stati trovati manoscritti a Praga, Monaco, Ratisbona, Weyara, W\u00fcrzburg, Frisinga, Budapest e Orsz\u00e1gos e tre copie stampate in Italia (nella Biblioteca Estense di Modena, nell'Archivio del Conservatorio dei Filippini di Roma e nella Biblioteca del Conservatorio di Firenze). Come accadde per molte altre partiture di altri compositori dell'epoca, l\"'Isacco\" di Myslive\u010dek fu oggetto di numerose revisioni e riadattamenti da parte di altri compositori, sia coevi che posteri: per questo motivo e soprattutto per la bellezza della sua musica per lungo tempo questo oratorio fu attribuito erroneamente dagli esperti prima a Franz Joseph Haydn e successivamente a Wolfgang Amadeus Mozart."}
{"id": "1776636", "revid": "1543377", "url": "https://it.wikipedia.org/wiki?curid=1776636", "title": "Monumento naturale Bodrio delle Gerre", "text": "Il monumento naturale Bodrio delle Gerre \u00e8 una piccola area naturalistica che protegge l'area circostante l'omonimo bodrio. Si trova a Stagno Lombardo, in provincia di Cremona.\nCaratteristiche ambientali.\nL'ambiente \u00e8 costituito principalmente da un bosco igrofilo che sorge attorno ad un bodrio. In tale contesto domina la robinia e il salice bianco. Rari sono gli esemplari di farnia.\nElemento caratterizzante del luogo \u00e8 il martin pescatore mentre l'ittiofauna sembra sovradimensionata rispetto alla capacit\u00e0 biologica dello stagno."}
{"id": "1776638", "revid": "110157", "url": "https://it.wikipedia.org/wiki?curid=1776638", "title": "\u010cuja (affluente della Lena)", "text": "La \u010cuja (, \u0411\u043e\u043b\u044c\u0448\u0430\u044f \u0427\u0443\u044f) \u00e8 un fiume della Siberia Orientale, affluente di destra della Lena. Scorre nel Severo-Bajkal'skij rajon della Buriazia e nel Mamsko-\u010cujskij rajon dell'Oblast' di Irkutsk, in Russia.\nDescrizione.\nNasce dal versante settentrionale dell'altopiano Stanovoj, dalla catena laterale dei monti Synnyr, dalla confluenza dei due rami sorgentiferi Bol'\u0161aja (grande) \u010cuja e Malaja (piccola) \u010cuja; scorre successivamente con direzione mediamente settentrionale o nordorientale in una zona di alte terre digradanti verso il corso della Lena. Nel basso corso scorre parallelamente e a breve distanza dal corso del fiume Vitim. La lunghezza di 512\u00a0km viene calcolata contando il pi\u00f9 lungo dei suoi rami sorgentiferi (la Bol'\u0161aja).\nIl fiume \u00e8 gelato in media da met\u00e0 ottobre a met\u00e0 maggio. Lungo il suo corso incontra gli insediamenti di Gorno-\u010cujskij e quello omonimo di \u010cuja alla foce."}
{"id": "1776639", "revid": "38120", "url": "https://it.wikipedia.org/wiki?curid=1776639", "title": "Ant\u00f3nio Pinto Coelho", "text": ""}
{"id": "1776642", "revid": "1632387", "url": "https://it.wikipedia.org/wiki?curid=1776642", "title": "Unorthodox (Edge of Sanity)", "text": "Unorthodox \u00e8 il secondo album in studio del gruppo musicale progressive death metal svedese Edge of Sanity, pubblicato dalla Black Mark nel 1992."}
{"id": "1776650", "revid": "838137", "url": "https://it.wikipedia.org/wiki?curid=1776650", "title": "Yoshiyuki Tsuruta", "text": "Specializzato nella rana ha vinto la medaglia d'oro nei 200\u00a0m sia ai Giochi olimpici di Amsterdam 1928 che a Los Angeles 1932.\n\u00c8 diventato uno dei Membri dell'International Swimming Hall of Fame.\n\u00c8 stato primatista mondiale dei 200\u00a0m rana."}
{"id": "1776651", "revid": "547992", "url": "https://it.wikipedia.org/wiki?curid=1776651", "title": "Franco Javarone", "text": "Carriera.\nNato a Napoli, inizia la propria carriera artistica nel 1967, debuttando con Ub\u00f9 al Teatro Instabile di Napoli, per la regia Michele del Grosso, per poi entrar a far parte dapprima della compagnia di Luca De Filippo (figlio del pi\u00f9 celebre Eduardo) ed in seguito in quella di Nino Taranto. Al cinema esordisce nel 1971, con un ruolo marginale nel film \"Attenzione alla puttana santa\" del cineasta tedesco Rainer Werner Fassbinder. Lavora poi nuovamente al Teatro Instabile, sempre con la regia di Michele del Grosso, ma coadiuvato per\u00f2 da Giancarlo Sbraglia, nella prima della \"La Gatta Cenerentola\" di Roberto De Simone. \nLa sua filmografia ricopre circa trent'anni e spazia notevolmente tra i generi, dove ha ricoperto ruoli diversi ma sempre caratterizzati da quella vena grottesca e vagamente surreale che riesce ad infondere ai suoi personaggi. Ricordiamo Notturno il matto barbuto in \"Ad ovest di Paperino\" di Alessandro Benvenuti, l'avvocato della camorra Russo in \"Cos\u00ec parl\u00f2 Bellavista\" di Luciano De Crescenzo, il Re dell'Occulto nel segmento \"Il pelo della disgrazia\" in \"Occhio, malocchio, prezzemolo e finocchio\" di Sergio Martino, Antuono, comandante di una banda di soldati di ventura, ne \"Il viaggio della sposa\" di Sergio Rubini, il Biondo nel segmento diretto da Pappi Corsicato \"La stirpe di Iana\" nel film collettivo \"I vesuviani\", don Ciro in \"Ribelli per caso\" di Vincenzo Terracciano e Mangiafuoco nel \"Pinocchio\" di Roberto Benigni. Recit\u00f2 pure per Federico Fellini; sotto la regia del maestro riminese, infatti, ricopr\u00ec il ruolo del suonatore di tuba in \"Prova d'orchestra\" e di Pigafetta il becchino ne \"La voce della Luna\", oltre ad aver girato con lui uno spot pubblicitario della Barilla.\nIl fatto di avere intrapreso l'attivit\u00e0 cinematografica solo a met\u00e0 degli anni settanta lo ha tenuto fuori dall'epoca d'oro del western all'italiana, permettendogli altres\u00ec di mostrare le sue doti di \"cattivo\" in pellicole quali \"La citt\u00e0 gioca d'azzardo\" (1975) di Sergio Martino e \"Giallo napoletano\" (1979) di Sergio Corbucci, nel quale divide la scena con Marcello Mastroianni e, alla sua ultima interpretazione cinematografica, Peppino De Filippo.\nParticolarmente significativa, inoltre, la sua attivit\u00e0 teatrale sotto la guida del maestro Roberto De Simone. Ha preso parte con un cammeo al cortometraggio \"Tu m'uccidi o crudele\" con Gianni Ferreri e Patrizia Di Martino prodotto da \"Tile Storytellers\" per la regia di Giovanni Calvino.\nHa esposto i suoi quadri tra Napoli ed Ischia in mostre i cui incassi sono stati devoluti ad istituti per disabili."}
{"id": "1776656", "revid": "1904508", "url": "https://it.wikipedia.org/wiki?curid=1776656", "title": "Giovanni di Thurn und Taxis", "text": "Biografia.\nGiovanni nacque a Ratisbona nell'allora Repubblica di Weimar, da Carlo Augusto, X principe di Thurn und Taxis e dalla principessa Maria Anna di Braganza. Ebbe due sorelle maggiori e un fratello minore.\nMatrimonio e famiglia.\nLa famiglia Thurn and Taxis sub\u00ec l'attenzione massiccia dei media durante la fine degli anni 1970 fino alla met\u00e0 degli anni 1980, quando Giovanni spos\u00f2 la giovane contessa Mariae Gloria di Sch\u00f6nburg-Glauchau, il membro di una dinastia comitale mediatizzata che possedeva ancora vaste propriet\u00e0 in Germania dopo la Prima guerra mondiale, ma che successivamente all'avvento del regime nazista, divennero rifugiati in Africa e caddero in disgrazia. Lo stile di vita della coppia \"haut boh\u00e8me\" li colloc\u00f2 tra i membri del jet set, e l'aspetto sopra le righe della principessa Gloria (caratterizzato dal colore brillante dei capelli e da vestiti sgargianti) spinse Vanity Fair a descriverla come \"Princess TNT, the dynamite socialite\", uno pseudonimo che le rest\u00f2 appiccicato per lungo tempo. Durante gli anni '70 Giovanni frequentava spesso feste avant-garde e bisessuali, ed era spesso avvistato in discoteche gay.\nGiovanni spos\u00f2 la contessa Gloria di Sch\u00f6nburg-Glauchau il 31 maggio 1980. Da questo matrimonio nacquero tre figli:\nAlla morte di suo padre, Giovanni divent\u00f2 il capo della famiglia Thurn and Taxis. Il 14 dicembre 1990, dopo aver subito due trapianti di cuore in 2 giorni, al Munich-Gro\u00dfhadern, il principe Giovanni mor\u00ec. Lasci\u00f2 500 milioni di dollari di debiti e la sua vedova adott\u00f2 uno stile di vita pi\u00f9 sobrio e controllato, per tutelare al meglio il patrimonio familiare e garantire a suo figlio ci\u00f2 che ne era rimasto."}
{"id": "1776657", "revid": "726373", "url": "https://it.wikipedia.org/wiki?curid=1776657", "title": "Dark Mist", "text": "Dark Mist \u00e8 un videogioco in stile avventura dinamica e sparatutto a scorrimento sviluppato da Game Republic e pubblicato da Sony Computer Entertainment nel 2007 in Giappone e nel 2008 in Europa come titolo scaricabile tramite PlayStation Store."}
{"id": "1776659", "revid": "339392", "url": "https://it.wikipedia.org/wiki?curid=1776659", "title": "Popolazione roman\u00ed", "text": ""}
{"id": "1776661", "revid": "1005847", "url": "https://it.wikipedia.org/wiki?curid=1776661", "title": "Lago di Cadagno", "text": "Il lago di Cadagno \u00e8 un lago meromittico naturale sito in Val Piora, nel comune di Quinto, canton Ticino, a un'altitudine di 1921 metri sopra il livello del mare.\nDescrizione.\nLa sua meromissi crenogenica ne fa un unicum in tutta la regione europea. Questa caratteristica, di avere praticamente nello stesso specchio d'acqua due laghi sovrapposti che non si mescolano mai, ne fa oggetto di una costante osservazione da parte del Centro di biologia alpina di Piora sorto nelle vicinanze del lago. In questo centro si alternano annualmente pi\u00f9 di 2000 ricercatori provenienti da tutta Europa e dagli USA, per studiare il fenomeno in loco.\nIl lago ha una profondit\u00e0 di circa venti metri, la parte superiore \u00e8 composta da acque limpide e dolci profonde circa 8 metri. La parte inferiore \u00e8 composta da acqua a forte concentrazione salina che non permette praticamente lo sviluppo di alcuna forma di vita per presenza di acido solfidrico (H2S) e altri composti altamente tossici. Tra i due strati, cio\u00e8 al chemoclino, per uno spessore di circa due metri vi \u00e8 uno strato di acqua dalla forte colorazione rossa. La colorazione \u00e8 data dalla presenza in questo strato del batterio \"Chromatium okenii\".\nQuesto organismo assieme ad altri, trova le sue condizioni ideali di vita in presenza di luce e acido solfidrico e assenza di ossigeno. In queste condizioni il batterio trasforma i composti chimici velenosi e rende l'acqua della parte superiore perfettamente potabile e atta allo sviluppo di vita acquatica tipica dei laghi di altitudine. Esso in pratica \u00e8 un perfetto depuratore naturale e per questo motivo oggetto di importanti studi. Il lago non \u00e8 alimentato da immissari di superficie importanti ma da sorgenti d'acqua sulfurea poste sul fondo del lago."}
{"id": "1776662", "revid": "348618", "url": "https://it.wikipedia.org/wiki?curid=1776662", "title": "Te\u00f3filo Yldefonso", "text": "Specializzato nella rana ha vinto la medaglia di bronzo nei 200\u00a0m sia alle Olimpiadi di Amsterdam 1928 che a Los Angeles 1932.\nSoprannominato \"The Ilocano Shark\" (\"Lo squalo ilocano\"), \u00e8 stato il primo atleta del suo paese a vincere una medaglia olimpica nonch\u00e9 il primo capace di vincere due medaglie."}
{"id": "1776666", "revid": "726373", "url": "https://it.wikipedia.org/wiki?curid=1776666", "title": "Exhumed", "text": "Exhumed (\"PowerSlave\" negli Stati Uniti, \"Seireki 1999: Pharaoh no Fukkatsu\" in Giappone) \u00e8 uno sparatutto in prima persona realizzato nel 1996 da Lobotomy Software. Il gioco \u00e8 uscito per Sega Saturn, PlayStation e Personal Computer.\nTrama.\nIl gioco \u00e8 ambientato in Egitto, nella citt\u00e0 di Karnac, verso la fine del XX secolo. Il centro e stato preso d'assedio da misteriose entit\u00e0; il giocatore impersona un membro di una squadra di forze speciali inviate ad indagare sull'accaduto.\nModalit\u00e0 di gioco.\nCome nei classici sparatutto in prima persona, il giocatore affronter\u00e0 una serie di nemici dall'ambientazione tipica come mummie, scorpioni e spiriti maligni. Accanto ad armi convenzionali del genere, che si ricaricano con la mana, ci sono anche dei \"power-up\" magici.\nVersioni.\nLa versione PC del gioco, realizzata dopo quella per console, presenta diverse differenze: a partire dal motore grafico utilizzato, il BUILD, passando per diversi elementi grafici e di gameplay. Ad esempio, se nelle versioni console i livelli sono affrontabili in ordine casuale grazie a un sistema a hub, nella versione PC sono invece disposti uno dopo l'altro. \nLa versione PC doveva essere pubblicata da 3D Realms, sviluppatore del motore grafico, con il titolo \"Ruins: Return of the Gods\"; in seguito i diritti sono stati ceduti a Playmates Interactive."}
{"id": "1776667", "revid": "339392", "url": "https://it.wikipedia.org/wiki?curid=1776667", "title": "NEC PC-Engine", "text": ""}
{"id": "1776668", "revid": "167080", "url": "https://it.wikipedia.org/wiki?curid=1776668", "title": "Integrazione sociale", "text": ""}
{"id": "1776669", "revid": "167080", "url": "https://it.wikipedia.org/wiki?curid=1776669", "title": "Integrazione culturale", "text": ""}
{"id": "1776670", "revid": "121638473", "url": "https://it.wikipedia.org/wiki?curid=1776670", "title": "Tiger Road", "text": "Tiger Road (noto in Giappone come Tora-he no Michi) \u00e8 un videogioco di tipo hack 'n slash a scorrimento orizzontale (a tratti anche verticale) sviluppato e pubblicato nel 1987 dalla Capcom; in Occidente venne pubblicato dalla Romstar. Il gioco \u00e8 presente anche per PlayStation 2 e per Xbox con la raccolta \"Capcom Classics Collection, Volume 2\".\nPubblicato due anni dopo il \"capolavoro\" \"Ghosts 'n Goblins\", \"Tiger Road\", la cui vicenda \u00e8 collocata nel medioevo cinese, venne considerato un gioco all'avanguardia per l'ottima grafica, i fluidi sprite, l'accattivante giocabilit\u00e0 e una variet\u00e0 di fondali e nemici mai vista prima, dove ogni livello \u00e8 suddiviso in numerosi piccoli scenari tutti differenti tra di loro. \nLo stesso anno la Capcom fece uscire anche \"Black Tiger\", un altro hack 'n slash, che per\u00f2 a differenza di \"Tiger Road\" presenta un'ambientazione fantasy europea.\nTrama.\nNella Cina feudale il malvagio Ryu Ken Oh \u00e8 il responsabile di costanti raid da parte del suo esercito contro gli abitanti dei villaggi: in particolare egli fa rapire i bambini per poi formarli come soldati.\nIl rapimento di un numero considerevole di bambini presso il tempio di Oh Rin scatena l'ira di Lee Wong, un monaco che, armato di scure a doppio taglio, si incammina sulla strada che porta al castello Ryu Ga Doh di Ryu Ken Oh, strada che passa per quattro insediamenti controllati da altrettanti subordinati di \"Ryu Ken Oh\".\nModalit\u00e0 di gioco.\nIl gameplay, come da genere, \u00e8 molto simile a quello di \"Ghosts 'n Goblins\" con la differenza che le armi utilizzate dal protagonista non sono da lancio fatta eccezione per il bastone spara-tigri. Si guida il monaco con il joystick che permette anche di accovacciarsi (direzione in gi\u00f9). Con il primo tasto si utilizza l'arma, mentre con il secondo si salta; premendo il tasto del salto pi\u00f9 a lungo si effettua un salto molto grande, utile per raggiungere le piattaforme soprastanti.\nIl giocatore ha a disposizione tre vite, e per ognuna di esse ha una barra di energia che cala con i colpi inferti dai nemici; lungo il percorso \u00e8 possibile raccogliere power-up che possono ridare energia, uccidere tutti i nemici nello schermo, bloccare temporaneamente i nemici, aumentare la gittata dell'arma a disposizione, dare punti al giocatore o anche cambiare arma al giocatore. Si possono trovare tre armi differenti lungo il percorso: la scure a doppio taglio (arma di partenza), la lancia e il mazzafrusto. Una quarta arma, il bastone spara-tigri, pu\u00f2 essere ottenuta solo dopo che verranno superate almeno due prove speciali; tra un livello e l'altro infatti \u00e8 prevista una \"prova ascetica\" che, se conclusa con successo, dona un bonus al giocatore.\nIl gioco \u00e8 suddiviso in cinque livelli, ognuno dei quali \u00e8 formato da molteplici piccoli scenari (nell'ultimo livello ve ne sono tre soltanto), per lo pi\u00f9 stanze di edifici, che differiscono tra di loro per i nemici presenti e l'ambientazione. Ogni livello presenta un boss di met\u00e0 livello ed uno di fine livello, dei quali si pu\u00f2 vedere anche l'energia. \nIn alcuni scenari, tra cui quelli col boss Kukai, il monaco fluttua sospeso a mezz'aria con un mantello magico.\nAlcuni nemici comuni sono indistruttibili: nel primo livello, le statue col tridente; nel secondo livello, i due teschi, le statue con i blocchi acuminati e quelle che sputano fiamme; nel terzo, i serpenti giganti. Nei primi quattro livelli bisogna inoltre evitare vari tipi di ostacoli e trappole. Il protagonista perde una vita se rimane senza energia vitale, o anche se esaurisce il tempo previsto per i vari scenari: in quelli privi di boss il suo obiettivo consiste unicamente nel cercare l'uscita, senza dover per forza eliminare tutti i nemici comuni. L'eroe inoltre va incontro a morte istantanea se viene risucchiato da uno dei due teschi che trover\u00e0 nel secondo livello, oppure se precipita in fossati, buche e burroni, o ancora se finisce in qualche trappola. Se si perde una vita si riprende dallo scenario dove si \u00e8 morti; se ci\u00f2 avviene nello scenario con un boss, si torner\u00e0 a quello precedente (tranne nell'ultimo livello).\nLa versione occidentale differisce da quella asiatica per il fatto che sono stati tolti gli effetti sonori delle voci. Inoltre nella versione occidentale \u00e8 possibile all'inizio scegliere da che livello partire tra i primi quattro a disposizione; se il giocatore inizia dal quarto livello non potr\u00e0 dunque ottenere il bastone spara-tigri.\nBonus.\nOltre ai bonus che si possono ottenere nelle prove speciali, ce ne sono diversi altri che si trovano lungo il percorso nascosti dentro pacchi, statue o anfore, ma possono essere anche rilasciati dai nemici sconfitti.\nC'\u00e8 anche un malus: una fiaschetta arancione, che toglier\u00e0 parte dell'energia vitale."}
{"id": "1776671", "revid": "16128152", "url": "https://it.wikipedia.org/wiki?curid=1776671", "title": "Tora-he no Michi", "text": ""}
{"id": "1776673", "revid": "228587", "url": "https://it.wikipedia.org/wiki?curid=1776673", "title": "Chiesa di Santa Maria La Nuova", "text": ""}
{"id": "1776676", "revid": "1463849", "url": "https://it.wikipedia.org/wiki?curid=1776676", "title": "Beni di consumo", "text": ""}
{"id": "1776689", "revid": "254059", "url": "https://it.wikipedia.org/wiki?curid=1776689", "title": "Monumento naturale I Lagazzi", "text": "Il monumento naturale I Lagazzi \u00e8 un'area naturale che si trova a Piadena, in provincia di Cremona.\nCaratteristiche ambientali.\nLa zona sorge lungo un alveo fluviale relitto, oggi percorso da due fossi denominati \"Lagazzo\" e \"Gambina di Mezzo\". Qui sorge un bosco igrofilo affiancato da un canneto lungo le sponde dei due corsi d'acqua. La campagna circostante \u00e8 coltivata prevalentemente a prato.\nNei pressi sono stati ritrovati insediamenti palafitticoli risalenti all'et\u00e0 del Bronzo i cui oggetti sono ora stati collocati presso il Museo archeologico di Piadena.\nSviluppi.\nL'area si inquadra in un progetto della provincia di Cremona denominato \"Il territorio come ecomuseo\" il cui scopo \u00e8 quello di illustrare e conservare le associazioni tra le opere dell'uomo e le caratteristiche ambientali e morfologiche. Il monumento naturale vuole essere il primo intervento di preservazione ambientale minore nell'area meridionale del territorio provinciale."}
{"id": "1776693", "revid": "16128374", "url": "https://it.wikipedia.org/wiki?curid=1776693", "title": "Castello del Pelagone", "text": ""}
{"id": "1776698", "revid": "1522738", "url": "https://it.wikipedia.org/wiki?curid=1776698", "title": "Alberto II di Thurn und Taxis", "text": "Biografia.\nFamiglia.\nIl Casato di Thurn und Taxis \u00e8 una famiglia tedesca le cui fortune derivano dalla nomina di un antenato, Leonhard von Taxis, a Maestro generale ereditario delle Poste del Sacro Romano Impero nel 1595. Il padre di Albert lo ha preceduto come capo di questa famiglia, che ha diverse diramazioni. La famiglia dei Thurn und Taxis rimane ben nota come proprietaria di birrerie e di castelli.\nAlberto \u00e8 stato indicato come il pi\u00f9 giovane miliardario del mondo numerose volte, subito dopo la morte di suo padre nel 1990. Apparve nell'elenco per la prima volta quando aveva otto anni. Sua madre, Gloria (\"nata\" Contessa von Sch\u00f6nburg-Glauchau), \u00e8 stata una figura mediatica popolare negli anni '80, ed \u00e8 stata determinante nel preservare la sua fortuna dopo la morte di suo marito fino a quando Alberto non ha raggiunto l'et\u00e0 legale per assumere la gestione. Ha due sorelle pi\u00f9 grandi: Maria Theresia e Elisabeth\nEducazione.\nHa trascorso la propria giovinezza a Ratisbona, per poi terminare i propri studi liceali alla Deutsche Schule di Roma e svolgere il servizio di leva nell'esercito tedesco, quindi ha studiato economia e teologia all'Universit\u00e0 di Edimburgo. Alberto II \u00e8 anche un appassionato di automobilismo, vice-campione (2007/2008) e campione (2010) della GT Championship ADAC GT Masters tedesca con la squadra tedesca Reiter Engineering.\nAttenzione dei media.\nNel 2008 Alberto \u00e8 stato indicato come 11\u00ba nella Forbes Magazine's List of The 20 Hottest Young Royals stilata dalla rivista \"Forbes\".\nAscendenza.\nAttraverso la discendenza da Re Michele del Portogallo egli \u00e8 imparentato con diversi ereditari capi di Stato regnanti in Europa. Egli discende anche dalle dinastie di Wittelsbach, Sassonia-Coburgo-Gotha, Braganza, Wurttemberg, Meclemburgo, Asburgo-Lorena, Liechtenstein e Oldenburg."}
{"id": "1776702", "revid": "177966", "url": "https://it.wikipedia.org/wiki?curid=1776702", "title": "Situle", "text": ""}
{"id": "1776704", "revid": "767487", "url": "https://it.wikipedia.org/wiki?curid=1776704", "title": "M\u00e1rcio Jos\u00e9 de Oliveira", "text": ""}
{"id": "1776705", "revid": "179980", "url": "https://it.wikipedia.org/wiki?curid=1776705", "title": "Marcinho", "text": ""}
{"id": "1776714", "revid": "706245", "url": "https://it.wikipedia.org/wiki?curid=1776714", "title": "Deloitte", "text": "Deloitte Touche Tohmatsu (anche chiamata Deloitte &amp; Touche e nota come Deloitte) \u00e8 un'azienda di servizi di consulenza e revisione, la prima nel mondo in termini di ricavi e numero di professionisti.\nLa societ\u00e0 fa parte delle cosiddette \"Big Four\" (Le quattro grandi), cio\u00e8 le quattro pi\u00f9 grandi aziende di revisione, insieme a PricewaterhouseCoopers, EY e KPMG. Oltre alla revisione contabile, l'azienda si contraddistingue per la sua spiccata propensione alla consulenza informatica. Al pari delle altre \"big four\", infatti, parte del \"core business\" si basa sull'erogazione di servizi come la fornitura di applicativi nortoniani IT, elaborazione dei \"commands\" gestionali, gestione dei \"cyber risk security standards\" e molto altro ancora.\nNel 2016, secondo quanto affermato nel suo sito istituzionale, conta oltre 244.400 dipendenti impiegati in oltre 150 diversi Stati nei diversi rami in cui opera: Audit, Tax, Consulting e Financial Advisory.\nDescrizione.\nNell'esercizio fiscale 2013, ha raggiunto la cifra record di $32.4 miliardi di ricavi, nell'anno fiscale 2014 \u00e8 cresciuta ancora raggiungendo i $34.2 miliardi per poi arrivare alla cifra di $36.8 miliardi nell'anno di esercizio conclusosi il 31 maggio 2016.\nPer molti anni Deloitte Touche Tohmatsu \u00e8 stata Verein svizzera, cio\u00e8 un'organizzazione sotto il codice civile svizzero. Nel luglio 2010, la societ\u00e0 ha deciso di trasferire la sua sede legale a Londra, diventando una compagnia privata britannica a garanzia limitata (llp - \"Limited Liability Partnership\"). Ogni societ\u00e0 facente parte del gruppo rimane un'entit\u00e0 legale separata ed indipendente, soggetta alle leggi del luogo in cui opera.\nIl quartier generale si trova a New York, all'interno del Paramount Plaza. Il quartier generale europeo si trova invece a Londra.\nMarchio.\nMentre nel 1989, in molte nazioni, Deloitte, Haskins &amp; Sells si fondeva con Touche Ross formando l'attuale Deloitte &amp; Touche, nel Regno Unito l'impresa locale di Deloitte, Haskins &amp; Sells si univa invece con Coopers &amp; Lybrand (che oggi \u00e8 PricewaterhouseCoopers). Per alcuni anni dopo la fusione, l'impresa risultante dalla fusione nel Regno Unito fu chiamata Coopers &amp; Lybrand Deloitte mentre la divisione locale Touche Ross mantenne il suo nome originale. Alla met\u00e0 degli anni novanta, comunque, entrambe le imprese di base in Inghilterra cambiarono i loro nomi per essere pi\u00f9 aderenti a quelli delle loro rispettive societ\u00e0 a livello internazionale.\nMentre il nome intero dell'impresa \u00e8 Deloitte Touche Tohmatsu, nel 1989 si identificava col marchio Deloitte &amp; Touche e poi semplicemente Deloitte. con un punto tondo verde che seguiva il nome. Nel 2003 la campagna di cambiamento del marchio fu commissionata a Bill Parrett, l'allora CEO di DTT, e guidata da Jerry Lehman, il capo della divisione Global Clients and Markets."}
{"id": "1776715", "revid": "22648307", "url": "https://it.wikipedia.org/wiki?curid=1776715", "title": "Nodo Gordiano", "text": ""}
{"id": "1776716", "revid": "51323", "url": "https://it.wikipedia.org/wiki?curid=1776716", "title": "Joan Violet Maurice", "text": ""}
{"id": "1776718", "revid": "1889312", "url": "https://it.wikipedia.org/wiki?curid=1776718", "title": "Alessandra Tesi", "text": "Carriera.\nDiplomata all'Accademia delle Belle Arti di Bologna, ha frequentato l'Institut des hautes \u00e9tudes en arts plastiques di Parigi.\nIn fotografia si \u00e8 dedicata soprattutto al tema della luce e delle trasformazioni della realt\u00e0 rese possibili dall'uso di materiali diversi, che consentono di ottenere originali effetti cromatici. \u00c8 dallo studio della luce e dei suoi effetti sui vari materiali e sui colori che nascono le \"videoinstallazioni\".\nLe sue videoinstallazioni e le sue opere fotografiche sono state oggetto di mostre a partire dal 1993: dalle personali di Roma, del gennaio 1993, ed al Castello di Rivoli, nel 1999, alle mostre d'arte internazionali (\"Prospect 96\" a Francoforte, \"Insight Out\" nel 1999 a Basilea, Amburgo e Innsbruck e la Biennale di Venezia nel 2001, la Triennale di Milano nel 2006).\nNel 2002 le \u00e8 stata assegnata la \"Borsa per giovani artisti\" che il Castello di Rivoli Museo d'Arte Contemporanea su iniziativa degli Amici Sostenitori del Museo ha istituito per sostenere i giovani artisti impegnati in progetti all'estero.\n\u00c8 stata impegnata a Colle Val d'Elsa, dove nell'ambito della riqualificazione del centro della citt\u00e0 bassa (progetto coordinato dall'Atelier di Jean Nouvel), si occupa della illuminazione dei portici che contornano la centrale Piazza Arnolfo di Cambio."}
{"id": "1776720", "revid": "144796", "url": "https://it.wikipedia.org/wiki?curid=1776720", "title": "Ordine della Spada", "text": "L'Ordine della Spada \"(Sv\u00e4rdsorden)\" \u00e8 un ordine cavalleresco svedese fondato dal re Federico I di Svezia il 23 febbraio 1748 insieme con l'Ordine dei Serafini e l'Ordine della Stella Polare.\nStoria.\nL'Ordine della Spada, originariamente inteso come premio per il coraggio in battaglia, divenne successivamente una onorificenza per gli ufficiali dopo un certo numero di anni in servizio. Inizialmente esistevano tre gradi (cavaliere, commendatore e commendatore di gran croce), ma questi gradi sono stati successivamente suddivisi a loro volta in classi. Il motto dell'ordine \u00e8 \"Pro Patria\" (Per la Patria).\nNel 1788 il re Gustavo III di Svezia cre\u00f2 due nuove classi, che potevano essere conferiti solo in tempo di guerra:\nNel 1952 una speciale medaglia distintiva \u00e8 stata aggiunta all'ordine, medaglia che pu\u00f2 essere conferita solo in tempo di guerra.\nL'Ordine della Spada non viene pi\u00f9 conferito dal 1975. Tuttavia, l'attuale Re di Svezia Carlo Gustavo XVI indossa spesso le insegne di gran maestro dell'Ordine.\nClassi.\nL'Ordine dispone di cinque classi di benemeranza:"}
{"id": "1776721", "revid": "466539", "url": "https://it.wikipedia.org/wiki?curid=1776721", "title": "Jesse Eisenberg", "text": "Inizia la sua carriera nel 1996 come sostituto a Broadway, ma il suo debutto come attore avviene nel 1999 in un telefilm della Fox, \"Get Real\". Appare successivamente in veste di personaggio minore o secondario in film come \"Roger Dodger\" (2002), \"Il club degli imperatori\" (2002), \"Il calamaro e la balena\" (2005) e \"The Education of Charlie Banks\" (2007), ma \u00e8 specialmente ricordato per i suoi ruoli da protagonista di James Brennan in \"Adventureland\" (2009), Columbus in \"Benvenuti a Zombieland\" (2009), Mark Zuckerberg, cofondatore e amministratore delegato di Facebook, in \"The Social Network\" (2010) e Mike Howell in \"American Ultra\" (2015).\nGrazie alla sua interpretazione in \"The Social Network\", Eisenberg riceve nel 2011 una nomination come miglior attore agli Oscar, ai Golden Globe e ai BAFTA. Negli anni seguenti lo si vede lavorare sia come doppiatore del pappagallo Blu nei film \"Rio\" (2011) e \"Rio 2 - Missione Amazzonia\" (2014), sia a partecipare a blockbuster come \"Now You See Me - I maghi del crimine\" (2013) e al sequel \"Now You See Me 2\" (2016) o indie come \"Il sosia - The Double\" (2013). Nel 2016 esce il film \"\", in cui Eisenberg interpreta l'antagonista principale, Lex Luthor.\nBiografia.\nJesse Eisenberg nasce il 5 ottobre 1983 nel Queens, New York, in una famiglia ebraica che ha origine in Polonia e in Ucraina. \u00c8 figlio di Barry e Amy Eisenberg, il primo che gestiva dapprima un ospedale per poi diventare un professore universitario e la seconda che lavora come clown alle feste per bambini. Ha due sorelle, Kerri e Hallie Kate, quest'ultima a sua volta attrice. Cresce per\u00f2 a East Brunswick, nel New Jersey, dove frequenta diverse scuole: la East Brunswick Public Schools di Frost School, la Hammarskjold Middle School, la Churchill Junior High School e infine la East Brunswick High School.\nLotta per adattarsi a scuola e inizia a recitare in teatro all'et\u00e0 di dieci anni, affermando che \u00abQuando si recita in un ruolo mi sento pi\u00f9 tranquillo perch\u00e9 c'\u00e8 un modo preciso di come doversi comportare\u00bb. Mentre inizialmente rifiuta l'iscrizione alla New York University nonostante la sua richiesta sia stata accettata al fine di completare il film \"Roger Dodger\", dal 2003 comincia a frequentare \u2013 a ritmo intermittente per conciliare sia gli studi che il suo doppio lavoro da attore e da impiegato \u2013 la New School University a New York e a studiare arti liberali e antropologia, focalizzandosi su Pluralismo Democratico e Liberale.\nCarriera.\nGli esordi.\nEisenberg fa il suo debutto a Broadway nel 1996 in \"Summer and Smoke\" come sostituto. Il suo debutto sul piccolo schermo avviene nel 1999 con la serie televisiva intitolata \"Get Real\", inedita in Italia, che viene annullata nel 2000. Nel 2001 appare in uno spot pubblicitario della Dr Pepper e nel film per la TV \"Temporale perfetto\". \u00c8 premiato al San Diego Film Festival per il suo ruolo in \"Roger Dodger\" (2002); nello stesso anno esce \"Il club degli imperatori\". Entrambi i film ricevono molti consensi dalla critica.\nDopo una piccola parte nel film \"The Village\" (2004), nel 2005 recita nell'apprezzato film indipendente \"Il calamaro e la balena\" e lavora nell'horror \"Cursed - Il maleficio\" di Wes Craven. Quest'ultimo \u00e8 un flop commerciale e viene abbattuto dalla critica, ma riesce negli anni a conquistarsi il titolo di film cult tra i fan di Wes Craven, ottenendo pi\u00f9 successo in occasione dell'uscita del DVD in versione non censurata. Nel 2007 \u00e8 protagonista di \"The Education of Charlie Banks\", debutto alla regia di Fred Durst, frontman dei Limp Bizkit. Sempre nel 2007 recita al fianco di Richard Gere e Terrence Howard in \"The Hunting Party\", regia di Richard Shepard, dove interpreta un giornalista in missione in Bosnia.\n2009-2010.\nNel 2009 ottiene il ruolo di protagonista in \"Adventureland\", una commedia di Greg Mottola, dove Eisenberg recita insieme a Kristen Stewart e Ryan Reynolds. Il film viene girato in Kennywood Park, vicino a Pittsburgh, in Pennsylvania, ed \u00e8 proiettato in anteprima al Sundance Film Festival. Un altro ruolo molto importante \u00e8 quello di Columbus in \"Benvenuti a Zombieland\", diretto da Ruben Fleischer; in questo film Eisenberg recita insieme a Woody Harrelson, Emma Stone e Abigail Breslin. In Italia il film viene distribuito direttamente in DVD a partire dal 6 ottobre 2010. Sempre nel 2009, recita insieme a Michael Douglas in \"Solitary Man\", regia di Brian Koppelman e David Levien.\nIl 25 gennaio dell'anno successivo esce negli Stati Uniti \"Holy Rollers\", regia di Kevin Asch, in cui recita con la sorella Hallie Kate Eisenberg, mentre il 2 agosto \"Camp Hope\", regia di George VanBuskirk. Presta inoltre la voce per l'audiolibro della saga \"The Curse Workers\", di Holly Black, e dei romanzi \"Vota Larry\" e \"Il Vangelo secondo Larry\", di Janet Tashjian.\nNel 2010 recita insieme a Andrew Garfield e Justin Timberlake in \"The Social Network\", regia di David Fincher. In questo film ha il ruolo di Mark Zuckerberg, il fondatore di Facebook. \u00c8 per questo film che comincia a essere notato sia negli Stati Uniti che internazionalmente: oltre che a essere nominato per diversi premi \u2013 tra cui spiccano il Golden Globe e i BAFTA \u2013 \u00e8 proprio grazie all'interpretazione data per \"The Social Network\" che Eisenberg viene candidato agli Oscar 2011 come miglior attore, perdendo in favore di Colin Firth, che vince per la sua performance ne \"Il discorso del re\". Il film tuttavia si aggiudica gli Oscar per la miglior sceneggiatura non originale, il miglior montaggio e la miglior colonna sonora originale. Il lavoro di Fincher viene ricevuto molto positivamente dalla critica americana. Peter Travers della rivista \"Rolling Stone\" definisce \"The Social Network\" \u00abil film dell'anno\u00bb.\nIl 22 novembre 2010, Eisenberg \u00e8 premiato, insieme a Whoopi Goldberg, Joycelyn Engle e Harvey Krueger, presso il Children at Heart Celebrity Dinner Gala and Fantasy Auction, a beneficio dei bambini di \u010cernobyl'. Steven Spielberg \u00e8 presidente della manifestazione ogni anno. Il 29 gennaio 2011, Eisenberg ospita la mostra fino a tarda notte al \"Saturday Night Live\" sulla NBC e viene raggiunto durante il suo monologo di apertura dal fondatore di Facebook, Mark Zuckerberg.\n2011-2013.\nNel 2011 doppia il pappagallo Blu nel film d'animazione \"Rio\", diretto da Carlos Saldanha, e viene sostituito nella versione italiana da Fabio De Luigi. Registra inoltre l'audiolibro per il libro \"Datti una mossa\", di Ned Vizzini, e viene messa in scena per la prima volta una delle sue opere teatrali, \"Asunci\u00f3n\", in cui vi interpreta il protagonista. All'opera viene rimproverata la sua trama non particolarmente esplorata, ma \u00e8 ben ricevuta dalla critica e vengono elogiati i dialoghi brillanti e la sua satira sulla giovent\u00f9 di oggi.\nNel 2012 recita nella commedia drammatica \"Why Stop Now\" nel ruolo del figlio pianista di una donna tossicodipedente interpretata da Melissa Leo. Sempre nel 2012, ha un ruolo nel film \"Free Samples\" e viene scelto da Woody Allen per recitare nel suo film \"To Rome with Love\", che apre il Los Angeles Film Festival.\nNel 2013 viene acclamato per la sua performance nello spettacolo off-Broadway \"The Revisionist\", un'altra opera teatrale sempre scritta da lui, partecipa al film \"He's Way More Famous Than You\", regia di Michael Urie, e recita insieme a Mark Ruffalo, Woody Harrelson e Isla Fisher nel film \"Now You See Me\". Quest'ultimo riceve recensioni contrastanti tra loro: su Rotten Tomatoes viene definito \"fresco\" dal 50% dei critici, ma \u00e8 tuttavia un successo al botteghino e la Lionsgate annuncia nel 2014 la produzione di un sequel, per il quale Eisenberg conferma il suo ritorno.\n2014-2016.\nDurante la settantesima edizione della Mostra internazionale d'arte cinematografica di Venezia viene proiettato in anteprima mondiale \"Night Moves\", con Dakota Fanning, mentre durante la trentottesima edizione del Toronto International Film Festival viene presentato per la prima volta il film \"Il sosia - The Double\", in cui recita con Mia Wasikowska. Compare poi come guest-star nel dodicesimo episodio della quinta stagione della serie TV \"Modern Family\", trasmesso negli Stati Uniti il 15 gennaio 2014, e ritorna a prestare la propria voce al pappagallo Blu nel film \"Rio 2 - Missione Amazzonia\", distribuito nei cinema internazionali il 20 marzo. Le recensioni critiche affermano che non sia un degno sequel del suo predecessore, ma si rivela comunque un successo al botteghino ed \u00e8 inferiore solo al cinecomic \"\" in termini di soldi incassati al box-office durante la sua permanenza nelle sale americane.\nNel 2015 partecipa ai film \"American Ultra\", con Kristen Stewart, e il film indipendente \"The End of the Tour\", con Jason Segel. Quest'ultimo \u00e8 basato sul romanzo \"Come diventare se stessi\", trascrizione dell'intervista del giornalista David Lipsky allo scrittore David Foster Wallace e pubblicata dallo stesso Lipsky. Sebbene coinvolto in una controversia \u2013 la David Foster Wallace Literary Estate ha dichiarato che Wallace non avrebbe mai voluto che venisse fatta una biopic sulla sua vita \u2013 il film \u00e8 proiettato per la prima volta durante la seconda notte del Sundance Film Festival ed \u00e8 ricevuto molto positivamente dalla critica, che promuove specialmente la performance di Segel.\nDopo che la sua partecipazione al film viene annunciata il 31 gennaio 2014, nel 2016 veste i panni del \"villain\" Lex Luthor in \"\", sequel del film \"L'uomo d'acciaio\" di Zack Snyder. La pellicola riceve recensioni negative e il ruolo gli ottiene un Razzie per il peggior attore non protagonista. Dopodich\u00e9 recita nei film \"Caf\u00e9 Society\", sua seconda collaborazione con Woody Allen e terza con Kristen Stewart, \"Segreti di famiglia\", con Gabriel Byrne e Isabelle Huppert, e \"Now You See Me 2\", sequel che \u00e8 tuttavia peggio ricevuto dalla critica e al botteghino rispetto al suo predecessore. Sempre nel 2016, fa il suo debutto da regista con la serie comedy \"Bream Gives Me Hiccups\", basata sul suo primo libro, una raccolta di novelle e di recensioni umoristiche che ha scritto per la rivista McSweeney's Quarterly Concern; inizialmente annunciata da Amazon, la serie sar\u00e0 disponibile su Netflix.\nVita privata.\nOltre all'inglese, sa parlare fluentemente il polacco, ed \u00e8 ebreo praticante. Suona la batteria fin da piccolo. Ha creato un sito di gioco di parole, OneUpMe, con l'aiuto di suo cugino Eric Fisher; il sito \u00e8 stato lanciato per la prima volta all'inizio del 2007 ed \u00e8 stato poi chiuso a met\u00e0 2008, quando Fisher and\u00f2 a lavorare all'Apple, ma riprogettato e rilanciato nel 2010, quando Fisher cominci\u00f2 a lavorare per Facebook e usc\u00ec il film \"The Social Network\".\nEisenberg scrive spettacoli teatrali, articoli satirici e recensioni e adora andare in bicicletta. \u00c8 interessato alla politica mondiale e ha viaggiato in Asia, nell'Europa dell'Est e nell'America Latina. Ha inoltre menzionato pi\u00f9 volte di soffrire di una forma di disturbo ossessivo-compulsivo.\nNel 2013 si lascia dopo otto anni di relazione con Anna Strout, direttrice dell'organizzazione Urban Arts, e in seguito ha una storia dal 2013 al 2015 con l'attrice Mia Wasikowska, conosciuta sul set di \"The Double\"; nel 2015 ritorna con la precedente compagna Anna Strout. La coppia ha un figlio nato nel marzo 2017.\nDoppiatori italiani.\nNelle versioni in italiano dei suoi film, Jesse Eisenberg \u00e8 stato doppiato da:\nDa doppiatore \u00e8 sostituito da"}
{"id": "1776724", "revid": "1543377", "url": "https://it.wikipedia.org/wiki?curid=1776724", "title": "Lewis Baltz", "text": "Biografia.\nLe sue opere si trovano in importanti musei quali il The Whitney Museum of American Art di New York, il Museo d'Arte Moderna di Parigi, il San Francisco Museum of Modern Art, il Museo di arte contemporanea di Helsinki, la Tate Modern di Londra. Ha fatto parte della mostra \" (1975)\", curata da William Jenkins alla George Eastman House, a cui presero parte altri fotografi seminali come Bernd e Hilla Becher, Robert Adams, Joe Deal, Nicholas Nixon, Frank Gohlke e Stephen Shore.\nHa pubblicato anche diversi libri tra cui \u201cThe New Industrial Parks\u201d, \u201cSan Quentin Point\u201d, \u201cCandlestick Point\u201d e \u201cNevada\u201d tutte testimonianze dei danneggiamenti operati dall'uomo e dalla sua tecnologia distruttiva.\nHa insegnato presso la facolt\u00e0 di Design e Arti dell'Universit\u00e0 IUAV di Venezia e presso la European Graduate School.\nTra i suoi ultimi progetti, \u00e8 stato impegnato in Italia, a Colle Val d'Elsa, nell'ambito della riqualificazione del centro della citt\u00e0 bassa (progetto coordinato dall'Atelier di Jean Nouvel), e in tale contesto si \u00e8 occupato della riscoperta delle Gore che scorrono nel sottosuolo della centrale Piazza Arnolfo di Cambio."}
{"id": "1776729", "revid": "1543377", "url": "https://it.wikipedia.org/wiki?curid=1776729", "title": "Bertrand Lavier", "text": "Alterna la sua attivit\u00e0 tra Parigi e Aignay-le-Duc, localit\u00e0 nei pressi di Digione.\nLa sua attivit\u00e0 di artista si \u00e8 incentrata nella trasformazione dell'oggetto comune in opera d'arte e questa sua concezione artistica \u00e8 stata la protagonista di diverse mostre sia in Francia sia all'estero.\nHa raggiunto la notoriet\u00e0 internazionale all'inizio degli anni ottanta.\nAttualmente, tra gli altri progetti, Bertrand Lavier \u00e8 impegnato, a Colle Val d'Elsa, dove nell'ambito della riqualificazione del centro della citt\u00e0 bassa (progetto coordinato dall'Atelier di Jean Nouvel), si occupa dell'arredo urbano della centrale Piazza Arnolfo di Cambio, dove ha progettato l'installazione di tendaggi, tutti di colore arancione ma con tonalit\u00e0 diverse, per i portici che circondano la piazza."}
{"id": "1776738", "revid": "125031543", "url": "https://it.wikipedia.org/wiki?curid=1776738", "title": "Luigi Massignan", "text": "Biografia.\nLuigi Massignan (detto Gino) nacque a Montecchio Maggiore (Vicenza) nel 1919.\nAttivo nelle associazioni cattoliche giovanili, dopo la maturit\u00e0 al Liceo Pigafetta di Vicenza, si iscrisse alla facolt\u00e0 di medicina presso l\u2019Universit\u00e0 di Padova. \nIn seguito all'armistizio dell'8 settembre 1943 interruppe gli studi per partecipare alla resistenza, entrando nelle file partigiane con il nome di battaglia \u201cRenzo\u201d e diventando vicecomandante del battaglione partigiano autonomo \"Valdagno\" (il cui comandante era Gino Sold\u00e0).\nArrestato nell\u2019autunno del 1944, mentre era in visita alla madre, dalle carceri di Vicenza venne trasferito a Bolzano, poi nel Campo di concentramento di Mauthausen dal quale fu liberato il 5 maggio 1945. Del gruppo di settanta vicentini deportati (che comprendeva anche l\u2019amico Torquato Fraccon) era uno dei due sopravvissuti .\nRientrato in Italia dopo la guerra, complet\u00f2 gli studi e si laure\u00f2 in medicina nel 1945, specializzandosi in neurologia nel 1948 e conseguendo la docenza in Clinica psichiatrica nel 1954. \nNel 1947 si spos\u00f2 con Caterina Dal Pra, dalla quale ebbe 4 figli.\nDal 1950 al 1959 fu primario nell\u2019ospedale psichiatrico di Padova, dal 1959 al 1971 fu direttore dell\u2019ospedale psichiatrico di Udine, e infine di quello di Padova dal 1971 al 1989. \nPrima a Udine e poi a Padova, gi\u00e0 a partire dalla fine degli anni 60 anticip\u00f2 le innovazioni della legge 180/78 (cd. \u201cLegge Basaglia\u201d), aprendo l\u2019ospedale psichiatrico all\u2019esterno e introducendo servizi psichiatrici territoriali presso gli ospedali civili della Provincia. \nDal 1971 fu anche consulente per la psichiatria e le tossicodipendenze della Regione del Veneto, responsabile del Centro per la tossicodipendenza e direttore della rivista \u00abPsichiatria generale e dell\u2019et\u00e0 evolutiva\u00bb .\nDopo l\u2019approvazione della legge 180/78 fu delegato dalla Regione Veneto alla Sovraintendenza per l\u2019attuazione e realizzazione della riforma, contribuendo al suo successo. \nFu insignito del titolo di \u201cCittadino benemerito\u201d della citt\u00e0 di Padova nel 1999, di \u201cPadovano eccellente\u201d nel 2004 e di Commendatore della Repubblica Italiana nel 2006 .\nImpegno sociale.\nNel volontariato fu responsabile della sezione padovana UILDM (Unione Italiana per la Lotta alla Distrofia Muscolare) e presidente dell\u2019associazione di volontariato \u201cPro Senectute\u201d di Padova \nSi dedic\u00f2 per molti anni alla testimonianza dell'orrore dei campi di sterminio, incontrando gli studenti nelle scuole .\nFu autore del libro \"Ricordi di Mauthausen\" (Cleup, 1999), una raccolta di ricordi e testimonianze della prigionia nel lager nazista. \nAd un anno dalla morte dell'autore, nel settembre 2021, il libro \u00e8 stato riedito con la prefazione di Antonia Arslan e con aggiunta di materiale fotografico e bibliografico (Cierre Edizioni, in coedizione con Istrevi \u2013 Istituto Storico della Resistenza e dell\u2019Et\u00e0 Contemporanea della Provincia di Vicenza \u201cEttore Gallo\u201d "}
{"id": "1776745", "revid": "206265", "url": "https://it.wikipedia.org/wiki?curid=1776745", "title": "The M+M's House of Blues Tour", "text": ""}
{"id": "1776747", "revid": "29244", "url": "https://it.wikipedia.org/wiki?curid=1776747", "title": "Grotte sommerse", "text": ""}
{"id": "1776750", "revid": "92723", "url": "https://it.wikipedia.org/wiki?curid=1776750", "title": "Paolo III Antonio Esterh\u00e1zy di Galantha", "text": "Biografia.\nPaolo III Antonio nacque a Vienna il 10 maggio 1786, figlio del principe Nicola II Esterh\u00e1zy e di sua moglie, la principessa Maria Giuseppa Ermenegilda del Liechtenstein. Egli era pertanto nipote del principe regnante Francesco Giuseppe I del Liechtenstein.\nInizi\u00f2 la sua carriera presso la corte austriaca, a cui era tra l'altro sottoposta all'epoca anche l'Ungheria, patria dei suoi avi. Come Tesoriere imperiale riusc\u00ec a tessere legami fondamentali con le personalit\u00e0 pi\u00f9 importanti del suo tempo. Tra questi, strinse ottimi rapporti con il principe Klemens von Metternich e con il Primo Ministro, il principe Felix Schwarzenberg. Ambasciatore imperiale nei Paesi Bassi e poi in Gran Bretagna, egli acquis\u00ec una notevole esperienza in materia di diplomazia internazionale.\nNel 1833, alla morte del padre Nicola II, Paolo III Antonio gli succedette alla guida della famiglia dei principi Esterh\u00e1zy di Galantha. Illuse i suoi compatrioti ungheresi, millantando che sarebbe divenuto inviato imperiale in Ungheria e che avrebbe risollevato le sorti dell'indipendenza dello stato, ma sino al 1842 rimase ambasciatore a Londra.\nRitornato a Vienna e divenuto ministro ungherese, si fece finalmente promotore della causa nazionale, ma il clima antiasburgico si fece via via sempre pi\u00f9 pressante ed incontrollabile anche da parte dello stesso principe Esterh\u00e1zy. Quando scoppiarono i moti del 1848 anche in Ungheria, il principe si trovava di fronte a un grande dilemma: aiutare gli ungheresi o schierarsi con l'Imperatore?\nPoich\u00e9 non era possibile abbracciare entrambe le cause allo stesso tempo e per questo decise, come del resto avevano fatto molti dei suoi predecessori, di schierarsi con la fazione imperiale contro la politica della sua madrepatria. Per questo motivo, e per ragioni di sicurezza, venne sollevato dall'incarico di ministro ungherese e negli anni successivi venne costretto a vivere fuori dall'Ungheria.\nLa riconciliazione austro-ungherese del 1867 non sort\u00ec ad ogni modo l'effetto voluto e Paolo III Antonio rimase a Vienna.\nPoco prima della sua morte, la situazione finanziaria della famiglia era divenuta gravissima in quanto egli stesso non era stato in grado di pagare i debiti lasciati dai suoi predecessori. Francesco Giuseppe ottenne nel 1865 il sequestro di tutte le sue propriet\u00e0 sino al 1898, quando la famiglia riusc\u00ec a pagare il proprio debito con lo stato.\nAlla sua morte, gli succedette il figlio Nicola III.\nMatrimonio e figli.\nPaolo III Antonio, spos\u00f2 la principessa Maria Teresa di Thurn und Taxis, dalla quale ebbe i seguenti eredi:"}
{"id": "1776752", "revid": "1543377", "url": "https://it.wikipedia.org/wiki?curid=1776752", "title": "Chiesa dei Santi Pietro e Paolo (Biasca)", "text": "La chiesa dei Santi Pietro e Paolo, a Biasca, suggestivamente collocata su un'altura che domina il paese ed avente per sfondo una conca segnata da ripidi rilievi montuosi; Chiesa madre delle Tre valli ambrosiane (Leventina, Blenio e Riviera) rappresenta uno degli esempi pi\u00f9 rilevanti di architettura in stile romanico del Canton Ticino e della Svizzera, raggiungibile a piedi mediante due scalinate ad acciottolato.\nLa storia e le opere d'arte.\nLa costruzione.\nNata forse come chiesa battesimale sin dal secolo IX, essa fu ricostruita come chiesa a tre navate tra il XII ed il XIII secolo. Venne trasformata verso la met\u00e0 del Seicento quando venne realizzata la sopraelevazione del pavimento in lastre di pietra, la gradinata d'accesso e la costruzione della volta sulla navata maggiore; una modifica successive port\u00f2 alla costruzione del protiro in facciata. I diversi cambiamenti tuttavia non compromisero (anche grazie ai citati restauri) la sua uniformit\u00e0 stilistica.\nAll'esterno la chiesa palesa - con la sua struttura muraria in pietra - una sobria eleganza e testimonia una tecnica costruttiva alquanto raffinata (particolarmente sapiente \u00e8 l'utilizzo dei conci in pietra nella realizzazione delle parti decorative).\nL'ornamentazione interna.\nAll'interno della chiesa colpisce la pendenza della pavimentazione in pietra, dovuta al fatto che il basamento che sostiene l'edificio non compensa interamente il dislivello naturale del declivio granitico sul quale esso \u00e8 costruito.\nTroviamo nella chiesa cicli di affreschi di notevole interesse storico ed artistico. Quelli pi\u00f9 antichi, posti nelle vele delle volte a crociera che sovrastano il transetto, risalgono al XIII secolo: particolarmente suggestiva \u00e8 la loro visione d'insieme con le decorazioni geometriche bianche e nere nelle quali si inseriscono figure allegoriche zoomorfe. Il significato proposto per gli affreschi sarebbe la rappresentazione allegorica dei vari momenti della vita dell'uomo.\nLungo le pareti della chiesa e sui pilastri trovano spazio molteplici figure di santi venerati dalla religiosit\u00e0 popolare (nella ricca collezione iconografica riconosciamo \"San Maurizio\", \"Santa Dorotea e Santa Tecla\" e molti altri santi); esse furono eseguite nella seconda met\u00e0 del XV secolo. Alcuni affreschi presenti sono verosimilmente da ricondurre alla scuola di Nicolao da Seregno. Nel presbiterio si osserva soprattutto il grande affresco che occupa interamente il catino dell'abside raffigurante \"Cristo pantocratore circondato dai quattro Evangelisti\"; si \u00e8 avanzata dubitativamente l'ipotesi che il suo autore possa essere Antonio da Tradate, che tra la fine del XV e l'inizio del XVI secolo tenne bottega a Locarno.\nSono visibili anche opere pi\u00f9 tarde realizzate in epoca barocca. Subito dopo l'entrata, sulla destra, si trova la \"cappella del Rosario\" fatta costruire dal cav. G. B. Pellanda. Pi\u00f9 oltre, sulla parete della navata destra troviamo un ciclo di affreschi con la \"Vita di San Carlo Borromeo\": sono opera di Alessandro Gorla eseguita nel 1620."}
{"id": "1776759", "revid": "187795", "url": "https://it.wikipedia.org/wiki?curid=1776759", "title": "Battaglia del Mortirolo", "text": ""}
{"id": "1776764", "revid": "117916858", "url": "https://it.wikipedia.org/wiki?curid=1776764", "title": "Problema di Gettier", "text": "Il problema di Gettier \u00e8 un problema di teoria della conoscenza, sollevato dal filosofo statunitense Edmund Gettier in un fondamentale articolo del 1963, dal titolo \"Is Justified True Belief Knowledge?\"\nL'articolo, di sole tre pagine, ebbe come effetto quello di riportare la gnoseologia all'attenzione del dibattito filosofico di stampo analitico, e buona parte del successivo lavoro nel settore pu\u00f2 essere visto come un tentativo di fornire una soluzione soddisfacente al problema. Scopo dell'articolo \u00e8 quello di mostrare come le condizioni imposte dalla definizione di conoscenza proposizionale, nella versione pi\u00f9 utilizzata all'interno del dibattito gnoseologico, siano condizioni \"necessarie\" ma non \"sufficienti\" per poter affermare che un soggetto S conosce una proposizione p, e che la definizione \u00e8 pertanto incompleta.\nConoscenza proposizionale.\nSecondo la definizione, un soggetto S conosce una proposizione p se:\n(1) p \u00e8 vera;\n(2) S crede che p (S crede che la proposizione sia vera);\n(3) S \u00e8 giustificato nella sua credenza;\nMediante l'utilizzo di due esperimenti mentali, Gettier mostra come sia possibile immaginare scenari in cui tutte e tre le condizioni della definizione sono soddisfatte, e pur tuttavia non \u00e8 possibile affermare che il soggetto S conosce la proposizione p.\nAnalizziamo il secondo dei due scenari. Supponiamo che un soggetto, Smith, nutra una forte credenza nei confronti della proposizione \"f\" (riferita al suo amico Jones), dove\n\"f\" = Jones possiede una Ford.\nSmith ha una forte evidenza per la sua credenza, in quanto, stando ai suoi ricordi, Jones ha sempre posseduto una Ford, e quest'ultimo ha telefonato a Smith per invitarlo a fare un giro su una Ford. Inoltre, Smith ha un secondo amico, Brown, e al momento non \u00e8 in grado di dire in quale luogo Brown si trovi.\nA partire da queste premesse, Smith costruisce le seguenti tre proposizioni:\n\"g\" = Jones possiede una Ford o Brown \u00e8 a Boston;\n\"h\" = Jones possiede una Ford o Brown \u00e8 a Barcellona;\n\"i\" = Jones possiede una Ford o Brown \u00e8 a Brest-Litovsk;\nLe tre proposizioni sono tutte disgiunzioni inclusive e, per Smith, in base alla sua credenza che \"f\" sia vera, sono tutte e tre vere (una disgiunzione inclusiva \u00e8 vera se almeno uno dei due disgiunti \u00e8 vero).\nSupponiamo ora che sussistano le seguenti due condizioni:\n(1) Jones non possiede una Ford (ad es. l'auto che guida \u00e8 stata noleggiata);\n(2) Brown, per pura coincidenza, si trova a Barcellona;\nDato un simile scenario, si pu\u00f2 inferire che :\n(a) \"h\" \u00e8 vera;\n(b) Smith crede che \"h\";\n(c) Smith \u00e8 giustificato nel credere che \"h\";\n(d) Smith non conosce \"h\" (in quanto le premesse utilizzate da Smith nell'inferenza con la quale giunge alla conclusione \"h\" sono false);\nL'argomento mostra quindi che la definizione di conoscenza come \"credenza vera e giustificata\" \u00e8 incompleta, e in questo senso sono state proposte numerose teorie correttive, nel tentativo di integrare la definizione con ulteriori condizioni, o di esplicitare in modo pi\u00f9 preciso la condizione (3)."}
{"id": "1776772", "revid": "1543377", "url": "https://it.wikipedia.org/wiki?curid=1776772", "title": "Pibaor\u00e9", "text": "Pibaor\u00e9 \u00e8 un dipartimento del Burkina Faso classificato come comune, situato nella Provincia di Sanmatenga, facente parte della Regione del Centro-Nord.\nIl dipartimento si compone del capoluogo e di altri 22 villaggi: Bagadogo, Boalin, Foulba, Gandi, Kaogo, Kaonguin-Sanrgo, Lado-Peulh, Lahagui, Mastenga, Nabdogo, Nabi-Sanrgo, Niangr\u00e9-Tansoba, Niniongo, Ouala, Oualogotenga, Ou\u00e9d\u00e9guin, P\u00e9otenga, Souss\u00e9-Sanrgo, Tanyoko-Mossi, Tanyoko-Peulh, Vowogdo e Zoamba."}
{"id": "1776773", "revid": "287204", "url": "https://it.wikipedia.org/wiki?curid=1776773", "title": "Pibaore", "text": ""}
{"id": "1776779", "revid": "93436", "url": "https://it.wikipedia.org/wiki?curid=1776779", "title": "Artabano", "text": ""}
{"id": "1776781", "revid": "144796", "url": "https://it.wikipedia.org/wiki?curid=1776781", "title": "Paolo III Antonio Esterh\u00e1zy", "text": ""}
{"id": "1776784", "revid": "287204", "url": "https://it.wikipedia.org/wiki?curid=1776784", "title": "Campionato d'Asia per club 1989-1990", "text": "Il Campionato d'Asia per club 1989-1990 \u00e8 stata la 9\u00aa edizione del massimo torneo calcistico asiatico per squadre di \"club\" maggiori maschili.\nRisultati.\nPrimo turno.\nGruppo 3.\nLe gare sono state disputate a Mascate.\nGruppo 4.\nLe gare sono state disputate a Ahvaz.\nGruppo 5.\nLe gare sono state disputate a Kuala Lumpur.\nSecondo turno.\nPoco prima del sorteggio dei gironi, si ritirarono Al Deffatain, Al-Muharraq e Al Arabi Kuwait."}
{"id": "1776786", "revid": "287204", "url": "https://it.wikipedia.org/wiki?curid=1776786", "title": "Western all\u2019italiana", "text": ""}
{"id": "1776791", "revid": "1543377", "url": "https://it.wikipedia.org/wiki?curid=1776791", "title": "Pissila", "text": "Pissila \u00e8 un dipartimento del Burkina Faso classificato come comune, situato nella Provincia di Sanmatenga, facente parte della Regione del Centro-Nord.\nIl dipartimento si compone del capoluogo e di altri 54 villaggi: Banguissom, Dawaka, Diassa, Dibilou, Douaga, Doundougou, Doungou-Nabitenga, Firka, Go\u00e8ma, Gomnaor\u00e9, Guibga, Go\u00e9ya, Issaogo, Kams\u00e9, Karka, Kenega, Kiemna-Yarc\u00e9, Koalma, Kodogo, Komsilga, Kossoghin, Lebda, Lilbour\u00e9, Niandin, Nionko, Noaka, Nongtenga, Ouanobian, Ouidlao, Ouintokoulga, Palsegu\u00e9, Poulall\u00e9, Rimkilga, Roffenega, Roumba-Mossi, Roumba-Yarc\u00e9, Sanbin-Nabitenga, Solomnor\u00e9, Souli-Peulh, Tall\u00e9-Mossi, Tall\u00e9-Peulh, Talw\u00e9oghin, Tambdogo, T\u00e9b\u00e9r\u00e9, Terin-Mossi, Terin-Peulh, Tibi-Yarc\u00e9, Tibtenga, Tikato, Tiou-Po\u00e9c\u00e9, Toeghin, Touroum, Zarin-Mossi e Zarin-Peulh."}
{"id": "1776793", "revid": "1005847", "url": "https://it.wikipedia.org/wiki?curid=1776793", "title": "Presidente del Senato italiano", "text": ""}
{"id": "1776798", "revid": "777251", "url": "https://it.wikipedia.org/wiki?curid=1776798", "title": "Toponomastica dell'Alto Adige", "text": "La toponomastica dell'Alto Adige \u00e8 l'insieme di tutti i toponimi della Provincia autonoma di Bolzano. Caratteristica sua peculiare \u00e8 il plurilinguismo, essendo il territorio provinciale popolato da abitanti di lingua italiana, tedesca e ladina.\nLa nomenclatura geografica in lingua italiana ha carattere di ufficialit\u00e0, in quanto adottata con legge dello Stato successivamente alla prima guerra mondiale e durante il fascismo. Con l'eccezione di relativamente pochi toponimi gi\u00e0 attestati prima dell'Ottocento, la vasta maggioranza della nomenclatura italiana \u00e8 il frutto di lavoro dell'irredentista trentino Ettore Tolomei (1865\u20131952), che si era prefisso come scopo quello di italianizzare o, a suo dire, \"ri-italianizzare\" la regione, la cui popolazione era all'epoca in gran parte (circa 90%) di madrelingua tedesca (con una piccola percentuale ladina, peraltro non ancora riconosciuta come lingua a s\u00e9 stante). A differenza dei toponimi in Valle d'Aosta, anch'essi italianizzati durante il fascismo, ma ripristinati nel 1946, cos\u00ec non fu in Alto Adige: i toponimi di Tolomei, anche quelli mai entrati nell'uso quotidiano, sono rimasti ufficiali anche nel dopoguerra. La questione \u00e8 tuttora oggetto di polemiche, in quanto non \u00e8 stata ancora emanata una precisa legge provinciale in materia.\nStoria.\nPer rafforzare il diritto di rivendicazione da parte dello Stato italiano sulla regione di lingua tedesca del Tirolo situata nel bacino dell'Adige e sulla Ladinia, il nazionalista Ettore Tolomei cominci\u00f2, a partire dal 1890, a tradurre in italiano i toponimi e i microtoponimi tedeschi e ladini. Questi testi sono documentati nella rivista fondata da Tolomei nel 1906 \"\"Archivio per l'Alto Adige con Ampezzo e Livinallongo\" e in numerose opere di consultazione: \"Prontuario dei nomi locali dell'Alto Adige\" (del 1916, 1929 e 1935), \"Repertorio topografico dell'Alto Adige\"\" (del 1920).\nNel 1916 fu ufficialmente fondata sotto la guida di Tolomei una speciale commissione con lo scopo di creare nomi italiani da attribuire ai territori da conquistare. Per mezzo di tre decreti risalenti rispettivamente al 1923, al 1940 e al 1942 furono ufficialmente introdotte dall'Italia governata dai fascisti oltre 10.000 denominazioni italiane nuove che si basavano sulle opere di Tolomei e dei suoi collaboratori. L'esistenza dei toponimi e dei microtoponimi tedeschi e ladini fu al contempo messa in discussione.\nLegalit\u00e0 del bi- e trilinguismo dei toponimi e microtoponimi.\nNella provincia autonoma di Bolzano (Alto Adige) sono ufficialmente in vigore su tutto il territorio un bilinguismo tedesco-italiano e un trilinguismo regionale (in val Gardena e val Badia) ladino-tedesco-italiano. Questo bi- e trilinguismo si riflette anche sui nomi ufficiali dati alle entit\u00e0 geografiche (toponomastica). Il carattere ufficiale dei toponimi mostra tuttavia delle variazioni: ufficialmente la maggior parte dei nomi italiani si basa sulla legge in virt\u00f9 di tre decreti risalenti al periodo del fascismo in Italia: 1923, 1940 e 1942. I toponimi tedeschi e ladini non hanno tuttavia il crisma dell'ufficialit\u00e0 all'interno del quadro normativo statale, essendo riconosciuti soltanto a livello regionale.\nPercezione della toponomastica ufficiale e richiesta di una soluzione.\nLa situazione sopra descritta riguardante la toponomastica ufficiale \u00e8 oggetto in Alto Adige di controverse discussioni e per alcune parti della popolazione continua a creare un'atmosfera di indignazione, in special modo per la popolazione di lingua tedesca e ladina. A livello politico le richieste di un riconoscimento \u201cufficiale\u201d dei toponimi tedeschi e ladini non si sono ancora affermate. Spesso a ci\u00f2 si aggiunge un'altra domanda, cio\u00e8 quella di abolire quei toponimi e microtoponimi italiani nati o ricostruiti secondo i documenti medioevali durante il periodo immediatamente precedente e contemporaneo al fascismo in Italia, molti dei quali passati in disuso. Il fautore di questi nomi \u201castorici\u201d \u00e8 in molti casi il nazionalista roveretano Ettore Tolomei. Ettore Tolomei \u00e8 passato alla memoria della popolazione altoatesina come il \u201cbecchino del Sudtirolo\u201d e fu denominato nel 1986 dallo storico italiano Maurizio Ferrandi come \u201cl'uomo che invent\u00f2 l'Alto Adige\u201d.\nEffettivamente il nome \u201cAlto Adige\u201d fu usato per la prima volta ai tempi di Napoleone (1810\u20131814) esso si riferiva a un'area coincidente solamente con una parte dell'odierna provincia di Bolzano: il Tirolo a sud della linea Gargazzone-Colma inclusa la maggior parte del Tirolo italofono. Dietro la parola \u201cAlto Adige\u201d di Tolomei si cela invece un concetto geografico e il corrispettivo diritto di rivendicazione dell'Italia sul Tirolo a sud della cresta principale delle Alpi sulla base della teoria del confine naturale presente in Europa nell'Ottocento. Con la stessa chiave di lettura alcune parti della popolazione sudtirolese, largamente riconoscibili nelle frange pi\u00f9 tradizionali e legate agli Sch\u00fctzen, interpretano i nomi costruiti o ricostruiti che si riferiscono ai singoli paesi e luoghi sudtirolesi. Circolano definizioni come \u201cdel fascista Tolomei\u201d, \u201cdi natura fascista\u201d o \u201cnomi pseudo italiani\u201d . Il motivo della scelta di tali parole serve a distinguerle dai nomi italiani \u201cveri\u201d, quelli storicamente fondati perch\u00e9 esistenti ancora prima di Tolomei e tramandati al di fuori dei decreti fascisti. Questi nomi, al contrario di quelli ricostruiti, sarebbero accettati da chi ritiene che la toponomastica inserita da Tolomei andrebbe cancellata. \nInnegabile \u00e8 comunque affermare che nell'uso comune, i nomi ufficiali in lingua italiana, oggi sono in gran parte usati quotidianamente dalla popolazione di lingua italiana e conosciuti dalla popolazione tedesca e ladina. Ne \u00e8 un esempio il toponimo Vipiteno, oggi da tutti conosciuto a dispetto al nome Sterzen, usato prima dell'annessione all'Italia, passato in completo disuso.\nRicerca sulla fondatezza storica dei toponimi e microtoponimi italiani.\nUna ricerca sulle fonti storiche recentemente intrapresa dal linguista ed esponente del partito secessionista S\u00fcdtiroler Freiheit, Cristian Kollmann nel corso del suo lavoro come \u201ctoponomasta\u201d della regione Sudtirolo fornisce una visione d'insieme sulla \u201c\"fondatezza storica della toponomastica italiana riguardante il territorio dell'odierno Sudtirolo\"\u201d. Nella ricerca sono stati inclusi anche quei nomi che sono stati tramandati esclusivamente per via orale, ma la cui fondatezza storica \u00e8 stata confermata dalle persone intervistate che parlano gli idiomi italiani e ladini limitrofi al Sudtirolo. Essenzialmente la ricerca sostiene che la fondatezza storica dei toponimi e microtoponimi del territorio dell'odierno Alto Adige \u00e8 data qualora sia presente almeno uno dei tre criteri seguenti:\nSecondo la ricerca i nomi di comuni sudtirolesi, in totale 116, solamente 55 hanno un nome italiano storicamente fondato mentre in alcuni casi il nome storicamente fondato non corrisponde all'attuale nome ufficiale italiano (ad es. Corn\u00e9 al posto di Cornedo, Nova Tedesca al posto di Nova Ponente, Sterzen al posto di Vipiteno, Oltemo al posto di Ultimo). \nSempre secondo tale ricerca il numero complessivo dei toponimi e microtoponimi italiani storicamente fondati sarebbe di circa 200. Per gli oltre 10.000 toponimi ufficiali italiani ci\u00f2 significa, in percentuale, che meno del 2 % sarebbe storicamente fondato o che, viceversa, oltre il 98 % dei toponimi e dei microtoponimi ufficiali italiani non sarebbe storicamente fondato.\nAl contrario, secondo noti linguisti come Giovan Battista Pellegrini o Johannes Kramer, i toponimi italiani scelti da Ettore Tolomei sarebbero fondati secondo criteri validi per l'aspetto storico-toponomastico.\nRicerche sui toponimi ladini.\nUna raccolta di ricerca sui toponimi ladini, anche in zone dove nei secoli scorsi vi erano diffusi idiomi ladini \u00e8 stata pubblicata nel 2011 negli \"Studi per il 65\u00b0\" del linguista austriaco Guntram A. Plangg."}
{"id": "1776799", "revid": "135491", "url": "https://it.wikipedia.org/wiki?curid=1776799", "title": "Paprika (film 2006)", "text": ""}
{"id": "1776801", "revid": "2157436", "url": "https://it.wikipedia.org/wiki?curid=1776801", "title": "Campionato d'Asia per club 1990-1991", "text": "Il Campionato d'Asia per club 1990-1991 \u00e8 stata la 10\u00aa edizione del massimo torneo calcistico asiatico per squadre di \"club\" maggiori maschili.\nPer la seconda volta nella sua storia il torneo fu vinto dagli iraniani dell'Esteghlal, capaci di prevalere sui campioni in carica del Liaoning.\nFormula.\nFormato.\nVenne modificato il formato della manifestazione, con l'aggiunta di un ulteriore girone di qualificazione nel primo turno. Furono introdotte le semifinali, a cui avrebbero accesso le due migliori squadre dei due gironi della seconda fase: le perdenti delle semifinali avrebbero inoltre disputato la finale per il terzo posto.\nRisultati.\nPrimo turno.\nGruppo 3.\nAnnullato a causa della situazione politica della regione. Alla fase avrebbero dovuto prendere parte:\nSecondo turno.\nGruppo A.\nL'Al-Rasheed (Iraq), regolarmente qualificato per il secondo turno, si ritir\u00f2 dalla manifestazione a causa della Guerra del Golfo. La squadra fu sostituita dall'Al-Ramtha, classificatosi secondo nel Gruppo 1, ma non pot\u00e9 prendere parte alla competizione per via di una squalifica."}
{"id": "1776802", "revid": "1543377", "url": "https://it.wikipedia.org/wiki?curid=1776802", "title": "Ziga", "text": "Ziga \u00e8 un dipartimento del Burkina Faso classificato come comune, situato nella Provincia di Sanmatenga, facente parte della Regione del Centro-Nord.\nIl dipartimento si compone del capoluogo e di altri 21 villaggi: Balinga, Bissiga, Boinkoubouga, Daffol\u00e9, Gandin, Guibtenga, Kinkinrgo, Koup\u00e9n\u00e8, Koura, Niongtenga, Ouagoul\u00e9, Pissa, Pissiga, Samboaga, Sambtenga, Soubeira-Nakoara, Souberira-Natenga, Tans\u00e8ga, Tans\u00e8ga-Bokin, Tengsoba-Ki\u00e8ma-Silmiougou e Tibin."}
{"id": "1776813", "revid": "767487", "url": "https://it.wikipedia.org/wiki?curid=1776813", "title": "Y\u014dichi Masukawa", "text": ""}
{"id": "1776815", "revid": "287204", "url": "https://it.wikipedia.org/wiki?curid=1776815", "title": "Yoichi Masukawa", "text": ""}
{"id": "1776824", "revid": "179980", "url": "https://it.wikipedia.org/wiki?curid=1776824", "title": "Diego Tardelli Martins", "text": ""}
{"id": "1776833", "revid": "1543377", "url": "https://it.wikipedia.org/wiki?curid=1776833", "title": "Bingo (Burkina Faso)", "text": "Bingo \u00e8 un dipartimento del Burkina Faso classificato come comune, situato nella provincia di Boulkiemd\u00e9, facente parte della Regione del Centro-Ovest.\nIl dipartimento si compone del capoluogo e di altri 11 villaggi: Bisraaga, Guill\u00e9, Kaligri, Koanga, Koulgorin, S\u00e2, Sapelo, Silgo, Tanghin, Villa e Z\u00e9kemzougou."}
{"id": "1776834", "revid": "711131", "url": "https://it.wikipedia.org/wiki?curid=1776834", "title": "Renato Augusto", "text": "Carriera.\nClub.\nRenato Augusto ha cominciato la sua carriera con il Flamengo.\nBayer Leverkusen.\nNel 2008 \u00e8 passato al per 5 milioni di euro. Con le \"aspirine\" colleziona globalmente 126 presenze e 12 reti in tutte le competizioni.\nCorinthians.\nIl 20 dicembre 2012, attraverso il proprio sito ufficiale, il ha confermato il trasferimento di Renato Augusto al Corinthians per una cifra attorno ai 3,5 milioni di euro.\nBeijing Guoan.\nL'8 gennaio 2016 passa al Beijing Guoan per 8 milioni di euro. Il 17 aprile segna su calcio di rigore il suo primo gol in terra cinese, nella partita vinta 3-0 contro l'Hangzhou Greentown. Lascia la Cina il 22 luglio 2021 dopo 5 stagioni, con un totale di 152 partite, 45 assist e 40 reti in tutte le competizioni.\nRitorno al Corinthians.\nIl 22 luglio 2021 viene ufficializzato il suo ritorno al , con cui sigla un accordo fino al 31 dicembre 2023.\nNazionale.\nIl 9 febbraio 2011 fa il suo debutto con la maglia della Sele\u00e7\u00e3o giocando da titolare per 59 minuti nell'amichevole persa per 1 a 0 contro la Francia. 4 anni dopo; nel 2015, segna la sua prima rete in nazionale contro il Per\u00f9. Convocato per la Copa Am\u00e9rica Centenario negli Stati Uniti, nella seconda partita del girone segna contro Haiti la sua prima doppietta con la maglia della nazionale verdeoro e si rende noto anche per essere stato l'autore del 400\u00ba gol del Brasile nella storia della Coppa America. Nella stessa estate viene convocato per le Olimpiadi 2016 in Brasile, in sostituzione dell'infortunato Douglas Costa. Due anni dopo viene convocato anche per i Mondiali 2018, in cui scende in campo in tre occasioni e va a segno nella partita persa 2-1 contro il Belgio nei quarti di finale.\nStatistiche.\nPresenze e reti nei club.\n\"Statistiche aggiornate al 29 settembre 2021.\"\nCronologia presenze e reti in Nazionale.\n \n "}
{"id": "1776836", "revid": "709565", "url": "https://it.wikipedia.org/wiki?curid=1776836", "title": "Nightmask", "text": "Nightmask il cui vero nome \u00e8 Keith Remsen, \u00e8 un personaggio dei fumetti, creato da Archie Goodwin (testi) e Tony Salmons (disegni), pubblicato dalla Marvel Comics tra il 1986 e il 1989 all'interno del progetto editoriale New Universe. La sua prima apparizione \u00e8 in \"Nightmask\" n. 1 (novembre 1986).\nBiografia del personaggio.\nKeith Remsen era un ragazzo diciottenne allievo del Dott. Horst Kleinmann, un esperto nello studio dei sogni. Timoroso che la sua invenzione, una macchina che consentiva di entrare nei sogni altrui, fosse rubata, il dottore uccise tutta la famiglia Remsen, lasciando Theodora, la sorella di Keith, paralizzata e Keith stesso in coma.\nIl ragazzo si risvegli\u00f2 il 22 luglio 1986, giorno del fatidico \"Evento Bianco\" che lo dot\u00f2 del potere di entrare telepaticamente nei sogni altrui e manipolarli.\nKeith, con l'aiuto di sua sorella che poteva comunicare con lui mentre era nella dimensione onirica, us\u00f2 la sua abilit\u00e0 per guarire le persone da problemi psichici e per opporsi al Dottor Kleinmann.\nLa fine della loro lotta per\u00f2 non fu mai mostrata in quanto la serie, come altre facenti parte del New Universe, fu prematuramente chiusa dopo 12 numeri.\nThe War.\nDopo il \"Black Event\", Remsen fu uno dei primi paranormali a entrare nei ranghi dell'esercito U.S.A. durante la mini-serie \"The War\" (inedita in Italia). Il suo compito consisteva nel sondare le reclute per individuare eventuali squilibri mentali. Tuttavia, senza l'aiuto di sua sorella (che lo ancorava alla realt\u00e0 mentre era nella dimensione onirica) impazz\u00ec progressivamente, arrivando a tentare di uccidere il Presidente degli Stati Uniti.\nUntold Tales of the New Universe.\nNello one-shot \"Untold Tales of the New Universe: Nightmask - Kingdom of the Gnome\", pubblicato nel 2006 in occasione del ventennale del New Universe, viene mostrata la fine dello scontro tra Nightmask e il Dr. Kleinmann.\nAltre apparizioni.\nExiles.\nDurante la saga \"World Tour\", gli Exiles, inseguendo Proteus in varie realt\u00e0, giungono anche nel New Universe. Nightmask \u00e8 uno dei personaggi coinvolti e tenta di sconfiggere Proteus entrando all'interno dei suoi sogni. Tuttavia il tentativo fallisce e Proteus fugge colpendo Remsen al cuore. Non \u00e8 chiaro se sopravvive o meno. Nel corso della vicenda pare morire per mano di Proteus.\nNewuniversal.\nNella serie newuniversal, scritta nel 2007 da Warren Ellis, e ambientata nell'universo di Terra-555, compaiono due diversi Nightmask in due diverse epoche storiche:\nTerra-616.\nUn nuovo Nightmask appare nell'Universo Marvel ufficiale (Terra-616) nella serie dei Vendicatori legata a Marvel NOW!. Questo Nightmask \u00e8 un essere umano artificiale dalla pelle scura proveniente dal pianeta Marte. Si unisce ai Vendicatori insieme allo Star Brand di questo universo."}
{"id": "1776837", "revid": "110956361", "url": "https://it.wikipedia.org/wiki?curid=1776837", "title": "Heinrich von Br\u00fchl", "text": "Biografia.\nEra figlio di Johann Moritz von Br\u00fchl, un nobile che rivest\u00ec l'ufficio di \"Oberhofmarschall\" (maresciallo) nella piccola corte di Sassonia-Weissenfels. Il padre cadde in disgrazia e fu costretto a rinunciare ai benefici che passarono nelle mani del duca di Sassonia-Weissenfels. Heinrich fu dapprima paggio della vedova duchessa di Sassonia-Weissenfels, poi, su raccomandazione di quest'ultima, nel 1719 pass\u00f2 alla corte dell'elettore di Sassonia come \"Silberpage\" (paggio e ciambellano).\nGuadagn\u00f2 rapidamente il favore dell'elettore Federico Augusto il Forte, che nel 1697 era asceso al trono di Polonia col nome di \"Augusto II\". Br\u00fchl, che cominci\u00f2 come paggio e ciambellano, fu elevato alla pi\u00f9 alta dignit\u00e0 dello Stato e si adoper\u00f2 soprattutto nel procurare danaro per il suo prodigo padrone. Pur essendo a Varsavia quando mor\u00ec Federico Augusto il Forte (1733), riusc\u00ec a conquistarsi anche la fiducia incondizionata del principe elettore Federico Augusto II il Sassone (o Augusto III di Polonia) che era rimasto Dresda. Durante i trent'anni di regno di Augusto III von Br\u00fchl fu il vero ispiratore della sua politica e l'uomo forte della corte sassone. Ministro delle finanze nel 1733, degli affari civili e di quelli militari nel 1737, fu nominato primo ministro nel 1746, ma in realt\u00e0 fu l'unico ministro e riemp\u00ec tutti gli uffici pubblici di suoi favoriti. Amava inoltre il lusso, condusse vita dispendiosa e non esit\u00f2 a servirsi del denaro pubblico, di cui aveva l'amministrazione, per le sue spese personali. Accumul\u00f2 inoltre un enorme patrimonio fondiario e immobiliare.\nOltre ad aver immiserito il paese a causa dell'esosa politica fiscale, Br\u00fchl fu il principale responsabile della rovinosa politica estera svolta dalla Sassonia tra il 1733 e il 1763. Il paese fu infatti coinvolto nella guerra di successione polacca (1733-1739), per l'ambizione di Federico Augusto II a salire sul trono di Polonia, nella guerra di successione austriaca (1740-1748) e nella Guerra dei sette anni (1756-1763) nel corso della quale la Sassonia fu invasa e devastata. Conclusa la pace di Hubertsburg (15 febbraio 1763) con la quale si pose fine alla guerra dei sette anni riportando i confini alla situazione esistente alla fine del conflitto, von Br\u00fchl, caduto oramai in disgrazia, venne arrestato con l'accusa di concussione e abuso di fiducia; ma mor\u00ec prima della sentenza."}
{"id": "1776840", "revid": "287204", "url": "https://it.wikipedia.org/wiki?curid=1776840", "title": "Gaetano Scardocchia", "text": "La carriera.\nFiglio di un barbiere molisano, vide morire il padre ancora giovane. Facendo sacrifici riusc\u00ec ad approdare agli studi liceali. Dopo la maturit\u00e0 al liceo ginnasio \u00abMario Pagano\u00bb di Campobasso si iscrisse all'Universit\u00e0 La Sapienza di Roma. Durante gli studi inizi\u00f2 la pratica giornalistica all'Agi. Studiando di giorno e lavorando di notte riusc\u00ec a laurearsi in Scienze politiche.\nIl suo primo lavoro da giornalista fu diventare corrispondente del quotidiano milanese \"Il Giorno\" dall'Austria e poi dalla Germania Ovest. Impar\u00f2 il tedesco soprattutto grazie alla fidanzata austriaca, che poi spos\u00f2 e dalla quale ebbe due figli.\nNel corso della carriera ha lavorato per quotidiani nazionali come il \"Corriere della Sera\", \"Il Giorno\", \"La Repubblica\" e \"La Stampa, per la quale fu corrispondente da New York fino alla morte, avvenuta nel 1993. Per cinque anni (1986-1990) fu anche direttore del quotidiano torinese.\nMor\u00ec stroncato da un infarto a soli 56 anni.\nL'inchiesta sul \u00abcaso Lockheed\u00bb.\nNel 1976, la sua inchiesta sul caso \"Lockheed\" (realizzata a sei mani coi colleghi Giampaolo Pansa e Pierluigi Franz) pubblicata sulle pagine del \"Corriere della Sera\", produsse un terremoto politico: dibattiti in Parlamento, dimissioni dell'allora Presidente della Repubblica, Giovanni Leone.\nGiampaolo Pansa ricordava cos\u00ec l'amico, alfiere di un giornalismo investigativo di grande qualit\u00e0: \u00abRiposa in pace, Gaetano. Oggi questo giornalismo non esiste pi\u00f9. Oggi aspettiamo le carte da qualche gola profonda. Oggi siamo tutti cronisti in fuga, sconvolti e storditi, come dovevano essere i nostri colleghi di Pompei sotto le ceneri roventi del vulcano. E non tentiamo pi\u00f9 di raccontare i misteri d'Italia, e neppure le sue ovviet\u00e0. Non ci proviamo perch\u00e9 abbiamo perso il gusto del capire e del narrare. E non sappiamo pi\u00f9 combattere\u00bb.\nIntitolazioni.\nL'edizione 2011 si \u00e8 svolta invece a Berlino; anch'essa \u00e8 stata riservata alla stampa italiana all'estero, ma ha visto i giornalisti interessati elaborare un testo (o un servizio tv o radiofonico) sui 150 anni dell'unificazione dell'Italia ed il contributo della stampa italiana all'estero\", argomento in stretta correlazione con i festeggiamenti ufficiali dell'unit\u00e0 d'Italia. L'edizione 2011 del premio ha ricevuto il patrocinio del Parlamento Europeo, dei Presidenti del Senato e della Camera dei Deputati, della Regione Molise e dei Consigli regionali di Piemonte e Liguria.\nOpere.\nGaetano Scardocchia, La vita e gli scritti di un grande reporter, di Giuseppe Tabasso, Edizioni Il Bene Comune. 2008"}
{"id": "1776844", "revid": "124338018", "url": "https://it.wikipedia.org/wiki?curid=1776844", "title": "Nicola II Esterh\u00e1zy", "text": "A differenza dei propri predecessori si mantenne lontano dalla scena politica per molto tempo.\nI primi anni.\nNicola ottenne la reggenza della casata alla morte del padre Antonio I nel 1794 e l'amministrazione di tutte le propriet\u00e0 ereditate. Gi\u00e0 due anni prima di questo evento, Nicola aveva servito l'Imperatore Francesco II come ambasciatore e presenzi\u00f2 alla sua incoronazione come Imperatore del Sacro Romano Impero, il quale lo ringrazi\u00f2 una volta salito al governo dell'Impero con la concessione della signoria di Edelstetten, in Baviera, elevata a contea principesca (1804). Il territorio governabile, era ad ogni modo estremamente ristretto alla sola citt\u00e0 di Edelstetten, e non apr\u00ec mai la strada ad una vera e propria influenza della famiglia Esterh\u00e1zy nella politica dell'area, poco dopo annessa dalla Baviera (1806).\nCandidato alla corona ungherese.\nNel 1806 l'arrivo di Napoleone e la consequenziale caduta del Sacro Romano Impero, gettarono nello scompiglio lo stato austriaco. Ad ogni modo, fu lo stesso Napoleone che per stima, nel 1809, offr\u00ec a Nicola II la corona del Regno d'Ungheria, che egli rifiut\u00f2 coerentemente alla fedelt\u00e0 provata nei confronti della casata imperiale degli Asburgo.\nAssetto finanziario e patronato delle arti.\nA differenza dell'austerit\u00e0 del padre, per\u00f2, Nicola II dovette fronteggiare i debiti lasciati dal proprio nonno Nicola I, il che lo port\u00f2 ad un brusco cambiamento nella propria politica finanziaria. Malgrado questo, si impegn\u00f2 nella ristrutturazione del Castello Esterh\u00e1zy a Eisenstadt, in stile neoclassico, dove impiant\u00f2 anche uno splendido teatro e un parco di notevoli dimensioni, concepito \"all'inglese\", che riprendeva lo stile di altri palazzi aristocratici viennesi.\nNel 1795 riport\u00f2 in auge la cappella musicale della propria famiglia e chiam\u00f2 Joseph Haydn a ricoprire la direzione di questa istituzione. Alla morte di Haydn, nel 1809, chiam\u00f2 al proprio servizio Luigi Cherubini da Parigi, col titolo di Maestro di Cappella. Al Principe Esterh\u00e1zy, Cherubini dedic\u00f2 il 7 ottobre 1811 la monumentale \"Messa Solenne\". Ad ogni modo Cherubini lasci\u00f2 l'impiego poco dopo, probabilmente a causa della precaria posizione finanziaria del principe che non era in grado di stipendiarlo con regolarit\u00e0.\nAlla caduta del governo napoleonico nella primavera del 1814, fu presente al Congresso di Vienna. Malgrado le proprie condizioni finanziarie non ancora risolte, Nicola II si diede al collezionismo di quadri che sistem\u00f2 a partire dal 1814 nel Palazzo di Mariahilf a Vienna, e si dedic\u00f2 anche al collezionismo di libri antichi, realizzando una grande biblioteca privata.\nAlla sua morte gli succedette il figlio Paolo III Antonio.\nMatrimonio e figli.\nIl 15 settembre 1783 spos\u00f2 la principessa Maria Giuseppa Ermenegilda del Liechtenstein, figlia del principe Francesco Giuseppe I di Liechtenstein e della contessa Leopoldina di Sternberg. Da questa unione, nacquero i seguenti eredi:"}
{"id": "1776846", "revid": "1543377", "url": "https://it.wikipedia.org/wiki?curid=1776846", "title": "Imasgo", "text": "Imasgo o Imasgho \u00e8 un dipartimento del Burkina Faso classificato come comune, situato nella provincia di Boulkiemd\u00e9, facente parte della Regione del Centro-Ovest.\nIl dipartimento si compone del capoluogo e di altri 5 villaggi: Danierma, Kanyal\u00e9, Lounga, Ou\u00e9ra e Rana."}
{"id": "1776852", "revid": "86343", "url": "https://it.wikipedia.org/wiki?curid=1776852", "title": "Imasgho", "text": ""}
{"id": "1776858", "revid": "599013", "url": "https://it.wikipedia.org/wiki?curid=1776858", "title": "Juan Maldonado Jaimez J\u00fanior", "text": "Carriera.\nClub.\nGiunto nelle giovanili del San Paolo, arriva in prima squadra, dove guadagna 0 presenze. Successivamente viene acquistato in Inghilterra dall'Arsenal dove guadagna 2 presenze, dopodich\u00e9 arriva al Millwall dove guadagna 3 presenze. Successivamente torna in Brasile al Fluminense dove, dimostrando le sue qualit\u00e0, diventa titolare e segna qualche rete, poi si sposta al Flamengo dove si ritaglia un posto da titolare, riesce a segnare dei gol (contro il Coritiba) e porta su di s\u00e9 l'interesse di grandi club.\nNazionale.\nAnche se non \u00e8 stato mai convocato nelle diverse selezioni brasiliane dell'Under-, Juan ha debuttato in nazionale maggiore il 7 settembre 2008 sostituendo nel secondo tempo Ronaldinho nella partita valida per le qualificazioni ai Mondiali 2010 vinta per 3-0 sul Cile. Tre giorni dopo, ha giocato la sua prima partita da titolare contro la Bolivia in Est\u00e1dio Ol\u00edmpico Jo\u00e3o Havelange, sempre valida per le qualificazioni ai Mondiali 2010."}
{"id": "1776861", "revid": "697352", "url": "https://it.wikipedia.org/wiki?curid=1776861", "title": "Kindi", "text": "Kindi \u00e8 un dipartimento del Burkina Faso classificato come comune, situato nella Provincia di Boulkiemd\u00e9, facente parte della Regione del Centro-Ovest.\nIl dipartimento si compone del capoluogo e di altri 5 villaggi: Kon\u00e9, Man\u00e9vir\u00e9, Mass\u00e9r\u00e9, Nassoulou e Zerkoum."}
{"id": "1776863", "revid": "1437331", "url": "https://it.wikipedia.org/wiki?curid=1776863", "title": "Dialetto anconitano", "text": "Il dialetto anconitano (\"ancunet\u00e0\"), \u00e8 un idioma parlato nella citt\u00e0 di Ancona, e ha la particolarit\u00e0 di essere un idioma comunale, poich\u00e9 la sua variante pi\u00f9 pura \u00e8 parlata esclusivamente entro i confini della citt\u00e0 e - in tempi recenti - nei territori comunali limitrofi; per questo motivo alcuni studiosi preferiscono parlare di \"vernacolo.\"\nOrigine.\nSecondo la tradizione il vernacolo anconitano sarebbe nato nel Rione Porto, in una piccola piazza ora non pi\u00f9 esistente detta \"la Chioga\", nella quale si erano fuse tre parlate: quella locale dei \"purtul\u00f2ti\" (portolotti), lavoratori portuali, quella dei marinai levantini (provenienti dall'Oriente) stabilitisi in citt\u00e0 e quella dei \"Buran\u00e8li\", ovvero le famiglie originarie di Burano e della laguna veneta, trasferitesi ad Ancona in cerca di fortuna e dedite alla pesca e alla navigazione come attivit\u00e0 e sussistenza. In particolare il professor Giovanni Crocioni ebbe modo di sottolineare quanto riferitogli dal poeta vernacolare Duilio Scandali, ossia che nel porto, almeno fino all'inizio del '900, varie famiglie parlassero ancora il \"buranese\", un dialetto semi-veneto.\nNel corso del tempo ha assunto sempre maggiori peculiarit\u00e0, continuando ad assorbire e rielaborare influssi dovuti agli scambi del porto, determinando cos\u00ec la penetrazione di vocaboli di origine greca, ma anche spagnola e francese. Si pu\u00f2 inoltre notare che molte parole anconetane in senso stretto non appartengono al repertorio etrusco-gallico n\u00e9 osco-sannitico, ma sono calchi di modelli medioevali, quando Ancona poteva permettersi anche l'autonomia linguistica. Si \u00e8 cos\u00ec sviluppata una quasi totale estraneit\u00e0 di Ancona di fronte ai mutamenti linguistici, come fosse un'\"isola\" nel \"continente\" marchigiano nonch\u00e9 centro-italico: tuttavia molte parole sono ormai scomparse per lo scarso utilizzo e per l'allontanamento dalla fonte originaria.\nIn aggiunta a ci\u00f2, Scandali e Crocioni ebbero modo di riscontrare anche la presenza, fino a quell'epoca, di un vero e proprio gergo \"giudaico-anconetano\", quasi inintelligibile e poco documentato, e che risultava essere formato da radici ebraiche congiunte a desinenze dialettali. \nAncora, \u00e8 da segnalare che nel Quartiere degli \"Archi\" (\"Ri\u00f3 de j'Archi\"), relativamente vicino al porto, si registr\u00f2 un massiccio afflusso di pescatori-armatori originari di Porto Civitanova (Civitanova Marche), i quali emigrarono a pi\u00f9 riprese ad Ancona a partire dalla seconda met\u00e0 degli anni Venti del XX secolo: infatti il porto del capoluogo marchigiano, date le maggiori dimensioni rispetto agli altri scali marittimi della regione, si rivel\u00f2 di vitale importanza per il loro lavoro sulle barche a vela di quell'epoca. Pi\u00f9 precisamente, la struttura del Porto Peschereccio del \"Mandracchio\" - nome che in tutte le citt\u00e0 di mare contraddistingue l'area adibita al ricovero delle barche - venne costruita al Molo Sud partire dal 1920, e ci\u00f2 comport\u00f2 dunque lo spostamento definitivo ad Ancona di un buon numero di pescatori e delle loro imbarcazioni a vela, provenienti soprattutto da Porto Civitanova e, per una parte meno consistente, anche da Porto Recanati; bisogna comunque ricordare che essi frequentavano gi\u00e0 da vari anni il Porto di Ancona specie durante la stagione invernale, in quanto riparato e protetto nei casi di improvvise burrasche. Nel corso degli anni costoro aggiunsero, all'attivit\u00e0 pi\u00f9 propriamente ittica, quelle consuete dello scalo dorico, ossia scambi mercantili e produzione cantieristica: le loro barche trovarono perci\u00f2 sistemazione al \"\"Mandracchio\",\" mentre le famiglie, che successivamente li raggiunsero, andarono ad abitare appunto agli Archi. Ci\u00f2 ha fatto s\u00ec che fino a non molti anni fa alcuni tra i pi\u00f9 anziani residenti in quel quartiere parlassero ancora il dialetto civitanovese, appartenente alla famiglia dialettale maceratese-fermana-camerte (marchigiano centro-meridionale), sia pure inframmezzandolo con vocaboli tipicamente dorici, mutuati per via dei numerosi contatti (lavorativi e non) con gli indigeni. In sostanza, pur non avendo il civitanovese influenzato linguisticamente l'anconitano, ebbe modo di crearsi una sorta di piccola \"citt\u00e0 dentro la citt\u00e0\", proprio per via del forte attaccamento che costoro mantennero nei confronti non solo del dialetto natio ma anche dei costumi e delle usanze marinare e culinarie civitanovesi. I loro attuali discendenti hanno invece abbandonato definitivamente la parlata paterna e sono pertanto del tutto anconetanizzati.\nCaratteristiche, classificazione e studi in merito.\nL'anconetano viene quasi unanimemente considerato l'idioma pi\u00f9 settentrionale del gruppo umbro-laziale-marchigiano (secondo la linea Roma-Perugia-Ancona), poich\u00e9 a nord-ovest, gi\u00e0 a Montemarciano (distante solo 20\u00a0km) gli influssi del gallo-italico predominano su quelli centrali, e gli elementi gallo-italici si ritrovano nelle frazioni della campagna anconetana ed in comuni limitrofi, quali Camerano.. Ad ovest, poi, gi\u00e0 da Jesi (30\u00a0km) i dialetti sono pi\u00f9 tipicamente centrali, mentre a sud gi\u00e0 l'osimano (20\u00a0km) e le parlate limitrofe assumono alcune componenti maceratesi-picene, le quali costituiscono retaggio dei secoli di amministrazione maceratese su Osimo, Loreto e Castelfidardo.\nIl dialetto di Ancona, specie nel passato, poteva essere considerato un vernacolo, vista la limitata zona di suo utilizzo: infatti la parlata anconetana \"pura\" era circoscritta praticamente alla sola citt\u00e0 e solo negli ultimi decenni si \u00e8 estesa anche alle contigue Falconara, Sirolo, Numana, un tempo centri linguisticamente gallo-italici e ora completamente anconetanizzati. Un'anconetanizzazione parziale la si pu\u00f2 riscontrare anche nei vernacoli dei centri rurali immediatamente limitrofi, come Agugliano, Polverigi e Offagna, ove si risente dell'osimano, nonch\u00e9 Camerata Picena, in cui si mescola con lo jesino, mentre vi sono diversit\u00e0 un po' pi\u00f9 accentuate a Chiaravalle e Monte San Vito. C'\u00e8 anche da dire che a ben vedere al giorno d'oggi gli influssi dell'anconetano hanno modo di manifestarsi in aree assai pi\u00f9 estese, specie lungo la costa (in direzione nord e sud) e nella valle del fiume Esino: accade cio\u00e8 che gli abitanti di centri quali Senigallia, Jesi, Osimo, Porto Recanati e perfino Civitanova Marche, tanto per citare solo i pi\u00f9 importanti, assumano sempre pi\u00f9 spesso - a causa dei numerosi contatti col capoluogo (lavorativi e non) - la tendenza ad \"anconetanizzare\", cio\u00e8 ad utilizzare accento e vocaboli tipici della parlata dorica, considerata una variet\u00e0 dialettale di maggior prestigio. Negli ultimi anni, anche Marina di Montemarciano e Montemarciano, hanno assunto la parlata anconitana. Ci\u00f2 non \u00e8 tuttavia sufficiente per poter definire Ancona la \"capitale linguistica\" delle Marche; anche perch\u00e9 l'influenza dell'anconitano sulle parlate dei centri del circondario si manifesta attraverso l'adozione di tratti ed espressioni spesso abbondantemente italianizzati e quindi privi delle caratteristiche pi\u00f9 schiette dell'originario idioma del capoluogo. \nNel vernacolo anconitano convivono elementi dei due macro-gruppi italiani: infatti malgrado la gi\u00e0 citata appartenenza al gruppo dialettale umbro-laziale-marchigiano, non \u00e8 difficile accorgersi, accanto agli elementi mediani, anche di elementi gallo-italici, nonch\u00e9 di alcuni fenomeni linguistici tipici anche dei dialetti veneti, il che porta un cospicuo numero di studiosi a considerare l'anconitano come parlata di \"transizione\" con i dialetti gallo-italici. Addirittura, secondo il gi\u00e0 citato Giovanni Crocioni, il dialetto anconetano \u00e8 da considerare come il pi\u00f9 meridionale dei dialetti gallo-italici, che da Fano verso sud perdono progressivamente le loro caratteristiche gallo-italiche per esaurirsi solo dopo Camerano ed Osimo, divenendo poi parlate picene.\nNella prefazione alla 1\u00aa edizione del volume \"La bichier\u00f2la\" di Duilio Scandali, del 1906, Crocioni osserva: \"\u201cChi nel passato ha rivolto alla lesta uno sguardo al dialetto di Ancona, badando a qualche saggiuolo infedele, sparso qua e l\u00e0 nelle stampe, se n'\u00e8 ritratto come sgomentito, per quell'accento spiccato di schietta italianit\u00e0, che lo fa parere un vernacolo propagginatosi da quelli toscani. Eppure l'anconitano, chi bene lo indaghi, mostra cospicui caratteri, sconosciuti ai toscani, che lo accomunano a ben altra famiglia... Esso vanta un vocabolario dovizioso e un frasario multiforme, un po' cosmopolita, flessibile, pronto all'esigenze di un'arte che lo chiami a cimenti difficili.\u201d\" Il Crocioni prosegue evidenziando come ad Ancona si verifica la confluenza, insieme al galloitalico, anche dei dialetti della \"-u\" finale, che attraversano l'Italia dal Tirreno all'Adriatico, e \"\"che pi\u00f9 di una loro propriet\u00e0 immettono nell'anconetano, nel quale si vengono pertanto ad incontrare, come i raggi nell'asse di una ruota, i prolungamenti dei dialetti gallici, di quelli dalla -u finale, e dei toscani, che irraggiano su tutti i dialetti dell'Italia centrale un filo della loro luce.\"\nNella raccolta ottocentesca de \"I parlari italiani in Certaldo\", il professor Cesare Rosa, che raccolse la versione in anconetano della novella di Boccaccio \"La dama di Guascogna e il re di Cipro\"\", non manifest\u00f2 particolare considerazione in ordine all'esistenza ad Ancona di un vero e proprio \"dialetto\" inteso nel senso letterale del termine: egli ebbe infatti modo di osservare che \"\"un dialetto anconetano non esiste; il linguaggio che qui si presenta, non \u00e8 che una corruzione dell'italiano quale in Ancona si suol fare dal popolo minuto soltanto\"\". Contrapposto a quello del professor Rosa \u00e8 il parere di autori e studiosi vernacolari quali Duilio Scandali, Palermo Giangiacomi e Mario Panzini, che evidenziano l'inverosimiglianza della possibilit\u00e0 di una corruzione popolare della lingua nazionale.\n\u00c8 interessante infine la presenza di un'isola linguistica comprendente le frazioni anconitane del C\u00f2nero (Poggio, Massignano e Varano) e, fuori dai confini comunali, Camerano. Come si vedr\u00e0 pi\u00f9 avanti, i dialetti di questi centri non sono varianti del vernacolo anconitano, ma costituiscono un nucleo gallico circondato da dialetti centrali, e potrebbe anche trattarsi degli ultimi residui di un\u2019area gallo-italica che un tempo doveva\nessere molto pi\u00f9 ampia al punto da ricomprendere persino la stessa Ancona, ma non ci sono certezze in merito. La presenza del gallo-italico nelle frazioni di Ancona era un fenomeno molto pi\u00f9 netto fino a quaranta anni fa, ma anche oggi \u00e8 rilevante. Da segnalare per\u00f2 come a livello lessicale e sintattico ci sia una frequente mutua intelligibilit\u00e0 tra il vernacolo anconitano e le parlate gallo-italiche delle campagne limitrofe.\nRelativamente a una possibile antica appartenenza dello stesso dialetto anconetano alla famiglia gallo-italica, alcuni studiosi contemporanei, quali il prof. Sanzio Balducci, hanno ipotizzato che ci\u00f2 fosse verosimile e che successivamente si fosse impiantata, sulla antica base settentrionale, una parlata di impronta mediana. Ci\u00f2 potrebbe essere legato a un possibile orientamento da parte del ceto mercantile a prediligere modelli linguistici fiorentini e mediani, probabilmente reputati pi\u00f9 prestigiosi. Un vago indizio in merito proviene da quanto scritto dal cronista del XVI secolo Bartolomeo Alfeo, qualche decennio dopo l'annessione di Ancona allo Stato Pontificio: a seguito del nuovo governo, in citt\u00e0 si sarebbe registrato un arrivo cospicuo di nuclei familiari di provenienza specialmente maceratese e toscana, e ci\u00f2 avrebbe avuto notevoli ripercussioni sulla parlata locale; viene infatti evidenziato come a partire da allora negli annunci pubblici \"fu alterato il parlare e la pronuncia cangiata\". \u00c8 stata pertanto ventilata l'ipotesi che un tempo il gallo-italico si estendesse in modo compatto e senza interruzioni da Senigallia fino al C\u00f2nero, comprendendo pertanto Ancona, e che successivamente tale \"continuum\" si fosse interrotto proprio nel centro urbano di Ancona per via dei fenomeni migratori prima accennati. \nNon bisogna tuttavia dimenticare che, in virt\u00f9 dell'esistenza della Repubblica marinara di Ancona, Venezia ha esercitato per secoli un'influenza notevole sulla citt\u00e0 dorica, anche sotto il profilo linguistico: si potrebbe pertanto ipotizzare che l'antico anconetano fosse una sorta di dialetto gallo-italico fortemente \"venetizzato\".\nElementi gallo-italici e somiglianze con i dialetti veneti.\nNell'anconitano sono presenti i seguenti elementi gallo-italici:\nElementi centrali e meridionali.\nNell'anconitano sono presenti anche i seguenti elementi, tipici anche di altri dialetti centrali e dei dialetti meridionali; per ragioni di chiarezza si pu\u00f2 operare una distinzione ulteriore tra elementi \"perimeridiani\" e \"mediani\" marchigiani in senso stretto.\nLe caratteristiche dei primi, che si sviluppano lungo la gi\u00e0 citata isoglossa Roma-Perugia-Ancona, sono dovute all'influsso toscano, e li isolano parzialmente dai dialetti mediani veri e propri, e tra le pi\u00f9 rilevanti vanno segnalate:\nRelativamente ai secondi elementi, si tratta di fenomeni linguistici presenti di fatto quasi esclusivamente delle Marche centro-meridionali, e che pertanto consentirebbero, seppur in maniera assai approssimativa, di individuare un \"dialetto marchigiano\" come distinto dagli altri dell'Italia centrale. Molti di questi fenomeni fanno la loro comparsa proprio a partire da Ancona procedendo verso sud, come: \nAltre caratteristiche.\nRitornando alle caratteristiche dell'anconetano cittadino, interessante \u00e8 l'ipercorrettismo delle forme \"quanto\" per \"quando\", e \"sparambi\u00e0\" per \"sparagnare\", che potrebbero far pensare, come gi\u00e0 esposto in precedenza, che un tempo potesse essere presente almeno in parte pure ad Ancona la trasformazione centro-meridionale di NT in ND, di ND in NN e di MB in GN, e che la sua scomparsa abbia attratto con s\u00e9 pure termini che hanno tale forma pure nella lingua italiana: perci\u00f2 si potrebbe ipotizzare che un tempo pure ad Ancona si dicesse \"quanno\" e poi per un eccesso di ipercorrettismo sia passato non a \"quando\", perch\u00e9 erroneamente creduta anch'essa una forma meridionale, ma appunto a \"quanto\". In ogni caso anche a Senigallia la resa \u00e8 analoga: \"quant\" con caduta della \"o\" finale; la stessa resa compare comunque a Pesaro e in alcune varianti romagnole, il che pu\u00f2 suggerire una spiegazione alternativa all'ipotesi dell'ipercorrettismo appena descritta.\nAnche i verbi e i sostantivi introdotti nell'uso solo recentemente vengono regolarmente troncati (\"termosif\u00f3\" =\ntermosifone, \"e' scuter\u00f3 \" = \"lo scooterone\", da scooter, \"sgarbon\u00e0\" = fare effusioni con il/la proprio/a ragazzo/a, \"inciciasse\" = ingrassarsi, \"digit\u00e0\" = digitare);\nPressoch\u00e9 limitata ad Ancona, ed estranea perci\u00f2 al resto dei dialetti centrali, \u00e8 la seconda persona singolare dell'imperativo della II\u00aa coniugazione (e del verbo essere) coincidenti con la terza persona singolare del presente indicativo e con l'infinito (\"vago a v\u00e9de la partita\" = vado a vedere la partita, ma: \"lu\" \"v\u00e9de\" = lui vede, e \"v\u00e9de de comport\u00e0tte b\u00e8\" = vedi di comportarti bene; \"nun za n\u00e9 l\u00e8ge n\u00e9 scrive\" = non sa n\u00e9 leggere n\u00e9 scrivere, ma: \"lu l\u00e8ge\", e \"prima l\u00e8ge ntel libro, po' scrive quelo ch'\u00ee capito\" = prima leggi nel libro, poi scrivi quello che hai capito; \"\u00e8sse bono: dame 'na m\u00e0!\" = sii buono, dammi una mano!, ma: \"pr\u00f2, dum\u00e0, nun c'ha da esse nisciun prublema\" = per\u00f2, domani, non ci deve essere nessun problema);\nMolto caratteristica \u00e8 il grande uso dell'antifrasi nel parlare comune: un esempio lampante \u00e8 l'usatissima locuzione \"un bel po' \"(= molto), che ha finito col diffondersi in un'area costiera molto vasta che va all'incirca da Fano a Civitanova Marche; tale forma convive con la meno usata, ma di analogo significato, \"'na m\u00f9chia\", adoperata anche in altre aree marchigiane e abruzzesi. Ad esse si aggiungono anche frasi del tipo \"hai fato gn\u00e8nte ride\" (= hai fatto ridere molto), o \"anzi che ciavevi p\u00f2ga fame!\" (= avevi davvero molta fame). Espressione tipicamente marchigiana (ma anche umbra ed abruzzese settentrionale-teramana) in uso anche ad Ancona \u00e8 \"gust\u00e0, d\u00e0 gusto\" per indicare un qualcosa di particolarmente apprezzato da una persona (\"j gusta/d\u00e0 gusto a sent\u00ec disc\u00f3re in ancunet\u00e0\").\nLa cadenza anconetana nel parlare italiano risente non tanto di elementi marchigiani \"tipici\" ma piuttosto di influssi gallo-romagnoli e toscani, al punto che spesso viene scambiata per \"settentrionale\" da chi proviene dal sud e per \"toscana\" specialmente dai romani.\nInvece il registro linguistico viene spesso scambiato per quello di una parlata umbro-laziale: infatti anche la parlata di Ancona \u00e8 sempre contornata dall'intercalare utilizzatissimo \"\u00f3!\", che si usa per richiamare l'attenzione verso di s\u00e9 prima di parlare (es: \"\u00f3!, je la famu a riv\u00e0' in urario al'apuntam\u00e8ntu?\"; \"\u00f3!, va b\u00e8, ce sentimo d\u00f2pu!\"); in comune soprattutto con il romanesco vi sono alcune espressioni con tono di insulto (\"e va' a mur\u00ec 'mazzatu!\"). Non ultima \u00e8 da segnalare anche la presenza di alcuni vocaboli e modi di dire tipici dell'area romana, che comunque di solito non suonano esattamente uguali a quelli in uso nell'area capitolina: \"pi(z)zard\u00f3\" per vigile urbano (a Roma \"pizzardone\"), termine che convive con il sinonimo \"b\u00e9co\" per via del copricapo a feluca con due punte adottato fino all'inizio del Novecento, \"and\u00e0 de prescia\" per \"andare di fretta\", che convive con l'espressione analoga \"and\u00e0 de fuga\". Inoltre soprattutto nelle ultimissime generazioni sarebbe da rilevare una certa pacifica penetrazione di elementi dialettali \"capitolini\" (per influsso del cosiddetto \"romanesco televisivo\"): perci\u00f2 spesso si sentono giovani utilizzare \"a\u00f3!\" e \"monn\u00e9zza\" in luogo dei pi\u00f9 tradizionali \"\u00f3!\" e \"mund\u00e9(z)za\".\nTipico di Ancona, come del resto di molti altri posti dell'Italia centrale, \u00e8 l'uso di aggiungere la \"-e\" finale nei vocaboli terminanti in consonante, specie se anglosassoni: \"st\u00f2pe\" per stop, \"sc\u00f9pe\" per scoop, \"Juventuse\" per Juventus, \"Intere\" per Inter, e via discorrendo, senza poi dimenticare che spesso se la parola non \u00e8 accentata sull'ultima, la consonante di questa pu\u00f2 cadere (\"Inte\" per \"Inter\", \"compi\u00f9te\" per \"computer\"; \"camio\" per camion, \"nailo\" per nylon, che nella parlata delle vecchie generazioni fanno regolarmente il plurale in \"cami\" e \"naili\").\nNegli avverbi terminanti in \"-mente\", \u00e8 bene specificare che la \"e\" aperta \u00e8 spesso pronunciata in modo allungato e calzato, quasi come se ci fossero due \"e\" di cui la prima un po' pi\u00f9 chiusa, e ci\u00f2 soprattutto nei casi in cui l'avverbio \u00e8 usato in funzione interrogativa. Ad esempio se si usa l'avverbio \"veram\u00e9nte\" a mo' di domanda, si sentir\u00e0 chiedere: \"veram\u00e9\u00e8nte?\".\nInfine si possono passare in rassegna elementi oramai estinti: oltre alla gi\u00e0 citata metatesi, sono scomparse forme come \"per \u00f4\" \"per uno\" (o al porto \"per\u00f2mo\", alla veneziana), \"ghi\u00e9tru, ghi\u00e9ce\" per \"dietro\", \"dieci\" (ma \"lindi\u00e9ra\" per \"ringhiera\"), \"bia\" o \"bigna\" come abbreviazione di \"bisogna\", \"lala\" e \"l\u00f3nda\" per \"ala\" e \"onda\", \"scole alimentari\" per \"elementari\", ecc.\nLe parlate dei quartieri e delle frazioni.\n\u00c8 rilevante notare che le parlate del contado iniziano gi\u00e0 dalle aree periferiche della citt\u00e0. \u00c8 infatti possibile cogliere, all'interno degli stessi confini comunali, alcune sfumature linguistiche differenti tra l'area del Porto e di Torrette a nord-ovest, di Posatora ad ovest, delle Grazie e delle Tavernelle a sud.\n\u00c8 possibile, a maggior ragione, cogliere differenze anche tra la parlata cittadina e i dialetti usati nelle frazioni pi\u00f9 distaccate dal capoluogo, come Paterno, Sappanico, Montesicuro, Gallignano a nord-ovest e il Trave a sud-est, Candia, la zona della Baraccola e l'Aspio a sud, dove, almeno fino agli anni settanta del Novecento, le persone pi\u00f9 anziane parlavano un idioma che dagli anconitani di citt\u00e0 veniva considerato del tutto alieno dal loro contesto linguistico: si tratta infatti di parlate chiaramente ascrivibili al gruppo gallo-italico, a causa della caduta della vocale finale \"-o,\" mentre il dialetto di Ancona conserva ottimamente l'esito delle \"-o\", \"-u\" latine, alla stregua parlate italiane mediane e centrali, che di tale fatto linguistico fanno un importante tratto di distinzione. \nLe ormai estinte parlate contadine, invece, tendevano a lenire o ad eliminare la \"-o\" finale (\"and\u00e0m\" per \"andiamo\", da qui il detto-scioglilingua cameranense \"D\u00ec ndu ndam?? No' ndam sul Guast\" dove il \"Guast\" era un toponimo tipico per indicare il Duomo [\"D\u00f2m\"] di Camerano). Era poi possibile riscontrare forme assai curiose, come ad es. \"quanne\" per \"quando\", in cui comparivano contemporaneamente sia un elemento di tipo gallico, cio\u00e8 l'indebolimento della vocale finale, sia uno di tipo centromeridionale, ossia il passaggio da ND a NN, sconosciuto nel capoluogo ma vitale nei centri immediatamente pi\u00f9 a sud, come Osimo; altra forma interessante era \"babbete\", sempre con la caduta delle vocali nonch\u00e9 con il suffisso personale posposto al nome, di uso tipicamente centromeridionale, in luogo dell'anconitano \"tu' padre.\" \u00c8 inoltre interessante notare come gli scrittori di teatro anconetani cittadini, nel riprodurre graficamente (e nel parodiare) la nasale velare (\"\u014b)\" della zona del C\u00f2nero e di altri contadi prossimi alla citt\u00e0, scrivessero \"le mang\" per \"le mani\", \"\u00e8 fing\" per \"\u00e8 fino\", \"suddisfaziong\" per \"soddisfazione\".\nDegni di nota alcuni termini presenti nelle varianti linguistiche rurali ma assenti nell'anconetano cittadino: \"inv\u00e8lle / inv\u00e8ll\"' per \"in nessuno luogo\", \"l\u00e8cca\" per \"femmina del maiale\" o \"donna di malaffare\", \"lucc\u00e0\" per \"urlare\" (in citt\u00e0 \u00e8 utilizzato \"sgagi\u00e0\"), \"chitta\" e \"litta\" per \"qui\" e \"l\u00ec\", \"pusci\u00f3ngh / pusci\u00f3\u014b / pusci\u00f3\" per \"possessione agricola\", \"g\u00ec\" per \"andare\".\nDa menzionare infine nelle parlate delle frazioni campagnole di Ancona, l'utilizzo della preposizione \"sa\" (e relative forme articolate \"sal\", \"sai\") per dire \"con\", utilizzata in una zona che va dal riminese passando per la provincia di Pesaro-Urbino fino a lambire la provincia di Ancona assottigliandosi in un fazzoletto di terra che comprende - oltre alle aree di Senigallia, Montemarciano, Falconara e del C\u00f2nero - anche territori linguisticamente non gallo-italici come Agugliano, Castelfidardo e il contado osimano. \nConsiderando che il dialetto di Jesi \u00e8 chiaramente appartenente al gruppo centrale, la causa di questa \"anomalia\" delle suddette parlate della campagna anconitana, ma anche di alcuni centri limitrofi, come Camerano, \u00e8 forse attribuibile ad una qualche penetrazione gallo-italica dovuta ad insediamenti di Galli Senoni, su un precedente sostrato italico, che ha portato alla creazione di una interessante isola linguistica, per fortuna in alcuni casi documentata. Anche il Crocioni ebbe modo di riscontrare questa realt\u00e0, evidenziando che per \"dialetto anconetano\" si deve intendere solo quello cittadino, perch\u00e9 nella campagna, specie a Varano e Camerano, \"risalendo verso Osimo, il gallicismo appare cos\u00ec evidente, che ogni parola sarebbe superflua\".\nCome si \u00e8 accennato in precedenza, secondo l'opinione di alcuni studiosi contemporanei, si potrebbe invece propendere per l'ipotesi contraria, ossia per un dialetto gallo-italico esteso ininterrottamente da Senigallia a tutto il C\u00f2nero - e quindi un tempo in uso pure ad Ancona - e che poi si sarebbe spostato su modelli mediani e toscani (con influssi veneti) nel centro urbano di Ancona: potrebbe costituire prova di ci\u00f2 il fatto che fino agli anni '50 del '900 le parlate gallo-italiche si estendessero subito oltre le mura cittadine, ritraendosi poi progressivamente verso le aree pi\u00f9 isolate dal centro urbano; a tal proposito, nel \"Vocabolarietto anconitano-italiano\" di Luigi Spotti (1929) viene notato come la parlata contadinesca arrivi a lambire, all'epoca, l'interno della citt\u00e0 allargata dalla cinta daziaria (quindi presso un'area che va dalla stazione ferroviaria al Piano San Lazzaro).\nPertanto, l'influenza sempre pi\u00f9 dominante dell'anconitano cittadino ha progressivamente alterato questo schema, che \u00e8 ormai appena intuibile nelle frazioni di Candia, Varano, e un po' pi\u00f9 vistoso nelle frazioni pi\u00f9 conservative, come Massignano e del Poggio, che formano un nucleo dialettale gallo-italico che \u00e8 ancora vivo. Tuttavia le generazioni pi\u00f9 recenti di tali localit\u00e0 ripristinano nettamente la vocale finale, e il loro parlare non si discosta quasi per nulla dall'anconitano standard, che come \"koin\u00e8\" ha ormai influenzato anche molte altre parlate vicine.\nInflussi su altri dialetti.\nCome accennato in precedenza, Ancona non \u00e8 mai stata, storicamente, la \"capitale linguistica\" delle Marche, n\u00e9 la si potrebbe considerare tuttora (come invece \u00e8 accaduto in altre regioni fin dai tempi pi\u00f9 antichi, come nel caso di Firenze per la Toscana o di Napoli per la Campania, o come si \u00e8 verificato nel corso di quest'ultimo secolo a Roma per il Lazio): \u00e8 innegabile per\u00f2 che, nel corso soprattutto dei decenni finali del XX secolo, l'anconetano ha progressivamente influenzato le parlate marchigiane limitrofe, specie lungo la costa (in direzione nord e sud) e nella valle dell'Esino.\nCome dimostrazione dell'influsso sempre pi\u00f9 predominante dell'anconetano cittadino verso nord, basterebbe ricordare come a Montemarciano si vadano diffondendo le forme apocopate \"m\u00e0\" e \"p\u00e0\" contro le precedenti nasalizzate \"ma\u00f1\" e \"pa\u00f1\"; inoltre verso nord sembra via via estendersi anche la sonorizzazione di -ns-, -ls- e -rs-, come testimoniato dalla forma senigalliese moderna \"el polz\", contro la pronuncia precedente \"el pols.\"\nVerso sud la pressione dell'anconetano si \u00e8 manifestata, negli ultimi decenni, nell'area costiera e nell'immediato entroterra della provincia di Macerata, ossia in centri quali Porto Recanati, Recanati, Montelupone, Potenza Picena e Civitanova Marche: infatti in tutti questi centri si \u00e8 registrata da secoli la scomparsa della distinzione tra \"-o\" e \"-u\", in favore dell'unico esito in \"-o\".\nIn particolare, nel dettaglio:\n- Porto Recanati ha accolto nel corso dei secoli elementi anconetani molto cospicui, come l'utilizzo dell'articolo \"el\", la mancanza della metafonia e soprattutto l'indistinzione delle o/u finali latine, che non si sono solo limitate a convogliarsi nell'unico esito -o, ma a loro volta hanno anche finito col passare tutte ad -u, o comunque ad una -o pronunciata in modo cupo: per queste ed altre ragioni, il suo dialetto merita di essere ascritto a pieno titolo nella famiglia anconetana, per la precisione nella sub area osimano-lauretana;\n- a Recanati le \"innovazioni\" di origine anconetana si riassumono anche qui nell'indistinzione \"-o -u\", nella mancanza di metafonia, negli esiti dei latini \"j, dj, gi, gj, gl\" uguali a quelli di Ancona, mentre altre caratteristiche maceratesi resistono maggiormente: infatti, anche se il passaggio MB&gt;MM non \u00e8 sistematico, e quello LD&gt;LL \u00e8 quasi scomparso, gli articoli in uso sono ancora oggi oscillanti tra \"u, ru, lu, a ra, la\", come nelle aree interne del maceratese, per cui il recanatese \u00e8 da considerare una parlata intermedia (o \"zona grigia\") tra anconetano e maceratese, difficile da inquadrare con precisione nell'una o nell'altra famiglia; \n- a Potenza Picena e Civitanova il dialetto \u00e8 molto pi\u00f9 simile al maceratese, e l'appartenenza a tale famiglia \u00e8 indubbia, ma gi\u00e0 da secoli risulta assente la distinzione tra -o e -u finali, e recentemente si registra il progressivo regresso della metafonia nelle vocali medio-alte (ad es. \"lo frich\u00e9tto\" anzich\u00e9 \"lu frichittu\"), nonch\u00e9 la penetrazione di vocaboli anconetani in sostituzione degli originali maceratesi, quali \"smorci\u00e0\" invece di \"stut\u00e0\" per \"spegnere\", e \"testa\" in luogo di \"coccia\"; \n- infine anche a Montelupone, ma anche a Morrovalle e Montecosaro, gli abitanti sono coscienti che non si usa pi\u00f9 la \"-u\" finale, in contrasto con la situazione cittadina di Macerata.\nCuriosit\u00e0.\nTipicamente anconetana \u00e8 l'espressione \"p\u00e0 cu l'ojo\" (pane con l'olio), che viene talvolta usata come sinonimo di \"abitante di Ancona\", e che testimonia la notevole predilezione per questo piatto semplice e povero da parte degli anconetani. Inoltre del tutto tipico di Ancona e zone limitrofe, precisamente fino a Porto Recanati, \u00e8 l'uso dell'avverbio \"ancora\" per \"anche\"/\"pure\" (\"\u00e8 venuto ancora l\u00f9 \" per \"\u00e8 venuto pure lui\").\nAd Ancona, come del resto in altre localit\u00e0 dell'Italia mediana, \u00e8 assente una netta percezione dei confini tra dialetto e lingua italiana: pertanto, come anche nell'umbro e nel romanesco, non di rado capita di ascoltare anconitani anche di elevata istruzione ed estrazione sociale esprimersi utilizzando forme quali \"me piace\" invece di \"mi piace\", \"je (j) va\" invece di \"gli va\", ecc. \nDivertente \u00e8 poi il fatto che gli anconitani, quando parlano con persone di altre citt\u00e0, a volte usano inconsapevolmente termini dialettali italianizzati, ma in realt\u00e0 incomprensibili, suscitando lo stupore di chi li ascolta. Valgano come esempio: \"sfrondone\" (in dialetto \"sfrund\u00f3\") = errore grossolano nel parlare, o anche bestemmia; \"sgolfanato\" (in dialetto \"sgulfanato\") = senza fondo nel mangiare, in uso anche in area pesarese-urbinate; \"sfrigiare\" (in dialetto \"sfrigi\u00e0\") = rigare una superficie lucida, \"capiscione\" (in dialetto \"capisci\u00f3\") = saccente (come in romanesco), sbregare (in dialetto \"sbreg\u00e0\") = rompere per rabbia o per disattenzione (come in veneto, ma \"sbrego\" \u00e8 usato anche in aree marchigiane centro-meridionali), panni \"spasi\" = panni stesi, in quanto in Italiano il participio del verbo spandere \u00e8 considerato voce desueta), \"scapecciare\" (in dialetto \"scapeci\u00e0\") = spettinare, \"crinare\" (in dialetto \"crin\u00e0\") = fessurare, fiarare (in dialetto \"fiar\u00e0\") = bruciare, \"ciaffo\" (\"ciafu\" in dialetto), = oggetto inutile, con i derivati inciaffare (\"inciaff\u00e0\") = riempire di \"ciaffi\" e \"ciaffone\" (\"ciaf\u00f3\") = persona che accumula \"ciaffi\" o, al femminile, che si veste male. Addirittura la vicina spiaggia di \"Portonovo\" viene a volte chiamata dalle signore di una certa et\u00e0 \"Portonuovo\", come a volerle attribuire pi\u00f9 eleganza.\nInfine \u00e8 del tutto esilarante quando, trovandosi in altre citt\u00e0, un anconitano usa parole s\u00ec italiane, ma con significati sconosciuti al di fuori di Ancona. Si possono fare i seguenti esempi: \"per colazione mi sono mangiato una \"polaca\"\", cio\u00e8 un cornetto; \"Ho comprato una \"finlandese\"\", cio\u00e8 una tuta da ginnastica, \"per cena mi sono mangiato una \"svizzera\", cio\u00e8 un hamburger.\nD'altra parte questa inclinazione a non percepire netti confini tra dialetto e lingua italiana, associata alla (scorretta) considerazione del vernacolo quale corruzione popolare della lingua nazionale, \u00e8 probabilmente all'origine della forte italianizzazione dell'anconitano avvenuta nell'ultimo secolo e dell'abbandono delle sue forme pi\u00f9 genuine; gi\u00e0 nel primo Novecento Palermo Giangiacomi osservava che il vernacolo \"va sempre pi\u00f9 dileguando, assorbito, parola per parola, dalla lingua madre. L'opera di trasformazione \u00e8 lentissima, ma evidente: i giovani non parlano pi\u00f9 come parlano i vecchi e l'italiano \u00e8 sempre pi\u00f9 adoperato\"\", mentre il coevo Duilio Scandali notava come il vernacolo pi\u00f9 stretto fosse prerogativa del popolo minuto e che anche l'occasione di un piccolo avanzamento economico-sociale poteva far scaturire l'esigenza di adottare un registro linguistico il pi\u00f9 possibile vicino alla lingua. Con la modernizzazione seguita al secondo dopoguerra questa tendenza ha preso il sopravvento.\nFlessioni verbali.\nIndicativo presente attivo.\nCome gi\u00e0 ricordato, la terza persona plurale ha due uscite: un'identica alla terza singolare e una in -ne (si usa la forma plurale quando ci sono possibilit\u00e0 di confusione, come quando il soggetto non \u00e8 chiaramente espresso, si usa la forma singolare in tutti gli altri casi).\nCondizionale presente attivo.\nAnche qui, come nell'indicativo, la terza persona plurale ha due uscite: un'identica alla terza singolare e una in -ne.\nGli \"Statuti del mare\".\nSi tratta del primo documento redatto in anconetano volgare che sia riuscito a pervenire fino a noi, la cui edizione pi\u00f9 antica risale al 1397. In essi mancano le finali in -u, e compaiono da un lato elementi tipicamente \"mediani\", come il raddoppiamento sintattico (\"a llui, e ssia\"), l'intercambiabilit\u00e0 dell'articolo \"lo/el\" (\"lo navilio, lo patrone,\" ma \"el Podest\u00e0, el ditto navilio\"), i dimostrativi \"quesso\" per \"codesto\", \"cossoro\" per \"costoro\", nonch\u00e9 forme curiose quali \"bampno\" per \"banno/bando\" o \"candapnato\" per \"condannato\"; dall'altro lato compaiono invece influssi adriatici settentrionali, come ad es. \"coverta\" per \"coperta della nave\", \"marnari\" per \"marinai\", \"livere\" per \"libbre\", \"cargasse\" per \"caricasse\", \"pevere\" per \"pepe\". Inoltre, al pari dell'odierno anconetano, anche negli \"Statuti\" si ha indecisione nella terza persona dei verbi: \"le mercanzie non se pongano/li patroni non cie le debia mectere.\" Si potrebbe tuttavia presumere che detti \"Statuti\" furono realizzati da autori non autoctoni, oppure da persone del posto che per\u00f2 avevano in mente modelli linguistici pi\u00f9 prestigiosi, come il toscano o l'umbro, e ci\u00f2 anche in virt\u00f9 del bacino di fruitori dei testi in questione, che non doveva essere costituito solo da maestranze locali. Ci\u00f2 sarebbe inoltre dimostrato dalla presenza di tratti analoghi anche in altri documenti coevi, specie veneziani. \nOpere vernacolari.\nLa vitalit\u00e0 del dialetto anconitano e l'attenzione che esso riscuote sono testimoniate da numerose pubblicazioni e ristampe. Ogni anno nel mese di settembre si svolge nella frazione di Varano il \"Festival del Dialetto\" con gruppi teatrali che recitano in dialetto provenienti sia da Ancona che da altre Citt\u00e0 marchigiane.\n\u00c8 molto vivo il Teatro in Dialetto, che possiede testi classici dell'inizio del XX secolo ancora frequentemente rappresentati. Il repertorio quasi ogni anno si arricchisce di testi contemporanei.\nLa poesia vernacolare \u00e8 anche molto viva e praticata e vanta tra i suoi scrittori classici Duilio Scandali, Palermo Giangiacomi, Turno Schiavoni, Eugenio Gioacchini, Francesco Mario Chirco, Mario Tomassi e Camillo Caglini, cantori dell'anima popolare della Citt\u00e0. Tra i contemporanei Mario Panzini \u00e8 un poeta e drammaturgo (oltre 14 le sue pubblicazioni, anche sul folklore) ma soprattutto \u00e8 autore del \"Dizionario del Vernacolo Anconitano\", opera in 3 volumi. Franco Scataglini, nei cui testi risuona un vernacolo arcaico, rivisitato e trasfigurato dalla poesia, \u00e8 un poeta noto anche a livello nazionale, nell'ambito della riscoperta della forza espressiva. Tra le autrici, \u00e8 da segnalare Cesarina Castignani Piazza, sia come poetessa che come commediografa. Tra gli autori in dialetto anconitano contadinesco si ricorda Vilario Bordicchia, specie per i testi scritti per la RAI-Ancona con i famosi personaggi di \"C\u00e8saro e Cesira\".\nLa musica vernacolare, spesso collegata ai testi teatrali, ha come simbolo \"El Portoloto\" (del 1901, musica di Federico Marini, testo di Duilio Sc\u00e0ndali), una specie di inno popolare. Dopo un periodo di relativo oblio, la musica in dialetto viene diffusa da alcuni gruppi musicali dediti alla ricerca storica, e a nuove composizioni.\nUn esempio moderno di poesia in Anconitano.\nIl dialetto anconitano \u00e8 usato per comporre poesie, poi pubblicate in antologie, calendari, pubblicazioni varie, o anche oggetto di pubbliche letture; come esempio si riporta il seguente brano."}
{"id": "1776869", "revid": "1543377", "url": "https://it.wikipedia.org/wiki?curid=1776869", "title": "Kokologo", "text": "Kokologo o Kokologho \u00e8 un dipartimento del Burkina Faso classificato come comune, situato nella provincia di Boulkiemd\u00e9, facente parte della Regione del Centro-Ovest.\nIl dipartimento si compone del capoluogo e di altri 9 villaggi: Basziri, Dour\u00e9, Goulour\u00e9, Koulnatenga, Manega, Nidaga, Pitmoaga, Sakoins\u00e9 e Sam."}
{"id": "1776871", "revid": "86343", "url": "https://it.wikipedia.org/wiki?curid=1776871", "title": "Kokologho", "text": ""}
{"id": "1776874", "revid": "86599", "url": "https://it.wikipedia.org/wiki?curid=1776874", "title": "Cratere Angstr\u00f6m", "text": "Angstr\u00f6m \u00e8 un piccolo cratere lunare situato tra l'Oceanus Procellarum (a ovest) e il Mare Imbrium (a est). A sud di esso si trova la catena montuosa denominata Montes Harbinger. Ad est sono presenti alcuni \"dorsa\", tra cui il Dorsum Bucher e i Dorsa Argand.\nQuesto cratere \u00e8 a forma di conca, con un bordo circolare e pareti interne che discendono nel piccolo fondo centrale. Ha un'albedo pi\u00f9 alta dei mari circondanti.\nIl cratere \u00e8 dedicato al fisico svedese Anders Jonas \u00c5ngstr\u00f6m.\nCrateri correlati.\nAlcuni crateri minori situati in prossimit\u00e0 di Angstr\u00f6m sono convenzionalmente identificati, sulle mappe lunari, attraverso una lettera associata al nome."}
{"id": "1776877", "revid": "110157", "url": "https://it.wikipedia.org/wiki?curid=1776877", "title": "Chiesa del Corpus Domini (Siena)", "text": "La chiesa del Corpus Domini \u00e8 una moderna chiesa parrocchiale situata a Siena nel quartiere periferico di San Miniato, tra via Aldo Moro e via Palmiro Togliatti.\nStoria e descrizione.\nLa nuova chiesa, con l'annesso centro parrocchiale costituisce una specie di porta verso il nuovo quartiere di San Miniato lungo la principale strada di collegamento con la citt\u00e0.\nFu progettata dall'architetto Augusto Mazzini e completata nel 1994. Ricevette dall'arcivescovo Gaetano Bonicelli il titolo del Corpus Domini a memoria del XXII Congresso eucaristico nazionale, che proprio a Siena si era tenuto nel maggio del 1994.\nIl complesso parrocchiale \u00e8 costituito dalla chiesa, la sagrestia e la cappella feriale, che si trovano allo stesso livello; al piano inferiore si trova una grande cripta, usata in realt\u00e0 come salone pluriuso.\nAd assecondare l'andamento del terreno, e collegati dai percorsi esterni ed interni, sono disposti i volumi del centro parrocchiale, articolati attorno ad un semichiostro; ai piani superiori si trova, distribuita su due livelli, la casa canonica. Una piccola piazzetta-terrazzo, accessibile anche dall'esterno, \u00e8 messa a cerniera tra i due blocchi principali.\nL'impianto della chiesa \u00e8 basato su una maglia di 9x9 m, che nella cripta si legge chiaramente nell'orditura dei quattro pilastri e nella composizione delle nove cupole ribassate. Nell'aula invece non esistono pilastri intermedi, ma solo pilastrature perimetrali. Su questi speciali pilastri, staccati solo per met\u00e0 dalle pareti, si appoggiano le grandi travature reticolari in legno, 27 m di luce, che incidono lo spazio alludendo a tre navate.\nLa torre campanaria e il portico, in forma di baldacchino, sono distinti dal corpo della chiesa e disposti sulla piazza-sagrato."}
{"id": "1776880", "revid": "1573940", "url": "https://it.wikipedia.org/wiki?curid=1776880", "title": "Cappella dei Re Magi", "text": "La cappella dei Re Magi \u00e8 una chiesa di Roma dedicata a Cristo adorato dai Re Magi. Si trova all'interno del Palazzo di Propaganda Fide ed \u00e8 opera di Francesco Borromini.\nStoria.\nLa chiesa fu costruita una prima volta dal Gian Lorenzo Bernini, a pianta ovale, nell'ambito della ristrutturazione del palazzo Farrattini. Con l'avvento di papa Innocenzo X Pamphilj la direzione lavori fu tolta al Bernini e data al Borromini. Egli ristruttur\u00f2 l'intero isolato e, dopo aver fatto abbattere la chiesa del Bernini, la ricostru\u00ec fra il 1662 e il 1664. Le decorazioni furono aggiunte nei due anni successivi. La chiesa fu consacrata il 18 aprile 1729. Durante il XIX secolo fu sovrapposta una decorazione a finti marmi, rimossa successivamente nel 1955.\nOpere d'arte.\nNella chiesa sono presenti la \"Conversione di San Paolo\" di Carlo Pellegrini (1635) nella prima cappella sulla destra e, sull'altare, la \"Adorazione dei Magi\", di Giacinto Gimignani (1634) sormontata da la \"Missione degli Apostoli\" di Lazzaro Baldi. Tutte le opere provengono dalla precedente chiesa del Bernini."}
{"id": "1776890", "revid": "287204", "url": "https://it.wikipedia.org/wiki?curid=1776890", "title": "Puntina", "text": "La puntina \u00e8 una sorta di spillo che si usa per attaccare provvisoriamente un foglio, generalmente di carta, a una superficie dura ma perforabile (legno, sughero, materiale plastico). \u00c8 composta da un gambo, corto, appuntito e di una certa robustezza e una testa larga e appiattita, che consente di spingerla con le dita senza farsi male.\nStoria.\nTre sono i nomi e le date a cui si fa risalire la nascita della puntina: Edwin Moore attorno al 1900, anno in cui fond\u00f2 la \"Moore Push-Pin Company\"; Johann Kirsten, orologiaio di Lychen in Germania nel 1903 vendette i diritti a Otto Lindstedt, un uomo d'affari che ne ottenne il brevetto nel 1904; Heinrich Sachs, austriaco nel 1888.\nTipi di puntine.\nIl tipo pi\u00f9 vecchio \u00e8 quello ottenuto da un dischetto di ferro in cui viene ricavata la punta con un taglio a V, poi piegata ad angolo retto, questo modello ha il difetto di vedere piegata la punta se la forza applicata per farla penetrare non \u00e8 perpendicolare al supporto.\nPuntina da disegno.\n\u00c8 un dischetto di metallo da cui sporgono tre piccole e corte punte, ricavate dal dischetto stesso tramite taglio e piegatura. Questa puntina ha un foro centrale e diametro di un centimetro circa. Veniva usata per applicare un foglio su tavolette, sul tecnigrafo o altri tavoli da disegno e tolta con un apposito leva-puntine. Oggi viene ampiamente sostituita dal nastro adesivo in carta.\nPuntina in ottone.\nMolto comuni sono quelle in ottone, composte da un dischetto bombato e una punta di sezione circolare saldata alla testa. Spesso la testa ha un rivestimento colorato fatto con un foglio di plastica.\nPuntina con testa in plastica.\nLa testa in plastica, sagomata con una certa altezza, permette una comoda presa, si usa qualora serva un rapido o frequente riposizionamento, a differenza delle puntine tradizionali che per essere tolte devono essere scalzate con l'uso di un tagliacarte, coltello o con le unghie."}
{"id": "1776893", "revid": "1543377", "url": "https://it.wikipedia.org/wiki?curid=1776893", "title": "Microregione di Litoral Norte Alagoano", "text": " \nLitoral Norte Alagoano \u00e8 una microregione dello Stato dell'Alagoas in Brasile, appartenente alla mesoregione di Leste Alagoano.\nComuni.\nComprende 5 comuni:"}
{"id": "1776896", "revid": "1543377", "url": "https://it.wikipedia.org/wiki?curid=1776896", "title": "Nanoro", "text": "Nanoro \u00e8 un dipartimento del Burkina Faso classificato come comune, situato nella Provincia di Boulkiemd\u00e9, facente parte della Regione del Centro-Ovest.\nIl dipartimento si compone del capoluogo e di altri 14 villaggi: Basziri, Boulpon, Daciss\u00e9, Godo, Goulour\u00e9, Gouroumbila, Kokolo, Nazoanga, Po\u00e9ssi, S\u00e9gu\u00e9din, Simidin, Sittaon, Soala e Soum."}
{"id": "1776898", "revid": "1543377", "url": "https://it.wikipedia.org/wiki?curid=1776898", "title": "Luigi De Rosa", "text": "\u00c8 nella Hall of fame del , formazione in cui ha militato complessivamente in nove stagioni della sua carriera di calciatore, risultando il secondo per numero di incontri disputati in campionato, e in cui ha allenato la prima squadra per tre stagioni.\nCaratteristiche tecniche.\nGiocatore.\nCentrocampista di talento,dotato di grande tecnica e definito dai tifosi del Bari il \u00abpiccolo Maradona\u00bb, bravo tatticamente. Ha giocato in ogni parte del campo, tanto da esser sceso sui terreni di gioco indossando tutti i numeri dal 2 all'11.\nCarriera.\nGiocatore.\nClub.\nCresciuto nelle giovanili del , debutta in prima squadra a 17 anni, in Bari-Palermo 1-1 del 1\u00ba giugno 1980. Nel 1980-81 vince la Coppa Italia Primavera battendo il Milan 2-0 in finale. Il 23 agosto 1981 debutta in Coppa Italia contro il Napoli. Nel campionato di Serie B 1981-1982 \u00e8 promosso e lanciato da Enrico Catuzzi in prima squadra, segnando il suo primo gol da professionista contro il Verona (3-3) e chiude la stagione del \"Bari dei baresi\" con 2 reti in 35 presenze, fornendo buone prestazioni da ala sinistra o trequartista in tandem con Maurizio Iorio contribuendo a uno dei Bari pi\u00f9 belli della storia , sfiorando per 2 punti in classifica la promozione in Serie A e guadagnandosi la convocazione con la Nazionale B Under 21.\nNell'infausta stagione 1982-83, in cui i galletti terminano il campionato cadetto all'ultimo posto in classifica, gli allenatori Catuzzi e Radice lo schierano ala sinistra e trequartista, fornendo ancora buone prestazioni, realizzando una rete. Sceso di categoria, sempre con il Bari, allenato da Bruno Bolchi, vince il campionato di serie C1, in una stagione che vede i pugliesi arrivare fino alle semifinali di Coppa Italia, dopo aver eliminato e .\nNell'estate del 1984 passa al Pescara, in Serie B, voluto dal tecnico Catuzzi, e gioca una buona stagione da regista e ala destrache si conclude con un buon settimo posto. A fine stagione il club abruzzese riscatta met\u00e0 cartellino dal Bari in cambio di 2 miliardi di lire. Con Giovanni Galeone sulla panchina biancazzura, De Rosa, reintegrato a dicembre, gioca nuovamente nel ruolo di attaccante e contribuisce alla vittoria del campionato di Serie B 1986-1987 e alla promozione in Serie A del Pescara.\nNell'estate 1987 \u00e8 acquistato dal Cosenza: sotto la guida tecnica di Gianni Di Marzio, i calabresi ottengono la promozione in Serie B attesa da 24 anni, segnando 2 reti (contro Casertana e Torres) in 29 presenze. Nella stagione seguente, allenato da Bruno Giorgi, sfiora con i rossobl\u00f9 la promozione in Serie A, persa a causa della classifica avulsa giocando una positiva stagione da centrocampista e per la prima volta anche come difensore centrale. Con la maglia del Cosenza, sfiora in pi\u00f9 occasioni la massima categoria (1991-1992 con Reja,alternandosi con buoni risultati nei ruoli di libero e regista,tra gli artefici dell'ottimo quinto posto e di uno dei Cosenza pi\u00f9 forti di sempre, 1992-1993 con Silipo).\nNel 1993 passa al dove disputa, da capitano, un solo campionato come centrocampista finendo la stagione da miglior marcatore (5 reti) suo record personale, tra i pi\u00f9 presenti della squadrae contribuisce in maniera importante alla salvezza della squadra. Ritornato a Cosenza, nel campionato 1994-1995 guidato da Alberto Zaccheroni, disputa una positiva stagione coi rossobl\u00f9 che, con 9 punti di penalizzazione in classifica, sfiorano la promozione in Serie A. Nei successivi due campionati di Serie B \u00e8 allenato prima da Bortolo Mutti e poi nell'ultima stagione, a 35 anni, da Gianni De Biasi e Franco Scoglio. Al termine dell'esperienza calabrese diviene il terzo calciatore del club per numero di presenze in tutte le competizioni.\nChiude la carriera da calciatore a Castrovillari,dopo due anni in Serie C2, al termine della stagione 1998-1999. Nella sua carriera ha totalizzato pi\u00f9 di 500 presenze tra i professionisti.\nNazionale.\nConta una presenza con la Nazionale B Under 21, contro i pari et\u00e0 della Grecia, giocata l'8 dicembre 1982: al 67' sostituisce Beppe Incocciati.\nAllenatore.\nSubito dopo aver concluso la carriera di calciatore, diviene il vice di Bortolo Mutti per due stagioni al Cosenza in B. Nel 2001 partecipa al corso Master di Coverciano e ottiene il patentino per allenare in massima serie, primo nel suo corso insieme a Serse Cosmi.\nPer la stagione di Serie B 2001-2002, gli \u00e8 affidata la panchina del Cosenza. Debutta con una vittoria in casa , poi ottiene due pareggi (il primo in trasferta con la Sampdoria) e una vittoria in trasferta nelle quali la squadra gioca un calcio piacevole. \u00c8 esonerato dopo otto partite, sostituito da Emiliano Mondonico e richiamato a 4 giornate dalla fine del campionato, dove ottiene un pari in casa col Napoli e due vittorie in casa e in trasferta contro Palermo e Empoli, salvando la squadra dalla retrocessione. A Cosenza lancia il diciannovenne Francesco Modesto e rilancia l'ex Milan Gianluigi Lentini e Pietro Strada.\nIl 27 gennaio 2003 diventa allenatore del Crotone, in Serie C1 2002-2003, sostituendo l'esonerato Auteri. \u00c8 esonerato dopo cinque gare (4 pari, una sconfitta), venendo rimpiazzato da Auteri. Torna a guidare il Cosenza nel 2003 in Serie B: poco prima dell'inizio della stagione, il club \u00e8 escluso dal campionato per problemi burocratici. Nella stagione 2004-2005 diventa nuovamente allenatore del Cosenza, partecipante dopo le vicissitudini societarie al campionato di Serie D; le precarie condizioni societarie lo costringono a dimettersi dopo qualche mese da inizio campionato.\nIl 17 gennaio 2007 \u00e8 ufficializzato nuovo allenatore del Pescara, in Serie B 2006-2007: nonostante l'arrivo dei primi successi stagionali, e alcuni buoni risultati (il miglior Pescara della stagione) facendo un calcio offensivo e buone prestazioni anche contro Juventus e Napoli De Rosa, che guida gli abruzzesi sino a fine stagione, non riesce a evitare la retrocessione, avvenuta alla 38\u00aa giornata con la sconfitta a Piacenza. Il 4 agosto 2007 diventa allenatore della Berretti del Crotone, allenandola per un campionato. Nel 2009 \u00e8 commentatore tecnico sull'emittente televisiva ContoTv. Il 7 aprile 2009 \u00e8 ingaggiato come nuovo allenatore del , in Lega Pro 2008-2009, sostituendo l'esonerato Geretto. Guida i pugliesi alla salvezza anticipata e al 7\u00ba posto finale (3 vittorie, 2 pari, una sconfitta). Nella stagione 2009-2010 allena il . Il 7 agosto 2010 \u00e8 presentato allenatore degli Allievi Nazionali del Cosenza. Lascia gli Allievi Nazionali dopo un mese e mezzo dall'incarico, diventando il vice di Mario Somma al Cosenza, in Lega Pro Prima Divisione 2010-2011.\nL'8 febbraio 2011 \u00e8 chiamato alla guida della prima squadra del Cosenza, sostituendo il dimissionario Toscano: a causa dei problemi societari - la squadra \u00e8 penalizzata di 5 punti - , inclusi i ripetuti ammutinamenti dei giocatori agli allenamenti, che nonostante dei buoni risultati e buone prestazioni culmineranno con la retrocessione della squadra in Lega Pro Seconda Divisione dopo i play-out col .\nNel 2012 \u00e8 nominato Presidente Provinciale dell'Associazione Italiana Allenatori Calcio, carica che ricopre anche negli anni successivi.\nIl 26 luglio 2013 diviene il nuovo allenatore del per la stagione 2013-2014, in cui guida la squadra al secondo posto finale in classifica e alla vittoria dei play-off. A met\u00e0 novembre 2014 torna ad allenare il Castrovillari durante il campionato 2014-2015. Il 14 febbraio 2015 si dimette dopo tre mesi dall'incarico, a causa dei gravi problemi societari.\nIl 31 luglio 2015 \u00e8 annunciato allenatore e direttore tecnico della societ\u00e1 sportiva giovanile di Luigi Marulla, suo ex compagno di squadra. Il 3 febbraio 2017 \u00e8 ufficializzato come responsabile tecnico del settore giovanile del , in Lega Pro.\nNel 2020 \u00e8 inserito dall'Associazione Italiana Calciatori nel progetto \"L'inviato AIC sul campo\", che prevede il coinvolgimento diretto di alcuni ex calciatori con la loro presenza allo stadio per le gare di campionato e materialmente sul campo e far raccontare loro storie ed esperienze che hanno vissuto durante la loro carriera.\nIl 29 maggio 2021 \u00e8 ufficializzato nuovo allenatore del Rende, terz'ultimo in classifica a un punto dalla zona retrocessione, con il compito di ottenere la salvezza diretta nelle ultime quattro gare. Conquista anticipamente la salvezza, a seguito della vittoria per 5-3 sul Biancavilla.\nStatistiche.\nPresenze e reti nei club.\n\"Statistiche aggiornate al 16 maggio 1999.\""}
{"id": "1776903", "revid": "1543377", "url": "https://it.wikipedia.org/wiki?curid=1776903", "title": "Microregione di Mata Alagoana", "text": " \nMata Alagoana \u00e8 una microregione dello Stato dell'Alagoas in Brasile, appartenente alla mesoregione di Leste Alagoano.\nComuni.\nComprende 16 comuni:"}
{"id": "1776905", "revid": "729019", "url": "https://it.wikipedia.org/wiki?curid=1776905", "title": "Juan Bautista Aznar-Caba\u00f1as", "text": "\u00c8 stato Presidente del Consiglio dal 18 febbraio al 14 aprile 1931, l'ultimo governo del regno di Alfonso XIII, a cui segu\u00ec la Seconda repubblica spagnola."}
{"id": "1776907", "revid": "1543377", "url": "https://it.wikipedia.org/wiki?curid=1776907", "title": "Niandala", "text": "Niandala o Nandiala \u00e8 un dipartimento del Burkina Faso classificato come comune, situato nella Provincia di Boulkiemd\u00e9, facente parte della Regione del Centro-Ovest.\nIl dipartimento si compone del capoluogo e di altri 10 villaggi: Baoguin, Gouim, Gourcy, Gourongo, Itaor\u00e9, Kaonc\u00e9, Rihalo, Silmissin, Som\u00e9 e Tibrela."}
{"id": "1776908", "revid": "86343", "url": "https://it.wikipedia.org/wiki?curid=1776908", "title": "Nandiala", "text": ""}
{"id": "1776909", "revid": "1543377", "url": "https://it.wikipedia.org/wiki?curid=1776909", "title": "Microregione di S\u00e3o Miguel dos Campos", "text": " \nS\u00e3o Miguel dos Campos \u00e8 una microregione dello Stato dell'Alagoas in Brasile, appartenente alla mesoregione di Leste Alagoano.\nComuni.\nComprende 9 comuni:"}
{"id": "1776911", "revid": "1543377", "url": "https://it.wikipedia.org/wiki?curid=1776911", "title": "Microregione di Serrana dos Quilombos", "text": " \nSerrana dos Quilombos \u00e8 una microregione dello Stato dell'Alagoas in Brasile, appartenente alla mesoregione di Leste Alagoano.\nComuni.\nComprende 7 comuni:"}
{"id": "1776913", "revid": "76963", "url": "https://it.wikipedia.org/wiki?curid=1776913", "title": "D\u00e1maso Berenguer", "text": "Partecip\u00f2 alla guerra del Rif in qualit\u00e0 di comandante dell'esercito d'occupazione spagnolo e fu Presidente del Consiglio dal 30 gennaio 1930 al 18 febbraio 1931."}
{"id": "1776914", "revid": "8596", "url": "https://it.wikipedia.org/wiki?curid=1776914", "title": "D\u00e1maso Berenguer Fust\u00e9", "text": ""}
{"id": "1776915", "revid": "1543377", "url": "https://it.wikipedia.org/wiki?curid=1776915", "title": "Philadelphia Soul (football americano)", "text": "I Philadelphia Soul sono una squadra di Arena Football League con sede a Filadelfia, Pennsylvania. La squadra \u00e8 stata fondata nel 2004 dai musicisti Jon Bon Jovi e Richie Sambora.\nI Soul hanno vinto il titolo AFL dopo aver sconfitto nell'ArenaBowl XXII i San Jose SaberCats per 59-56."}
{"id": "1776916", "revid": "1543377", "url": "https://it.wikipedia.org/wiki?curid=1776916", "title": "Microregione di Alagoana do Sert\u00e3o do S\u00e3o Francisco", "text": " \nAlagoana do Sert\u00e3o do S\u00e3o Francisco \u00e8 una microregione dello Stato dell'Alagoas in Brasile, appartenente alla mesoregione di Sert\u00e3o Alagoano.\nComuni.\nComprende 3 comuni:"}
{"id": "1776917", "revid": "187", "url": "https://it.wikipedia.org/wiki?curid=1776917", "title": "Possideo quia possideo", "text": "Possideo quia possideo frase latina che letteralmente significa: \"Possiedo poich\u00e9 possiedo\".\n\u00c8 un brocardo latino elaborato nell'ambito degli studi dei giureconsulti civilisti, usato anche nell'ordinamento giuridico italiano, in particolare nelle controversie riguardanti il possesso di un bene.\nA fronte dell'azione di reintegrazione o di rivendica che un soggetto intraprenda contro il possessore di un bene del quale assuma sia stato spogliato e del quale pretenda la restituzione, costui potr\u00e0 limitare la sua difesa alla semplice indicazione del possesso di fatto, bastando per la legge il mero fatto del possesso: in altri termini, potr\u00e0 semplicemente affermare \"possideo quia possideo\". Questa \u00e8 dunque la posizione che il \"convenuto\" (l'attuale possessore) oppone in eccezione alla richiesta di restituzione (attuata ad esempio tramite un'azione di \"rivendicatio\" o rivendica) dell'\"attore\" in giudizio, ossia colui che ne rivendica la restituzione. A carico dell'attore \u00e8 perci\u00f2 l'onere probatorio; \u00e8 l'attore a dover provare in giudizio la piena e legittima titolarit\u00e0 del suo diritto; il \"convenuto\", infatti, si limiter\u00e0 solo ad affermare che lui \"possiede poich\u00e9 possiede\".\nIl principio \"possideo quia possideo\" difende dunque la situazione di fatto dei possessi dei beni attribuendo loro rilevanza giuridica: il possesso \u00e8, in altri termini, presunto legittimo fino a prova contraria e potr\u00e0 essere legalmente tolto a chi ne goda soltanto con l'intervento del giudice.\nQuesto principio fa parte, assieme ad altri, dell'insieme dei cosiddetti commoda possessionis. Non si tratta, malgrado l'assonanza (\"commoda\"), di un \"comodo trattamento di favore\" nei confronti del possessore, ma di un principio regolatore coerente con il senso dell'onus probandi, per il quale non \u00e8 il convenuto a dover provare la validit\u00e0 del suo titolo, ma chi la mette in discussione, cio\u00e8 l'attore, anche perch\u00e9 se cos\u00ec non fosse l'ordinamento non riuscirebbe a tenere i titolari dei diritti al riparo da azioni strumentali, o a fini di disturbo, e per conseguenza l'ordinamento non tutelerebbe a sufficienza i diritti che invece riconosce. \nIn quest'ultimo senso, i \"commoda possessionis\" non ricevono un trattamento particolare rispetto ad altri diritti, ma quelle sul possesso materiale sono solo una delle categorie di diritti evidentemente pi\u00f9 questionate e pertanto rivestono un rilievo di mera maggior frequenza di contestazione. Il \"possideo quia possideo\" vale ovviamente solo per il diritto civile, non \u00e8 opponibile ad esempio in procedimenti del diritto tributario o di quello penale.\nBibliografia.\nPaolo Gallo Le azioni a tutela del possesso"}
{"id": "1776918", "revid": "1654832", "url": "https://it.wikipedia.org/wiki?curid=1776918", "title": "Edoardo Ferravilla", "text": "Biografia.\nFu un attore in dialetto milanese attivo nella seconda met\u00e0 dell'Ottocento in alcune compagnie teatrali. Il cognome Ferravilla sembra sia l'unione tra le iniziali del cognome della madre, l'attrice di variet\u00e0 Luisa Maria Ferrari e di quello del padre naturale, il marchese Filippo Villani, quindi sarebbe uno pseudonimo di \"Edoardo Villani\". Secondo l\"'Enciclopedia italiana,\" invece, sua madre era la cantante portoghese Giulia Ferravilla, di cui avrebbe assunto i cognome. Nell'atto di morte, consultabile online, compare \"nato da fu Ferravilla Luigia Maria\". \nOrfano di madre a sei anni e abbandonato dal padre che spos\u00f2 una ballerina, fu adottato dalla famiglia del suo tutore, il ragionier Viglezzi.\nScoperto come attore da Cletto Arrighi, fondatore del Teatro Milanese, recit\u00f2 per lui dal 1870, debuttando nella commedia \"El Barchett de Boffalora\", una delle pi\u00f9 importanti nel suo repertorio: verr\u00e0 allestita centinaia di volte. Ben presto divenne il beniamino del pubblico, cosa che gli permise di prendere la direzione artistica della compagnia teatrale a partire dal 1876.\nFerravilla, che era un attore leggendario per la naturalezza con cui interpretava le commedie in vernacolo, si fece creatore di una serie di personaggi molto importanti nell'immaginario del pubblico milanese di fine Ottocento: \"Massinelli\", \"El sciur P\u00e0nera\", \"Gigione\", \"Tecoppa\". Questi personaggi li recit\u00f2 anche in ambito cinematografico con dei cortometraggi comici e teatrali girati tra il 1913 e il 1915, prima alla \"Mediolanum Film\" e poi alla \"Comerio Films\".\nPiero Mazzarella lo considerava il proprio padre artistico, e in alcune commedie riprese anche suoi personaggi, tra cui il citato Tecoppa."}
{"id": "1776921", "revid": "1543377", "url": "https://it.wikipedia.org/wiki?curid=1776921", "title": "Pella (Burkina Faso)", "text": "Pella \u00e8 un dipartimento del Burkina Faso classificato come comune, situato nella Provincia di Boulkiemd\u00e9, facente parte della Regione del Centro-Ovest.\nIl dipartimento si compone del capoluogo e di altri 10 villaggi: Babouli, Daboala, Goala, Godo, Kandaga, Kirguilounga, Nabziniguima, Pelbilin, Sarana e Somassi."}
{"id": "1776922", "revid": "1543377", "url": "https://it.wikipedia.org/wiki?curid=1776922", "title": "Microregione di Batalha", "text": " \nBatalha \u00e8 una microregione dello Stato dell'Alagoas in Brasile, appartenente alla mesoregione di Sert\u00e3o Alagoano.\nComuni.\nComprende 8 comuni:"}
{"id": "1776924", "revid": "1305772", "url": "https://it.wikipedia.org/wiki?curid=1776924", "title": "All Around the World (Oasis)", "text": "All Around the World \u00e8 un singolo del gruppo musicale britannico Oasis, pubblicato il 12 gennaio 1998 come terzo estratto dall'album \"Be Here Now\". \u00c8 il brano pi\u00f9 lungo che gli Oasis abbiano registrato: dura ben 9 minuti e 20 secondi.\n\u00c8 una delle prime canzoni scritte da Noel Gallagher. Della canzone esistono perfino registrazioni risalenti al 1992, due anni prima, quindi, della pubblicazione dell'album di debutto del gruppo, \"Definitely Maybe\". Noel per\u00f2 ne ritard\u00f2 l'incisione in quanto ai tempi la casa discografica Creation non aveva abbastanza soldi per finanziare un'orchestra di trentasei elementi, come nel progetto di Gallagher.\nVideo musicale.\nIl videoclip del brano, diretto dalla coppia Jonathan Dayton e Valerie Faris, \u00e8 stato ispirato dal film \"Yellow Submarine\" dei Beatles, ed e il pi\u00f9 costoso mai realizzato finora per una canzone degli Oasis. Il video mostra la band all'interno di una navicella spaziale di colore giallo che ruota \"intorno al mondo\". Questa navicella, insieme all'ambientazione esterna, \u00e8 stata realizzata completamente al computer da un gruppo di ventiquattro esperti. Per montare tutte le immagini con la band che esegue il brano dentro la navicella ci sono volute pi\u00f9 di sei settimane.\nIl video di \"All Around the World\" ha ottenuto una candidatura ai Grammy Awards nella categoria miglior video musicale dell'anno."}
{"id": "1776925", "revid": "1543377", "url": "https://it.wikipedia.org/wiki?curid=1776925", "title": "Microregione di Santana do Ipanema", "text": " \nSantana do Ipanema \u00e8 una microregione dello Stato dell'Alagoas in Brasile, appartenente alla mesoregione di Sert\u00e3o Alagoano.\nComuni.\nComprende 10 comuni:"}
{"id": "1776935", "revid": "1543377", "url": "https://it.wikipedia.org/wiki?curid=1776935", "title": "Microregione di Serrana do Sert\u00e3o Alagoano", "text": " \nSerrana do Sert\u00e3o Alagoano \u00e8 una microregione dello Stato dell'Alagoas in Brasile, appartenente alla mesoregione di Sert\u00e3o Alagoano.\nComuni.\nComprende 5 comuni:"}
{"id": "1776937", "revid": "110157", "url": "https://it.wikipedia.org/wiki?curid=1776937", "title": "Puerto Diablo", "text": "Puerto Diablo \u00e8 una circoscrizione dell'isola comunale di Vieques, in Porto Rico. Confina a nord-ovest con Isabel Segunda e a ovest con Puerto Ferro. \u00c8 bagnata a nord dalle acque dello stretto di Vieques, a est dalle acque dello stretto delle Vergini e a sud dal Mar dei Caraibi. Nel 2000 aveva una popolazione di 984 abitanti.\nGeografia fisica.\nPuerto Diablo \u00e8 la circoscrizione pi\u00f9 estesa di Vieques, occupando circa un terzo dell'intera superficie dell'isola. L'agglomerato urbano principale \u00e8 localizzato a nord-ovest, in prossimit\u00e0 di Isabel Segunda. Il litorale settentrionale, l'estrema punta orientale e il litorale sud-orientale sono caratterizzati dalla presenza di piccole lagune, a ridosso delle numerose spiagge che occupano la maggior parte della fascia costiera di Puerto Diablo. La zona costiera meridionale confinante con Puerto Ferro \u00e8 invece caratterizzata dalla presenza di acquitrini e paludi. Una fitta vegetazione tropicale ricopre la quasi totalit\u00e0 dell'entroterra creando una sorta di piccola foresta pluviale.\nFauna.\nAncora oggi \u00e8 possibile imbattersi in diversi esemplari di cavalli selvatici, introdotti dai \"conquistadores\" spagnoli nel corso del XVI secolo. La foresta ospita inoltre una grande variet\u00e0 di uccelli endemici."}
{"id": "1776938", "revid": "166579", "url": "https://it.wikipedia.org/wiki?curid=1776938", "title": "Palazzo della Banca d'Italia (Siena)", "text": "Il palazzo della Banca d'Italia \u00e8 un edificio situato in via della Stufa secca a Siena.\nStoria.\nLa costruzione della Banca d'Italia a Siena nacque a seguito di una lunga gestazione che ebbe inizio negli anni settanta quando gi\u00e0 si discuteva sulla scelta dell'area. Nel 1977 la Banca decise di acquistare il lotto di terreno posto nel settore nord ovest della citt\u00e0, nella contrada della Lupa, rinunciando all'idea iniziale di realizzare la nuova sede in pieno centro storico, recuperando un preesistente palazzo quattrocentesco. La posizione prescelta per erigere la nuova filiale fu motivata principalmente dalle preoccupazioni relative alla sicurezza e all'accessibilit\u00e0 del luogo, che trovandosi in una posizione leggermente pi\u00f9 marginale rispetto al centro storico, anche se in un punto delicatissimo del tessuto urbano, avrebbe offerto maggiori vantaggi sotto questo punto di vista.\nAltra fase non facile nella genesi dell'opera \u00e8 stata quella relativa all'incarico per la progettazione; dopo un'attenta ricerca critica, che port\u00f2 la committenza a mettere insieme un certo numero di nominativi, la scelta cadde sull'architetto Enzo Zacchiroli che venne posto di fronte alla richiesta di realizzare una nuova sede bancaria che rispondesse ai criteri prioritari della sicurezza e di un elevato livello qualitativo dei servizi.\nCon l'affidamento del progetto, avvenuto nel 1984, ebbe inizio il lungo \"iter\" progettuale. Come racconta lo stesso Zacchiroli i primi mesi sono dedicati alla ricognizione del luogo e alla riflessione sul come fare un edificio \"moderno\" nel centro storico di Siena, che avrebbe dovuto evitare la ripetizione dell'antico ma al tempo stesso parlare il linguaggio senese.\nPartendo dalle indicazioni del Piano regolatore generale, che sottoponeva l'area in oggetto ad un piano particolareggiato elaborato da Ludovico Quaroni, Zacchiroli si attenne alle prescrizioni dettate dallo strumento urbanistico, che prevedeva di demolire i vecchi edifici a carattere industriale e artigianale presenti sul lotto. Unica variante introdotta \u00e8 stata il recupero della palazzina ottocentesca, della quale era previsto il mantenimento della sola facciata principale.\nNel 1985 Zacchiroli present\u00f2 il progetto di massima, elaborato con la collaborazione di Robert Coath, Elena e Michele Zacchiroli, e nel febbraio 1986 il primo progetto esecutivo al quale segu\u00ec una variante definitiva nel maggio dell'anno successivo.\nI lavori, durati circa cinque anni, sono stati preceduti da notevoli opere di sbancamento e di stabilizzazione del pendio, resesi necessarie, data la complessa situazione geomorfologica del luogo.\nAnche da un punto di vista tecnico e costruttivo l'opera present\u00f2 non poche difficolt\u00e0, in particolare la progettazione degli apparati tecnologici per la quale Zacchiroli si avvalse della proficua collaborazione con la committenza che forn\u00ec gran parte degli schemi funzionali adottati. Fra questi la soluzione per la posa degli impianti negli uffici e nei saloni per il pubblico dove \u00e8 stato realizzato un pavimento galleggiante - in travertino nei saloni e in legno negli uffici - in modo da creare un'intercapedine dove alloggiare tutta l'impiantistica.\nAi risultati di quest'architettura concorsero quindi vari fattori, dalla cura minuziosa del dettaglio ad alcune scelte essenziali come l'impiego di una manodopera altamente specializzata e l'uso magistrale del mattone fatto realizzare nella misura senese e fabbricato a mano con pasta molle, non geliva e stuccato con malta bastarda ed inerte di tufo di cava.\nLa critica.\nIl tema del rapporto tra nuovo e antico, peraltro gi\u00e0 affrontato in altre occasioni progettuali da Enzo Zacchiroli, costituisce il motivo basilare che sta alla radice di tutto il lavoro per la nuova banca senese. La matrice del progetto nacque cos\u00ec da un'attentissima analisi degli elementi capaci di accordarsi con il volto urbano della citt\u00e0 antica che l'architetto bolognese ha attentamente indagato in fase preliminare studiandone il sito, la storia e le vicende degli edifici.\nEgli stesso scrisse nella relazione che accompagnava il progetto: \u00ab[...] con un'attenta osservazione degli edifici esistenti si \u00e8 cercato di estrapolare l'armonia del colore e della dimensione architettonica della citt\u00e0 per trasmetterli nell'opera progettata per un preciso suo inserimento nel contesto urbano.\u00bb\nLa continuit\u00e0 formale e la coscienza storica del sito emergono come tratti distintivi da questo episodio architettonico singolarmente inserito che vede trasferiti a scala edilizia i suggerimenti dell'ambiente pur evitando ogni operazione mimetica.\nIl manufatto entra in simbiosi con il luogo e lo interpreta; la discrezione con cui l'architetto ha voluto confrontarsi con la citt\u00e0 \u00e8 denunciata dal basso volume del corpo di fabbrica su via della Stufa Secca, mentre avvicinandosi all'edificio da sud esso appare in tutta la sua massa disarticolata costituita dalla frammentariet\u00e0 dei volumi ricomposti quasi confusamente, ma tuttavia intelligibili, che non si arrampicano sul pendio ma lo interpretano e lo concludono.\nArchitettura.\nUbicazione.\nIl nuovo insediamento sorge su un pendio delimitato superiormente da via della Stufa Secca e inferiormente dalla via Pian d'Ovile tra le quali vi \u00e8 un dislivello di circa 20 metri.\nL'intera operazione architettonica s'inserisce nel circostante tessuto edilizio mediante un articolato e fluido sistema di rampe e gradinate che mettendo in comunicazione i due dislivelli del pendio convergono nel piazzale antistante la banca vera e propria e creano cos\u00ec una sorta di dilatazione dello spazio pubblico.\nIl tema formale compositivo principale \u00e8 la cortina muraria, la cui massiccia plasticit\u00e0 caratterizza formalmente l'opera. Essa, ignorando le trasparenze, appare come una superficie tesa tagliata da squarci e feritoie che d\u00e0 origine a una trama decorativa costituita dalle strombature delle finestre e dagli sguanci degli stipiti oltre che dal contrasto fra la flessuosit\u00e0 della linea curva e l'acutezza degli spigoli.\nEsterno.\nL'opera si configura come un complesso architettonico estremamente articolato sia volumetricamente che planimetricamente, essendo costituito dall'assemblaggio di tre corpi di fabbrica che concatenano le diverse funzioni della Banca.\nIl primo corpo, che presenta una scalettatura del volume in senso trasversale mostrando cinque piani verso valle e due a monte, accoglie nei tre piani superiori gli uffici direzionali e nei livelli inferiori le centrali. Verso via della Stufa Secca questo edificio \u00e8 completato da un volume a un piano con pianta a \"U\" contenente un corridoio coperto che delimita un cortile interno sistemato a verde.\nIl secondo corpo, che contiene le casse e le funzioni primarie, \u00e8 il pi\u00f9 complesso morfologicamente. Esso si innesta al precedente creando un nodo nel quale si apre, in posizione arretrata rispetto all'allineamento stradale degli altri due fabbricati, l'ingresso pedonale dei dipendenti. Il suo prospetto verso il piazzale risulta fortemente caratterizzato dalla presenza nell'angolo nord di uno sperone triangolare che rimanda alla solidit\u00e0 delle antiche fortezze medioevali.\nLa palazzina Ottocentesca.\nIl terzo edificio \u00e8 quello costituito dalla palazzina ottocentesca che, sottoposta a vincolo monumentale, \u00e8 stata completamente ristrutturata e inserita nel nuovo complesso edilizio. Questa, allineata su via della Stufa Secca, si sviluppa su tre piani oltre la copertura ed \u00e8 a pianta pressoch\u00e9 rettangolare. Al piano terra si apre l'accesso al pubblico che attraverso un atrio d'ingresso immette nel salone sul quale prospettano i banconi delle casse, mentre ai piani superiori si trovano gli appartamenti direzionali.\nL'intervento \u00e8 completato da una piccola costruzione che sorge sulla destra della banca, nel prospetto posteriore, a ridosso del vecchio tessuto urbano; si tratta della residenza del custode inizialmente non prevista dal progetto e aggiunta in fase successiva perch\u00e9, come dice l'autore, \"ci avanzava qualche metro cubo\".\nLa piccola costruzione si raccorda all'edificio della banca stemperandone il linguaggio robusto e immettendo nella composizione dell'insieme un tono di umanit\u00e0 e cordialit\u00e0, temi da sempre presenti nell'architettura di Zacchiroli."}
{"id": "1776943", "revid": "453768", "url": "https://it.wikipedia.org/wiki?curid=1776943", "title": "Canna fumaria", "text": "La canna fumaria, anche detta camino, \u00e8 quell'elemento costruttivo che serve al convogliamento dei fumi derivanti da una combustione dall'interno di un locale o camera di combustione verso l'esterno.\nTradizionalmente \u00e8 realizzata in mattoni o pietra legati con malta. Le realizzazioni pi\u00f9 recenti vedono l'utilizzo di:\nLa canna fumaria viene utilizzata principalmente per lo scarico fumi di stufe, camini, caldaie e forni funzionanti a legna, pellet, gas o gasolio.La normativa tecnica suddivide quella che \u00e8 generalmente chiamata canna fumaria in tre parti specifiche:"}
{"id": "1776962", "revid": "123592474", "url": "https://it.wikipedia.org/wiki?curid=1776962", "title": "Manuel Garc\u00eda Prieto", "text": "\u00c8 stato Presidente del Consiglio cinque volte: dal 12 novembre al 14 novembre 1912 \"ad interim\", dal 19 aprile all'11 giugno 1917, dal 3 novembre 1917 al 22 marzo 1918, dal 9 novembre al 5 dicembre 1918 e dal 7 dicembre 1922 al 15 settembre 1923."}
{"id": "1776964", "revid": "438678", "url": "https://it.wikipedia.org/wiki?curid=1776964", "title": "Canale da fumo", "text": "La normativa tecnica (UNI 10683), nell'ambito della definizione degli elementi che costituiscono il sistema di scarico dei fumi prodotti da un bruciatore, definisce canale da fumo il condotto o elemento di collegamento tra generatore di calore e canna fumaria.\nGeneralmente \u00e8 realizzato in metallo (acciaio verniciato o inox, ghisa, ecc)."}
{"id": "1776965", "revid": "697352", "url": "https://it.wikipedia.org/wiki?curid=1776965", "title": "Campo Grande", "text": ""}
{"id": "1776969", "revid": "339392", "url": "https://it.wikipedia.org/wiki?curid=1776969", "title": "Oleg Kuznetsov", "text": ""}
{"id": "1776983", "revid": "1821847", "url": "https://it.wikipedia.org/wiki?curid=1776983", "title": "Jos\u00e9 S\u00e1nchez Guerra", "text": "\u00c8 stato Presidente del Governo dall'8 marzo al 7 dicembre 1922."}
{"id": "1777000", "revid": "287204", "url": "https://it.wikipedia.org/wiki?curid=1777000", "title": "Piazza dei Priori", "text": "La piazza dei Priori \u00e8 il cuore della citt\u00e0 medievale di Volterra, in provincia di Pisa.\nSu di essa si affacciano maestosi palazzi tra cui Palazzo dei Priori da cui il nome, il Palazzo Vescovile, Palazzo Incontri e il Palazzo Pretorio. Su quest'ultimo esiste una targa posizionata a circa un metro di altezza con inciso una linea e la scritta \"M. 534 s.l.m.\" con il significato di riportare l'altitudine riferita al livello del mare.\nNei mesi invernali la piazza viene usata per il mercato settimanale delle merci che si svolge il sabato mattina."}
{"id": "1777009", "revid": "122040872", "url": "https://it.wikipedia.org/wiki?curid=1777009", "title": "Manuel Allendesalazar Mu\u00f1oz", "text": "\u00c8 stato Presidente del Consiglio due volte: dal 12 dicembre 1919 al 5 maggio 1920 e dal 13 marzo al 14 agosto 1921.\nOnorificenze.\nCavaliere di Gran Croce dell'Ordine Piano"}
{"id": "1777010", "revid": "8596", "url": "https://it.wikipedia.org/wiki?curid=1777010", "title": "Manuel Allendesalazar Mu\u00f1oz de Salazar", "text": ""}
{"id": "1777012", "revid": "767487", "url": "https://it.wikipedia.org/wiki?curid=1777012", "title": "Khadja Nin", "text": "Ha inciso brani in diverse lingue, incluse swahili, kirundi e francese.\nBiografia.\nKhadja Nin inizi\u00f2 a studiare musica e canto fin da giovanissima. A sette anni era una delle prime voci del coro della cattedrale di Bujumbura e sognava di intraprendere una carriera come quella di Miriam Makeba. A 16 anni lasci\u00f2 il Burundi per trasferirsi in Zaire (oggi Repubblica Democratica del Congo), dove si spos\u00f2 ed ebbe un figlio. Per qualche tempo si dedic\u00f2 al settore turistico insieme al marito, per poi trasferirsi con la famiglia nel Belgio, nel 1980. La morte improvvisa del marito la costrinse ad accettare lavori di basso profilo per mantenere il figlio, finch\u00e9 nel 1985 non conobbe il musicista Nicolas Fiszman, che la introdusse presso l'etichetta discografica BMG.\nI suoi primi album, \"Khadja Nin\" (1992) e \"Ya Pili\" (1994) furono accolti tiepidamente dal pubblico e dalla critica. Il successo venne nel 1996 con il terzo album, \"Sambolera\", che conteneva tra gli altri il brano \"Sina Mali, Sina Deni\" (una reinterpretazione di \"Free\" di Stevie Wonder) che \u00e8 stato uno dei suoi massimi successi.\nSull'onda del successo, Khadja pubblic\u00f2 un nuovo album nell'ottobre 1998 intitolato \"\"Ya ...\", dove cantava in swahili ma anche in kirundi, una lingua parlata nel suo paese d'origine. Le sue canzoni affrontavano argomenti per lei molto a cuore, come i bambini di strada, le situazioni di guerra o la lotta contro le disuguaglianze.\nHa firmato anche un vibrante omaggio a Mandela nello stesso periodo di una canzone sulla condizione della madre, \"Mama\"\", pubblicata poi in un singolo, utilizzato per una clip della grande attrice Jeanne Moreau.\nNel 1999, Khadja Nin \u00e8 apparsa durante una serie di concerti di Sting a New York, accompagnata da Cheb Mami, anch'esso invitato dalla star inglese. Il 10 gennaio 2000 il trio si \u00e8 presentato anche sul palco parigino del Palais Omnisport di Paris-Bercy.\nNel 2006, ha sposato il famoso automobilista belga Jacky Ickx. La coppia vive tra il Principato di Monaco e il Mali. In quest'ultimo paese, vive in un villaggio e si occupa tra l'altro di un'associazione di aiuto alle donne.\nNel 2007 \u00e8 tornata in Burundi devastata dalla guerra civile per dare un concerto: sar\u00e0 l'ultima volta di un ritorno in patria.\nL'impegno umanitario.\nAmbasciatrice dell'UNICEF, Khadja Nin \u00e8 coinvolta in varie iniziative, come la scuola per ragazze in Africa, le campagne per la vaccinazione o la lotta contro la fame\nNonostante le tensioni politiche in Burundi raggiungessero un livello elevato nel 2015, Khadja Nin ha mostrato le sue convinzioni e ha partecipato alla protesta contro il regime del presidente burundese Pierre Nkurunziza.\nNel 2018, l'artista \u00e8 stata selezionata per far parte della giuria del Festival di Cannes. Ha salito i gradini del Palais des Festivals accanto al presidente della giuria, l'attrice australiana Cate Blanchett."}
{"id": "1777014", "revid": "6923", "url": "https://it.wikipedia.org/wiki?curid=1777014", "title": "Campionato mondiale di motocross", "text": "Il campionato del mondo di motocross \u00e8 il maggior campionato di motocross e viene organizzato dal 1957 dalla FIM.\nStoria.\nVenne istituito ufficialmente con questa definizione nel 1957 dalla FIM, sostituendo il precedente campionato Europeo ed inizialmente riservato alle motociclette da 500 cm\u00b3 di cilindrata riunite in un'unica categoria.\nDal 1962, il campionato \u00e8 stato allargato anche ad una seconda categoria, riservata a motoveicoli di minor cilindrata, limitata a 250\u00a0cm\u00b3 e successivamente nel 1975 venne aggiunta anche la classe 125\u00a0cm\u00b3.\nIl 2004 per la motocross \u00e8 stato un anno di svolta, nella quale la FIM in virt\u00f9 dei progressi tecnologici della motoristica e del rispetto per l'ambiente cambi\u00f2 le regole introducendo motori a quattro tempi e cambiando nome alle categorie motociclistiche in MX1, MX2 e MX3, in ordine decrescente di cilindrata.\nNello stesso anno la classe MX1 \u00e8 diventata la classe regina, e le moto gareggiano con motori a due tempi fino a 250\u00a0cm\u00b3 e a quattro tempi fino a 450\u00a0cm\u00b3; dal 2014 \u00e8 stata poi rinominata in MXGP. Nella classe MX2, invece, le moto hanno motori a due tempi fino a 125\u00a0cm\u00b3 e motori a quattro tempi fino a 250\u00a0cm\u00b3.\nA partire dalla stagione 2014 \u00e8 stata inoltre abolita la classe MX3, in cui i motori delle moto a due tempi avevano fino a 500\u00a0cm\u00b3 di cilindrata e quelli a quattro tempi fino a 650\u00a0cm\u00b3.\nLe singole prove.\nOgni prova del Campionato del mondo di motocross si svolge sotto forma di due gare per weekend. Ognuna delle prove rientra nel conto del campionato. I vari gran premi che si svolgono settimanalmente sono vinti dal pilota che ha totalizzato il maggior numero di punti, tenendo conto della posizione in classifica di \"gara 1\" e \"gara 2\"; in caso di parit\u00e0, viene privilegiato colui il quale ha ottenuto il miglior piazzamento in \"gara 2\". Il pilota che sommando i punti delle varie prove ne ha totalizzato il maggior numero si aggiudica quel campionato.\nI Gran Premi si svolgono in varie localit\u00e0, una diversa dall'altra, ogni weekend, sul medesimo circuito (per aumentare l'affluenza di pubblico): solitamente, il sabato ci sono le prove ufficiali, mentre la domenica si corrono le gare ufficiali, all'incirca come accade nel Motomondiale. Ogni prova \u00e8 organizzata dalla FIM.\nCategoria MXGP.\nLa categoria MXGP \u00e8 la massima categoria del Campionato mondiale di motocross organizzato dalla FIM, che ha sostituito a partire dal 2014 la MX1.\nLe principali regole del Campionato mondiale sono: Inoltre ci sono le categorie Europeo ovvero le moto 250cm\u00b3 (ci sono quella quattro tempi e quella due tempi separate in due campionati diversi) dei rispettivi team che partecipano a tutte le gare organizzate in Europa sempre da MXGP poi c'\u00e8 anche la categoria 125cm\u00b3 due tempi che \u00e8 organizzato nello stesso modo della categoria 250 cm\u00b3. Le gare di queste tre categorie vengono fatte rispettivamente una al sabato pomeriggio e l'altra alla domenica\nAlbo d'oro.\nNell'albo d'oro del campionato mondiale di motocross sono segnati i nomi dei vincitori della categoria, le moto che guidavano e con cui vincevano sono state inserite a partire dal '59, mentre il Titolo costruttori venne assegnato dal '69 in poi e per questo non \u00e8 segnato negli anni precedenti."}
{"id": "1777016", "revid": "12109", "url": "https://it.wikipedia.org/wiki?curid=1777016", "title": "Comignolo", "text": "Il comignolo \u00e8 la parte terminale della canna fumaria, molto spesso definito anche \"camino\".\nAssume forme differenti a seconda delle tradizioni locali o degli stili architettonici. \nCaratteristiche e funzionamento.\nI comignoli possono essere costruiti in opera (ad esempio in mattoni durante la costruzione del tetto) o essere prefabbricati (per lo pi\u00f9 in cotto o metallo)\nLa funzione \u00e8 quella di disperdere nell'aria il fumo e gli altri prodotti della combustione. Deve anche evitare la penetrazione di corpi estranei (pioggia, neve, volatili o altro) per questa ragione la maggioranza dei comignoli ha una copertura fenestrata in modo da lasciare uscire il fumo ma da garantire una protezione in tal senso.\nIl principio di funzionamento \u00e8 assai semplice: in assenza di correnti d'aria esterne il fumo esce comunque essendo pi\u00f9 leggero dell'aria. In presenza di vento l'efficacia del comignolo aumenta poich\u00e9 sfrutta il principio di Bernoulli: ovvero se una corrente d'aria passa sopra all'apertura del comignolo essa crea una sorta di risucchio che aspira il fumo dall'interno della canna aumentandone la velocit\u00e0 di uscita. Viene in tal modo incrementato il tiraggio, soprattutto con i comignoli eolici. I comignoli devono essere distanziati tra di loro di almeno 2 metri come nelle foto. Nei comignoli dotati di tiracamino o di attivatore di tiraggio, il fumo viene aspirato pi\u00f9 velocemente rispetto ai comuni comignoli grazie al tiraggio forzato, in quanto questo pu\u00f2 creare problemi alla salute."}
{"id": "1777018", "revid": "1821847", "url": "https://it.wikipedia.org/wiki?curid=1777018", "title": "Gabino Bugallal Ara\u00fajo", "text": " \u00c8 stato Presidente del Consiglio dall'8 al 13 marzo 1921."}
{"id": "1777032", "revid": "1305772", "url": "https://it.wikipedia.org/wiki?curid=1777032", "title": "You Give Love a Bad Name", "text": "You Give Love a Bad Name \u00e8 una canzone dei Bon Jovi, scritta da Jon Bon Jovi, Richie Sambora, e Desmond Child. Fu estratta come primo singolo dal terzo album in studio del gruppo, \"Slippery When Wet\", nel luglio del 1986. Raggiunse il primo posto della Billboard Hot 100 il 29 novembre 1986, diventando il primo singolo dei Bon Jovi a raggiungere la prima posizione in classifica. La hit rientr\u00f2 nelle classifiche nel 2007, dopo che Blake Lewis ne esegu\u00ec una cover nel famoso programma televisivo \"American Idol\". Nel 2009, \u00e8 stata nominata la 20\u00aa canzone hard rock pi\u00f9 bella di tutti i tempi da VH1.\n\u00c8 uno dei brani pi\u00f9 noti dei Bon Jovi, oltre che un punto fermo in ogni concerto del gruppo. Inizialmente era stata scritta da Desmond Child per Bonnie Tyler come \"If You Were A Woman (And I Was A Man)\", ma \u00e8 stata riscritta con questo titolo insieme a Jon e a Richie. Il testo narra di una donna senza nome che ha piantato in asso il suo amante.\n\"You Give Love a Bad Name\" fa parte della colonna sonora dei videogiochi musicali \"Guitar Hero 5\", \"LEGO Rock Band\", e \"\", nonch\u00e9 della colonna sonora del cortometraggio \"Giallo ibrido\"\nVideoclip.\nIl videoclip di \"You Give Love a Bad Name\", che vede la regia di Wayne Isham, \u00e8 stato girato l'11 luglio 1986 al Grand Olympic Auditorium di Los Angeles, California, e vede i Bon Jovi esibire la canzone dal vivo durante un loro concerto (registrazioni che verranno utilizzate anche per il video del successivo singolo \"Livin' on a Prayer\")."}
{"id": "1777035", "revid": "1821847", "url": "https://it.wikipedia.org/wiki?curid=1777035", "title": "Eduardo Dato Iradier", "text": "\u00c8 stato Presidente del Governo di Spagna tre volte: dal 27 ottobre 1913 al 9 dicembre 1915, dall'11 giugno al 3 novembre 1917 e dal 5 maggio 1920 all'8 marzo 1921, giorno in cui fu assassinato.\nCome Presidente del Governo nell'agosto del 1914 dichiar\u00f2 la neutralit\u00e0 del Regno di Spagna nella prima guerra mondiale."}
{"id": "1777037", "revid": "1442080", "url": "https://it.wikipedia.org/wiki?curid=1777037", "title": "Palazzo Salimbeni", "text": "Palazzo Salimbeni o Rocca Salimbeni o Castellare Salimbeni \u00e8 un edificio storico del centro di Siena, sede centrale della Banca Monte dei Paschi di Siena. \u00c8 situato in piazza Salimbeni 1 a Siena.\nStoria.\nIl palazzo fu edificato nel XIV secolo, ampliando un castellare della famiglia Salimbeni preesistente del XII o XIII secolo, appoggiato alle mura altomedievali nei pressi della chiesa di San Donato. La parte posteriore del palazzo mostra i segni pi\u00f9 vistosi della sua edificazione medievale. Delle due torri originarie ne \u00e8 rimasta una sola e si \u00e8 conservato anche l'originario Fondaco dei Salimbeni.\nNel 1419 fu confiscato dalla Repubblica senese e in parte adibito a Dogana del Sale e ufficio di Gabella. Dal 1472 vi ebbe sede anche il Monte Pio (Monte di Piet\u00e0), istituito per porre un freno alla diffusa pratica dell'usura. Nel 1866 il Monte Pio fu incorporato da un'altra istituzione, il Monte dei Paschi (cio\u00e8 dei pascoli), che concedeva prestiti tenendo a garanzia delle sue operazioni le rendite pubbliche annue dei pascoli di Maremma, controllati appunto dal demanio senese.\nNel 1866 il palazzo fu acquistato dal Monte dei Paschi, che ne fece la sua sede centrale. Fu quindi restaurato e rimaneggiato in stile neogotico dal 1877, ad opera di Giuseppe Partini, che demol\u00ec alcuni corpi e ne sopraelev\u00f2 altri, aggiungendo strutture e paramenti in stile antico. Ancora nel Novecento fu condotto un restauro da Carlo Ariotti e Vittorio Mariani, quando furono rimaneggiati anche i palazzi laterali della piazza, che assunsero l'aspetto attuale.\nNel 1959 il Monte dei Paschi di Siena decise di dare un nuovo assetto alla sua sede storica, ipotizzando anche la costruzione di un nuovo edificio alla Lizza nel quale trasferire parte dei servizi. Pierluigi Spadolini viene incaricato di questo progetto generale di restauro e riordino.\nContesto urbano.\nIl Palazzo Salimbeni \u00e8 situato nell'omonima piazza Salimbeni. La piazza \u00e8 costeggiata su un lato dalla rinomata via Banchi di Sopra, che rappresenta anche l'unica via di accesso. Sul lato opposto si trova appunto il Palazzo Salimbeni, mentre a sinistra e a destra si trovano, rispettivamente, il Palazzo Tantucci, originariamente progettato alla met\u00e0 del 1500 dal Riccio, e il Palazzo Spannocchi, originariamente |quattrocentesco (1470) e progettato da Giuliano da Maiano. Tutti e tre i palazzi furono rimaneggiati e restaurati nell'Ottocento da Giuseppe Partini che dette all'intera piazza l'aspetto attuale.\nAl centro della piazza svetta la statua di Sallustio Bandini, opera di Tito Sarrocchi del 1882.\nArchitettura.\nIl palazzo \u00e8 in stile gotico senese. I rimaneggiamenti ottocenteschi e novecenteschi in stile neogotico hanno cercato di riprodurre lo stile della Siena del Trecento, con le trifore sotto archi a sesto acuto, la merlatura in alto e la fila ininterrotta di archi ciechi sotto di essa, tutti elementi che ricordano quelli del trecentesco palazzo Pubblico della stessa citt\u00e0.\nLa facciata posteriore del palazzo, raggiungibile da via dell'Abbadia, \u00e8 in cotto e serrata tra due poderosi torrioni.\nI dettagli dell'intervento di Spadolini.\nL'impostazione del progetto venne costantemente accompagnata, discussa e confortata dalla commissione presieduta da Ranuccio Bianchi Bandinelli e dal locale sovrintendente e fu preceduta da un'accurata ricerca d'archivio (condotta dall'architetto Giovanni Padalino) e da saggi delle murature e delle fondazioni: Spadolini si concentr\u00f2 in particolar modo nel vano scala centrale, nei nuovi locali della sala di studi e del centro convegni e nella ridefinizione dei fronti sul cortile della dogana. Il progetto e la costruzione procedettero per fasi distinte e successive: il primo intervento consistette nella costruzione di una nuova scala (nel punto di incontro tra il palazzo Spannocchi, il fondaco e il palazzetto Salimbeni) a collegamento tra i diversi nuclei degli uffici e comport\u00f2 la demolizione di alcuni volumi e la creazione di una galleria sotterranea (a raccordo fra la nuova succursale e il tesoro) che si configurava come risanamento delle fondazioni del fondaco. Il secondo, verso il cortile, consistette nella demolizione della vecchia succursale in stile neogotico e nella conseguente rimessa in luce del cortile prospiciente l'antico castellare verso la valle: in tal modo vennero ritrovate la vecchia facciata e la sovrapposizione delle arcate della galleria, cosiddetta del Peruzzi. Il terzo affront\u00f2 la totale ristrutturazione del palazzetto Salimbeni sul quale viene ridisegnata una nuova facciata in mattoni e il restauro degli interni dell'antico fondaco e della grande stanza di ingresso. L'ultima fase, progettualmente la pi\u00f9 rilevante, affront\u00f2 la messa in luce dell'antica torre dei Salimbeni alla quale venne addossata la nuova scala a elica in cemento armato. I lavori furono conclusi alla fine degli anni settanta con il restauro della chiesa di San Donato trasformata in sala congressi e spazio museale della quadreria del Monte dei Paschi.\nPer quanto riguarda l'interno, al piano primo l'intervento di Spadolini si \u00e8 limitato a opere di restauro che hanno portato in alcuni casi alla piena riqualificazione di alcuni spazi (vedi la galleria dei Peruzzi). Per quanto concerne la destinazione d'uso, nei palazzi Tantucci, Spannocchi e Ranieri Salimbeni sono stati ubicati gli uffici e la direzione generale, mentre nella parte centrale e nella rocca, gli ambienti di rappresentanza con la grande sala della rocca stessa per convegni e congressi, la sala delle armi come archivio storico, la galleria dei Peruzzi come passi perduti della sala della Deputazione e della Presidenza, il fondaco come ingresso e la parte retrostante il fondaco come pinacoteca.\nPinacoteca.\nLe collezioni d'arte della banca sono specializzate nell'arte senese e comprendono opere di Pietro Lorenzetti, il Sassetta, Jacopo della Quercia, Sano di Pietro, Domenico Beccafumi, Bartolomeo Neroni, Francesco Vanni, Rutilio Manetti, il Rustichino, Bernardino Mei e Alessandro Franchi.\nArchivio storico.\nA palazzo Salimbeni ha anche sede l'archivio storico del Monte dei Paschi, contenente numerosi documenti, sigilli, libri d'amministrazione, ecc."}
{"id": "1777041", "revid": "69282073", "url": "https://it.wikipedia.org/wiki?curid=1777041", "title": "Quad pumped", "text": "Il termine Quad Pumped (conosciuto anche come Quad Data Rate) indica una particolare tecnica sviluppata da Intel per la trasmissione delle informazioni attraverso il BUS di sistema, ovvero tra il chipset e il processore, ed \u00e8 stato introdotto per la prima volta a fine 2000 con il primo Pentium 4 Willamette, basato sull'architettura NetBurst, e poi conservato per tutte le CPU successive della casa.\nCaratteristiche tecniche.\nIl cosiddetto BUS Quad Pumped \u00e8 in grado di trasmettere i dati sia durante il \"\"fronte di salita\" del clock, sia durante il \"fronte di discesa\"\", in maniera del tutto analoga a quanto avviene nelle memorie di tipo DDR (e successive generazioni). Nel BUS Quad Pumped si aggiunge anche un'altra caratteristica rispetto a quanto avviene nelle memorie citate: sono presenti 2 segnali di clock indipendenti, sfasati di 90\u00b0 tra di loro, in modo da ottenere la trasmissione di 4 bit per ogni ciclo di clock. \u00c8 proprio da questa caratteristica, che di fatto quadruplica l'ampiezza di banda, che nasce il nome Quad Pumped.\nNella sua prima incarnazione, all'interno del Pentium 4 Willamette, il BUS indicato da Intel era di 400 MHz; nella realt\u00e0 era un BUS a 100 MHz che per effetto della tecnologia Quad Pumped aveva la stessa ampiezza di banda (3,2 GB/s) di un tradizionale BUS funzionante a 400 MHz. Nel tempo, la tecnologia \u00e8 migliorata molto arrivando, agli inizi del 2008 a ben 1600 MHz, fornendo alle CPU Intel di ultima generazione un'ampiezza di banda di 12,8 GB/s.\nCPU dotate di BUS Quad Pumped.\nA partire dalla prima apparizione del BUS Quad Pumped all'interno del primo Pentium 4 Willamette, si sono poi succedute diverse generazioni di Pentium 4, seguite poi dai primi processori dual core Intel, i Pentium D, e i successivi Core 2 Duo, Core 2 Quad e Core 2 Extreme, per non parlare poi dell'applicazione della stessa tecnologia anche nei processori Xeon destinati al settore server e ai Pentium M e Core Duo pensati per alcune delle varie generazioni della piattaforma Centrino (e le sue successive derivazioni). La tabella seguente riporta un elenco dei processori, e nello specifico dei core, dotati di BUS Quad Pumped, arrivati sul mercato, e della frequenza massima raggiunta da tale BUS in ciascun core:\nAbbandono della tecnologia Quad Pumped.\nA fine 2008 \u00e8 arrivata la nuova architettura Nehalem, successiva alla Intel Core Microarchitecture dei Core 2 Duo (e derivati), che ha portato con s\u00e9 una vera e propria rivoluzione nell'approccio al BUS di sistema nei processori Intel. Il tradizionale BUS Quad Pumped ha lasciato il posto ad un nuovo tipo di BUS seriale, conosciuto come Intel QuickPath Interconnect ed \u00e8 simile all'HyperTransport utilizzato dalla rivale AMD gi\u00e0 dal 2003."}
{"id": "1777043", "revid": "320578", "url": "https://it.wikipedia.org/wiki?curid=1777043", "title": "NGC 3372", "text": ""}
{"id": "1777047", "revid": "1821847", "url": "https://it.wikipedia.org/wiki?curid=1777047", "title": "Joaqu\u00edn S\u00e1nchez de Toca Calvo", "text": "Biografia.\n\u00c8 stato Presidente del Governo dal 20 luglio al 12 dicembre 1919."}
{"id": "1777048", "revid": "8596", "url": "https://it.wikipedia.org/wiki?curid=1777048", "title": "Joaqu\u00edn S\u00e1nchez de Toca", "text": ""}
{"id": "1777050", "revid": "121405684", "url": "https://it.wikipedia.org/wiki?curid=1777050", "title": "Movimento per l'Autodeterminazione e l'Indipendenza dell'Arcipelago Canario", "text": "Il Movimento per l'Autodeterminazione e l'Indipendenza dell'Arcipelago Canario (\"Movimiento por la Autodeterminaci\u00f3n e Independencia del Archipi\u00e9lago Canario\") o semplicemente MPAIAC \u00e8 un'organizzazione che ha come fine l'indipendenza delle Canarie dalla Spagna.\nStoria.\nL'organizzazione fu fondata il 22 novembre 1964 in Algeria dall'avvocato Antonio Cubillo, un esiliato della dittatura franchista che aveva militato nel movimento nazionalista Canarias Libres. Nel 1968 l'Organizzazione per l'unit\u00e0 africana (OUA) riconosce il MPAIAC ed il diritto delle Isole Canarie all'autodeterminazione. Nel 1975 il movimento crea la trasmissione radiofonica \"La voz de Canarias Libre\" da \"Radio Algeri\" per tutto l'arcipelago canario, convertendosi nel mezzo di informazione di massa del MPAIAC. Successivamente nel giro di due anni verranno uccisi per opera delle forze di sicurezza due attivisti del movimento.\nIl 1\u00ba novembre 1976, in risposta a queste morti, l'organizzazione dichiara la lotta armata attraverso le forze armate Guanci (Fuerzas Armadas Guanches, FAG), che nello stesso mese organizzano un attentato dinamitardo alle Galer\u00edas Preciados di Las Palmas de Gran Canaria. Nel 1977 le FAG fanno deflagrare una bomba alle Galer\u00edas Preciados di Madrid, e, nello stesso anno, dichiarano la presenza di un ordigno esplosivo presso l'aeroporto internazionale Gran Canaria, dichiarazione poi risultata infondata. In questa situazione l'aeroporto \u00e8 tuttavia costretto a chiudere ed i voli vengono dirottati all'aeroporto di Tenerife Los Rodeos, dove si verificher\u00e0 la collisione di due aeromobili, causando quasi 600 vittime.\nNel 1978, a San Crist\u00f3bal de La Laguna l'agente di polizia Rafael Valdenebros muore in seguito all'esplosione di una bomba delle FAG che stava cercando di disinnescare. Il 5 agosto 1978 Antonio Cubillo \u00e8 vittima di un attentato che lo costringer\u00e0 a una grave invalidit\u00e0 permanente. Tale attentato contro il fondatore del movimento, \u00e8 stato organizzato dai servizi di sicurezza del Ministero dell'Interno spagnolo, che aveva pagato due mercenari affinch\u00e9 uccidessero Cubillo. Questi fatti vengo accertati tempo dopo e la Audiencia Nacional nel 2003 condanna lo Stato Spagnolo a pagare un indennizzo di 150.000 euro per l'attentato. Nel 1979 il MPAIAC rinuncia alla lotta armata ed espelle Antonio Cubillo, suo fondatore e segretario generale, in disaccordo col programma del movimento. Nonostante ci\u00f2 Cubillo continuer\u00e0 a presentarsi come portavoce e dirigente dello MPAIAC, delegittimando l'uso del nome del gruppo. Successivamente l'ex leader fonder\u00e0 il Congreso Nacional de Canarias (CNC).\nPer tutti gli anni ottanta e novanta il MPAIAC rimane praticamente inattivo, ma verr\u00e0 rifondato nel 2003 da ex militanti, a suo tempo espulsi dallo stesso movimento. Tale rifondazione non verr\u00e0 mai riconosciuta dalla vecchia guardia degli anni sessanta e settanta e tutt'oggi la sua attivit\u00e0 sembra fittizia e virtuale. Il braccio politico di questa organizzazione anticamente era il Partito dei lavoratori canari (Partido de los Trabajadores Canarios), che tuttavia non esistette mai se non nominalmente fino alla rottura col MPAIAC, dovuta ai contrasti con la linea politica di Cubillo e al suo disaccordo circa l'uso della violenza e dell'azione armata, che considerava come elementi controproducenti."}
{"id": "1777051", "revid": "105621451", "url": "https://it.wikipedia.org/wiki?curid=1777051", "title": "Ascari KZ1", "text": "La Ascari KZ1 \u00e8 un'autovettura prodotta in Inghilterra dalla Ascari Cars, casa automobilistica che prende il nome dal famoso pilota italiano Alberto Ascari.\nQuest'auto ha una potenza di circa 507 cavalli e una coppia massima di 550 Nm grazie al motore V8 da 4.941cm\u00b3 di fabbricazione BMW.\nCon un cambio a 6 marce, un peso di 1350\u00a0kg e una forma altamente aerodinamica, accelera da 0 a 100 in poco pi\u00f9 di 3.7 secondi e con una velocit\u00e0 massima di 323\u00a0km/h si fa strada facilmente nel tortuoso mondo delle super car moderne.\nQuest'auto \u00e8 apparsa anche nel celebre programma televisivo inglese Top Gear, e guidata dal pilota Stig ha fatto segnare il tempo di 1:20,7 facendole guadagnare una delle prime posizioni in classifica.\nComplessivamente \u00e8 stata costruita in soli 50 esemplari.\nVersioni speciali.\nKZ1R.\nLa KZ1R \u00e8 la versione sportiva della KZ1. Realizzata in soli 50 esemplari a partire dal 2005, presenta un propulsore BMW V8 5.0 da 520 cv. Esso fa accelerare la vettura da 0 a 100\u00a0km/h in 3,4 secondi, con una velocit\u00e0 massima di 321\u00a0km/h. Per contenerne il peso, \u00e8 stata dotata di un telaio monoscocca in carbonio, mentre per migliorare l'aerodinamica sono stati inseriti uno splitter anteriore e un alettone posteriore fisso. All'interno \u00e8 stato inserito un roll-bar."}
{"id": "1777062", "revid": "16132609", "url": "https://it.wikipedia.org/wiki?curid=1777062", "title": "Petit verdot", "text": ""}
{"id": "1777073", "revid": "580", "url": "https://it.wikipedia.org/wiki?curid=1777073", "title": "\u00c1lvaro Figueroa y Torres", "text": "Leader del Partito Liberale, durante la sua carriera politica fu senatore della provincia di Toledo, presidente del Senato, presidente del Congresso dei Deputati, pi\u00f9 volte ministro e tre volte presidente del Consiglio durante il regno di Alfonso XIII. Ai suoi tempi era uno dei grandi proprietari terrieri spagnoli. Era strettamente legato al capitale francese ed era azionista di importanti imprese spagnole, come SMMP, Minas del Rif, le ferrovie, ecc. \nLa storiografia ricorda il conte di Romanones come l'epitome di tutte le piaghe del sistema politico della Restaurazione: clientilismo, corruzione, dispotismo.\nFu un sostenitore dell'intervento della Spagna nella prima guerra mondiale a fianco della Triplice intesa.\n\u00c8 stato presidente del Consiglio tre volte: dal 14 novembre 1912 al 27 ottobre 1913, dal 9 dicembre 1915 al 19 aprile 1917 e dal 5 dicembre 1918 al 15 aprile 1919."}
{"id": "1777082", "revid": "436907", "url": "https://it.wikipedia.org/wiki?curid=1777082", "title": "Doppiamente fragili", "text": "Doppiamente fragili \u00e8 una canzone scritta da Marco Del Freo, composta da David Marchetti, presentata al Festival di Sanremo 2002, dall'allora quindicenne Anna Tatangelo, vincitrice della sezione giovani. L'album d'esordio della cantante, contenente anche \"Doppiamente fragili\", verr\u00e0 pubblicato soltanto un anno dopo.\nIl disco singolo, pubblicato durante la settimana del festival, ottiene un buon successo, entrando nella top 20 della classifica dei dischi pi\u00f9 venduti in Italia, il 14 marzo 2002, e salendo al suo massimo fino alla quattordicesima posizione."}
{"id": "1777083", "revid": "113424509", "url": "https://it.wikipedia.org/wiki?curid=1777083", "title": "Dd (Unix)", "text": "dd \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX, che copia dei dati in blocchi, opzionalmente effettuando conversioni.\nDescrizione.\nNei sistemi Unix tutti i driver hardware (come gli hard disk) sono trattati come file normali all'interno del file system. dd esegue le normali operazioni tra file (leggi, scrivi, copia) su questi file speciali e permette anche di convertire i dati nella fase di copiatura, inclusa la conversione dall'encoding ASCII a quello EBCDIC. Pu\u00f2 anche essere usato per creare file sparsi.\nSintassi.\nLa sintassi generale \u00e8:\n dd [\"parametri\" \u2026]\nA differenza degli altri comandi dei sistemi \"Unix\", i parametri sono tutti nella forma \"nome\"=\"valore\" (senza spazi n\u00e9 prima n\u00e9 dopo il segno \"=\") e possono essere specificati in qualunque ordine. \nOpzioni.\nTra i parametri principali vi sono:\nLe \"dimensioni\" dei blocchi sono specificate in numero di byte (es. 42), oppure possono essere specificate con altre unit\u00e0 di misura specificando dei suffissi:\nLa versione GNU di \"dd\" ha supporto per ulteriori suffissi, conversioni e parametri ed \u00e8 possibile inviare il segnale SIGUSR1 ad un processo \"dd\" in esecuzione per fargli mostrare sullo \"standard error\" la quantit\u00e0 di dati fino a quel momento copiati senza interromperlo.\nEsempi di utilizzo.\nEffettua una copia di una partizione del disco /dev/hda1 nel file backup_partizione_1 (nei sistemi GNU/Linux):\n dd if=/dev/hda1 of=backup_partizione_1 bs=1024k\nPrealloca un file chiamato dati da 20 MiB:\n dd if=/dev/zero of=dati bs=1024k count=20\nEffettua una copia dei dati che risiedono sul dispositivo /dev/sr0, che nei sistemi GNU/Linux corrisponde solitamente al primo lettore CD/DVD SCSI, pertanto recuperando di fatto da esso l'immagine .iso di un CD/DVD:\n dd if=/dev/sr0 of=file.iso\nPer effettuare la masterizzazione di un file immagine iso si inserisce nel campo 'if=' il nostro file immagine e nel campo 'of='\" \"il nostro masterizzatore CD/DVD, 'bs=8M' definisce la grandezza del nostro blocco dati:\n dd if=file.iso of=/dev/DRIVE bs=8M conv=fsync \nEffettua un wipe del disco sovrascrivendo tutti zero:\n dd if=/dev/zero of=/dev/sda bs=4k\nUn altro metodo per effettuare il wipe potrebbe essere la sovrascrittura con dati casuali:\n dd if=/dev/urandom of=/dev/sda bs=4k"}
{"id": "1777084", "revid": "1573940", "url": "https://it.wikipedia.org/wiki?curid=1777084", "title": "Centro direzionale del Monte dei Paschi", "text": "Il centro direzionale del Monte dei Paschi di Siena \u00e8 un edificio per uffici situato in via Mazzini 23 a Siena.\nArchitettura.\nIl progetto, opera di Augusto Mazzini, adotta come modello insediativo di organizzazione degli spazi quello della piastra, dove pieni e vuoti, parti costruite e non, concorrono alla composizione dell'organismo architettonico. Ne deriva un organismo costituito da nuclei a pianta quadrata, impostati su moduli strutturali di 9x9 m con lato di 27 m, e una corte centrale corrispondente ad un modulo.\nEsterno.\nIl complesso \u00e8 costituito da un basamento interrato al di sotto della piattaforma originaria destinato ai parcheggi, il corpo degli uffici articolato attorno a un sistema di corti e semicorti e scalettato verso monte, una schiera di residenze di servizio che accompagna il collegamento pedonale tra le strade di contorno, un recinto che contiene l'organismo architettonico come una cittadella. La struttura \u00e8 concepita insieme all'architettura, ne condivide le ragioni statiche, funzionali ed espressive. \u00c8 in cemento armato la struttura del basamento e delle parti \"dure\" destinate a reggere la spinte del terreno a monte. \u00c8 metallica nei corpi modulari e articolati che si elevano al di sopra del basamento.\nL'edificio degli uffici si affaccia verso le antiche mura di mattoni con un materiale distinto: il travertino di Rapolano; i mattoni modesti sono usati per tentare un dialogo con i casamenti a valle e per le residenze.\nI volumi modulari degli uffici sono rivestiti a pannelli di alluminio, testimonianza del moderno con un materiale gi\u00e0 classico; la ghiaia sulle coperture piane rafforza l'aspirazione morfologica dell'edificio dando ai tetti un carattere di suolo.\nInterno.\nIl complesso contiene al suo interno sei corti con alberi, una piazza, gli spazi specializzati e di uso comune: \"auditorium\", caffetteria, mensa, centro titoli e borsa."}
{"id": "1777085", "revid": "287204", "url": "https://it.wikipedia.org/wiki?curid=1777085", "title": "Jos\u00e9 Canalejas M\u00e9ndez", "text": "\u00c8 stato Presidente del Consiglio dal 9 febbraio 1910 al 12 novembre 1912.\nNel 1911, su sua proposta, fu creata la Comisar\u00eda Regia del Turismo y Cultura Art\u00edstica Popular.\nFu assassinato dall'anarchico Manuel Pardi\u00f1as Serrano, il quale poco dopo si suicid\u00f2."}
{"id": "1777105", "revid": "237256", "url": "https://it.wikipedia.org/wiki?curid=1777105", "title": "Alexander Beliaev", "text": ""}
{"id": "1777109", "revid": "287204", "url": "https://it.wikipedia.org/wiki?curid=1777109", "title": "Segismundo Moret", "text": "Eletto deputato, collabor\u00f2 alla redazione della Costituzione del 1869; a partire dal 1885 fu membro del Partito liberale, ne divenne il presidente nel 1903.\n\u00c8 stato Presidente del Consiglio dei Ministri per tre volte: dal 1\u00ba dicembre 1905 al 6 luglio 1906, dal 30 novembre al 4 dicembre 1906 e dal 21 ottobre 1909 al 9 febbraio 1910.\nFu membro della Massoneria."}
{"id": "1777110", "revid": "2519", "url": "https://it.wikipedia.org/wiki?curid=1777110", "title": "Segismundo Moret y Prendergast", "text": ""}
{"id": "1777122", "revid": "1728", "url": "https://it.wikipedia.org/wiki?curid=1777122", "title": "Stuss", "text": "Lo stuss o faraone ebreo era un tipo di gioco di carte che somigliava molto al faraone, un gioco d'azzardo di origine francese del diciassettesimo secolo.\nQuesto gioco era particolarmente popolare alla fine del diciannovesimo secolo a New York e Chicago, continuando ad essere praticato fino al tempi della prima guerra mondiale. Spesso veniva giocato nei quartieri degli immigrati e in case di gioco gestite da delinquenti o dalla criminalit\u00e0 organizzata.\nSi giocava su una tavoletta divisa in tredici spazi raffiguranti con dei simboli le carte che vanno dall'asso al re.\nSi giocava con un mazzo di carte completo, 52 carte. Le carte venivano mescolate da un mazziere e il mazzo poggiato a faccia in gi\u00f9 sul tavolo. Ogni giocatore poi puntava sulle carte che speravano comparissero, puntando sulle carte raffigurate sulla tavoletta. Potevano scommettere su pi\u00f9 carte contemporaneamente, piazzando la loro scommessa su una specifica carta o a cavallo delle carte. \nI mazziere pescava due carte. La prima era detta \"carta del banchiere\" ed era piazzata di lato, la carta successiva era la \"carta del giocatore\". Indipendentemente dal suo seme, la carta del banchiere indicava tutte le scommesse che avevano perso, le puntate erano ritirate e messe da parte. La carta del giocatore era la carta vincente.\nSe entrambe le carte erano uguali allora tutte le scommesse venivano vinte dal banco. \nUna particolarit\u00e0 del gioco era il fatto che non veniva usato un dispencer per le carte, fatto che avrebbe prevenuto un eventuale manipolazione nel sorteggio delle carte, ma il mazzo era gestito direttamente dal mazziere.\nBibliografia.\nHerbert Asbury: Le gang di New York"}
{"id": "1777123", "revid": "76963", "url": "https://it.wikipedia.org/wiki?curid=1777123", "title": "Antonio Aguilar y Correa", "text": "Biografia.\nEra il figlio di Antonio Aguilar, e di sua moglie, Luisa Correa. La famiglia ha origine portoghese e rappresenta un ramo collaterale della casata Mani Correa.\nCarriera.\nNel novembre del 1851 \u00e8 stato eletto deputato per la prima volta, quando venne inaugurata la Corte Costituzionale. Milit\u00f2 nell'Uni\u00f3n Liberal di Leopoldo O'Donnell, divenendone un seguace e venne nominato varie volte ministro: del trasporto e opere pubbliche (1862-1863 e 1865-1866), degli interni (17 gennaio-2 marzo 1863), degli affari esteri (1881-1883, 1888-1890 e 1892-1893).\nNel 1867 alla morte del suo protettore, inizi\u00f2 a essere un seguace di Francisco Serrano, con cui partecip\u00f2 alla Rivoluzione spagnola del 1868.\nAmbasciatore in Francia nel 1874, \u00e8 stato per tre volte ministro sotto la presidenza di Pr\u00e1xedes Mateo Sagasta. \n\u00c8 stato Presidente del Consiglio dei ministri in Spagna dal 30 novembre 1906 al gennaio del 1907. \nNel 1887 fu ambasciatore a Roma.\nMorte.\nMor\u00ec il 13 giugno 1908 a Madrid."}
{"id": "1777125", "revid": "897219", "url": "https://it.wikipedia.org/wiki?curid=1777125", "title": "Primo Berlinghieri", "text": "Carriera.\nGiocatore.\nProveniente dal settore giovanile del , senza riuscire ad approdare in prima squadra, dopo una prima parte della carriera trascorsa in formazioni lombarde delle serie minori, nell'estate del 1985 viene ingaggiato dal , militante in Serie B, dove gradualmente si impone come titolare e nella stagione Serie B 1986-1987, con 23 presenze ed una rete all'attivo, contribuisce alla vittoria del campionato.\nDal 1987 al 1989, sempre col Pescara disputa da titolare due campionati di Serie A contribuendo nella stagione 1987-1988 all'unica salvezza in massima serie finora ottenuta nella storia della squadra abruzzese. Nella stagione successiva con 5 reti realizzate risulta il vicecapocanoniere della squadra alle spalle del brasiliano Tita, ma non riesce a evitare la retrocessione dei biancazzurri.\nNel 1989 passa al Messina, con cui disputa da titolare il campionato di Serie B 1989-1990, nel quale i siciliani centrano la salvezza dopo lo spareggio col . Nel 1990, durante la sessione autunnale di calciomercato passa al , con cui disputa tre campionati di Serie C1 prima di abbandonare l'attivit\u00e0 agonistica, ad appena 30 anni.\nIn carriera ha totalizzato complessivamente 54 presenze e 7 reti in Serie A e 66 presenze e 6 reti in Serie B.\nAllenatore.\nNella stagione 2010 subentra come allenatore del Senna, formazione di Prima Categoria della provincia di Lodi. Nella stagione 2013-2014 viene nominato allenatore del Bojano, venendo esonerato al termine della 5\u00aa giornata d'andata a causa dei pessimi risultati ottenuti. \nDal novembre del 2014 \u00e8 l'allenatore dell'Ardor Lazzate, formazione lombarda di Eccellenza. Durante la stagione 2015/16 allena il Paderno Dugnano in Prima Categoria. Nel dicembre 2019 diventa l'allenatore dell'Atletico CVS, formazione militante nel campionato lombardo di Promozione."}
{"id": "1777126", "revid": "76963", "url": "https://it.wikipedia.org/wiki?curid=1777126", "title": "Jos\u00e9 L\u00f3pez Dom\u00ednguez", "text": "\u00c8 stato Presidente del Consiglio dal 6 luglio al 30 novembre 1906."}
{"id": "1777129", "revid": "1451528", "url": "https://it.wikipedia.org/wiki?curid=1777129", "title": "Fortezza Medicea (Volterra)", "text": "La Fortezza Medicea di Volterra \u00e8 stata costruita sul punto pi\u00f9 elevato del colle dove sorge la citt\u00e0: dall'esterno si presenta con un aspetto veramente maestoso ed imponente.\nLa struttura si compone di due corpi uniti tra loro da alte mura difensive: la Rocca Vecchia, detta anche \"Cassero\", fatta edificare nel 1342 dal duca d'Atene Gualtieri VI di Brienne governatore di Firenze e modificata da Lorenzo il Magnifico e la Rocca Nuova, detta \"Il Mastio\", costruita dallo stesso Lorenzo il Magnifico tra il 1472 e il 1474.\nOggi la struttura \u00e8 usata come prigione di stato di media sicurezza, non accessibile e non visitabile, se non in particolarissimi giorni, non ricorrenti, ed in piccole porzioni.\nCenno storico.\nLa Rocca Vecchia.\nLa Rocca Vecchia, detta anche Cassero, o anche \"la Femmina\" in antitesi con \"il Mastio\" parte integrante della Rocca Nuova che verr\u00e0 realizzata dal Magnifico, fu eretta da Gualtieri di Brienne duca di Atene nel 1342: Volterra, nel tentativo di superare le lotte intestine tra le famiglie pi\u00f9 importanti della citt\u00e0, \"in primis\" Belforti e Allegretti, per il controllo del governo cittadino, decise, sull'esempio di Firenze, di dare la signoria al Duca di Atene.\nTuttavia, fu una signoria di breve durata in quanto Ottaviano Belforti riusc\u00ec a conquistare il potere nell'estate del 1343.\nLa Rocca Nuova.\nL'origine dell'ammodernamento della vecchia fortezza e della costruzione della nuova sta nella scoperta delle miniere di allume in territorio volterrano e nella guerra che ne consegu\u00ec tra le citt\u00e0 di Volterra e di Firenze, per il loro controllo e sfruttamento: per la citt\u00e0 etrusca fu uno degli episodi pi\u00f9 devastanti della sua storia. L'atto finale fu l'assedio condotto da Federico da Montefeltro, al soldo di Lorenzo de Medici, il quale espugn\u00f2 e mise a sacco la citt\u00e0 nel 1472: da questo momento in poi Volterra fu integrata nello stato fiorentino e la sua sottomissione fu totale.\nIn poco pi\u00f9 di un anno la Rocca Nuova venne costruita distruggendo due interi quartieri e il Palazzo del Vescovo.\nFunzione della Rocca.\nPare sia stato lo stesso Federico da Montefeltro a suggerire la costruzione della nuova rocca: questa, infatti, grazie alle modifiche apportate, non doveva servire pi\u00f9 a proteggere la citt\u00e0, ma a controllarla. L'imponente rocca sovrastava la citt\u00e0 e si protendeva dentro di essa, in modo che la guarnigione fiorentina, qui ospitata, potesse agevolmente sorvegliare la situazione ed intervenire facilmente a sedare eventuali tentativi di ribellione.\nLe due lunghe cortine murarie costruite per collegare la Fortezza Vecchia con la Nuova servivano anche ad impedire un attacco ad entrambe le fortificazioni, creando una vera e propria cittadella: questo spazio interno serviva inoltre per manovre militari, come magazzino per le armi e anche come spazio protetto dove poter ricoverare la popolazione in caso di assedio."}
{"id": "1777130", "revid": "1543377", "url": "https://it.wikipedia.org/wiki?curid=1777130", "title": "Calciatrici con almeno 100 presenze in Nazionale", "text": "La statistica, redatta su iniziativa della F\u00e9d\u00e9ration Internationale de Football Association (FIFA), \u00e8 un elenco oramai datato e non pi\u00f9 aggiornato comprendente l'elenco delle calciatrici che alla data del 7 gennaio 2011 hanno collezionato almeno 100 presenze nella rispettiva rappresentativa nazionale di calcio femminile secondo quanto stabilito dai criteri stabiliti dalla FIFA.\nQuesta statistica, basata su dati parzialmente completi per la difficolt\u00e0 di reperire presso le federazioni nazionali dati attendibili, ha puramente un interesse storico che fotografa la situazione in un dato momento del calcio femminile internazionale, non ha quindi, pur nel tentativo di stilare una classifica ufficiale, valore attuale e le statistiche sono in molti casi non rispondenti alle attuali presenze e/o marcature.\nLa classifica.\nLa classifica \u00e8 aggiornata agli incontri internazionali del 7 gennaio 2011 (vedi FIFA Century Club (women) ).\nLe giocatrici in grassetto al campionato 2019-2020 sono ancora in attivit\u00e0 (anche se non in nazionale)."}
{"id": "1777131", "revid": "76963", "url": "https://it.wikipedia.org/wiki?curid=1777131", "title": "Eugenio Montero R\u00edos", "text": "\u00c8 stato Presidente del Consiglio dal 23 giugno al 1\u00ba dicembre 1905."}
{"id": "1777139", "revid": "287204", "url": "https://it.wikipedia.org/wiki?curid=1777139", "title": "Alfa Romeo Tipo 308", "text": "LAlfa Romeo Tipo 308 (o 8C-308) \u00e8 una vettura da competizione prodotta dall'Alfa Romeo nel 1938 in 4 esemplari. Progettata da Gioachino Colombo sotto la guida di Enzo Ferrari, all'epoca direttore dell'Alfa Corse, rispettava il nuovo regolamento internazionale per le vetture da Gran premio che prevedeva dal 1938 una cilindrata massima di 3000 cm3 per i motori sovralimentati e di 4500 per quelli aspirati.\nStoria.\nIl progetto, derivato dalla Tipo C, venne sviluppato insieme a quello della vettura sport biposto 8C 2900 B con cui condivide i principi tecnici e gli organi meccanici principali adattandoli ad una monoposto.\nRispetto alla 8C 2900 B il passo venne accorciato a 2,75 m e il posto di guida venne spostato al centro modificando la pedaliere e gli organi di sterzo per adattarli alla nuova posizione. Per il resto l'auto ricalcava la 8C 2900 B con sospensioni a quattro ruote indipendenti, cambio a quattro marce montato al retrotreno e freni a tamburo a comando idraulico. La carrozzeria in lega leggera anticipa le forme di un'altra Alfa Romeo sviluppata nello stesso periodo dal team di Enzo Ferrari, la 158 \"Alfetta\".\nLa 308 \u00e8 dotata del motore otto cilindri in linea che aveva debuttato sulla P3 da 2991 cm\u00b3 di cilindrata che, grazie alla sovralimentazione con due compressori a lobi e ad ulteriori affinamenti, erogava ora una potenza di 295 CV; comunque non sufficienti per battersi contro Auto Union e Mercedes-Benz, che gi\u00e0 superavano i 400 CV.\nLa nuova monoposto debutt\u00f2 al Gran Premio di Pau del 1938 ma entrambe le vetture, guidate da Tazio Nuvolari e Luigi Villoresi, furono costrette al ritiro sebbene il primo avesse ottenuto il giro veloce in gara. L'auto di Nuvolari addirittura prende fuoco provocandogli delle ustioni che lo spingeranno a lasciare l'Alfa Romeo passando all'Auto Union.\nNella successiva gara, il Gran Premio di Tripoli, Eugenio Siena mor\u00ec schiantandosi contro un muretto su una di queste vetture mentre grazie a Carlo Maria Pintacuda arriv\u00f2 la prima affermazione nei Grand Prix con quello di Rio de Janeiro. \nAlla Mille Miglia 1938 l'Alfa Romeo 8C 2900 B MM Spider Touring di Clemente Biondetti - Aldo Stefani vinse la gara stabilendo una media record grazie anche ad un motore potenziato della Tipo 308.\nTra il 1938 ed il 1939 vinse due gare in salita disputate a La Turbie con Jean-Pierre Wimille che poi vinse un altro paio di gare in Europa negli anni '40 dopo la guerra. Una delle 4 vetture fu esportata in Argentina, dove raccolse alcuni successi e piazzamenti nelle gare locali grazie a Oscar Alfredo G\u00e1lvez, e ora si trova nel museo fondato da Juan Manuel Fangio.\nUn'altra fu venduta negli Stati Uniti e dopo la seconda guerra mondiale Louis Durant la port\u00f2 al sesto posto nella 500 Miglia di Indianapolis del 1946; l'anno successivo \u00e8 arrivato 7 \u00b0 con Walt Brown. Nel 1948, Johnny Mauro guid\u00f2 la macchina all'ottavo posto; questa auto si trova ora nel Museo della Hall of Fame dell'Indianapolis Motor Speedway. Probabilmente \u00e8 la macchina, ex-Raymond Sommer, che fu usata anche nella 500 Miglia di Indianapolis del 1940 da Chet Miller.\nL'eredit\u00e0 della Tipo 308 fu raccolta dalla 158 \"Alfetta\" perch\u00e9 le sue evoluzioni successive (la 312 e la 316) non ebbero il successo sperato."}
{"id": "1777142", "revid": "125207431", "url": "https://it.wikipedia.org/wiki?curid=1777142", "title": "Natalia Ligas", "text": "Biografia.\nNata in una famiglia borghese di un piccolo comune dell'entroterra sardo, a quattordici anni perde la madre. Nel 1974, appena quindicenne, si trasferisce a Torino dove frequenta i gruppi cattolici di Comunione e Liberazione. Diventata maggiorenne, va a vivere a Roma dove studia Sociologia all'universit\u00e0 e lavora come inserviente ospedaliera. \u00c8 proprio nell'ambito lavorativo che conosce Emilia Libera e Antonio Savasta della colonna romana delle Brigate Rosse. Milita per breve tempo nel \"Collettivo di via dei Volsci\" dell'Autonomia Operaia, fino a quando questo non viene chiuso il 7 novembre 1977 (insieme al \"Canga\u00e7eiros\" di Torino) per \"costituzione di bande armate\". Tronca quindi ogni rapporto con la famiglia ed entra in clandestinit\u00e0.\nL'attivit\u00e0 terroristica.\nTra il 1977 e il 1979, insieme a Daniele Pifano (infermiere al Policlinico di Roma, capo del Collettivo di via dei Volsci e implicato nella vicenda dei missili di Ortona) e Caterina Spano (appartenente a Barbagia Rossa, ramificazione sarda delle BR), compie una serie di attentati contro le auto dei soldati americani che operano nella base militare dell'arcipelago della Maddalena, in Sardegna.\nInizia quindi, con il nome di \"Angela\", la sua militanza brigatista nella colonna romana delle BR - Partito della Guerriglia sotto la guida di Giovanni Senzani. Il primo dicembre 1979 prende in affitto un appartamento in via Ugo Pesci 11; il 20 maggio 1980 si scatena una sparatoria tra i Carabinieri e i brigatisti che l\u00ec dimorano (Renato Arreni, Salvatore Ricciardi e la stessa Ligas) e che riescono a fuggire. Le Forze dell'Ordine entrano nel covo e trovano documenti ideologici delle BR e dell'MPRO, schede su poliziotti, carabinieri e istituti penitenziari, appunti sull'omicidio di Pino Amato e quello tentato contro Domenico Gallucci, e alcune armi. Arreni e Ricciardi verranno catturati poco tempo dopo.\nNel 1981 sar\u00e0, insieme a Susanna Berardi, aiutante dei carcerieri di Roberto Peci. Si trasferisce quindi a Napoli dove entra nella colonna napoletana. \nIl 19 giugno 1981 partecipa all'agguato che ha come obiettivo l'uccisione dell'avvocato Antonio De Vita, che \u00e8 stato difensore d'ufficio di Patrizio Peci. Il De Vita si salva e, sparando in risposta, riesce a ferire all'inguine la stessa brigatista. Quindici giorni dopo una ragazza si presenter\u00e0 in una clinica privata di Lauria, Basilicata, appartenente a un medico che \u00e8 anche senatore socialista, Domenico Pittella; insieme alla ragazza c'\u00e8 l'avvocato di Pittella, Tommaso Sorrentino, che appartiene a Soccorso Rosso. La ragazza ha una lesione infetta alla coscia: la pallottola, entrata dall'inguine, \u00e8 scesa fino al ginocchio; qualcuno ha gi\u00e0 provato a curarla ma in maniera maldestra, con un'incisione alla radice della coscia nella vana ricerca del proiettile. Pittella estrae la pallottola, asporta il pus e sutura la ferita. Poi, su consiglio di Sorrentino, manda via la ragazza senza redigere un referto. In seguito dir\u00e0 che solo due anni dopo scopr\u00ec che quella ragazza era Natalia Ligas. \nIl 27 aprile 1982 partecipa all'omicidio di Raffaele Delcogliano, assessore al lavoro della Campania per la Democrazia Cristiana, e del suo autista, Aldo Iermano. L'Alfetta su cui viaggiano Delcogliano e Iermano viene bloccata dalla Fiat 128 guidata dal brigatista Vincenzo Stoccoro. L'auto viene quindi raggiunta da Enrico Manna, Anna Maria Cotone e Natalia Ligas, quest'ultima con il compito di sparare. Alla Ligas per\u00f2 s'inceppa il fucile, e l'azione viene portata a termine da Anna Cotone.\nL'arresto e l'accusa di \u00abinfiltrata\u00bb.\nTornata a Torino per mediare tra la fazione militarista e quella movimentista (di cui la colonna torinese, composta quasi tutta da ex di quella napoletana, faceva parte) viene arrestata alla stazione di Porta Nuova la sera del 14 ottobre 1982, in quella che \"La Stampa\" ritiene essere la pi\u00f9 grande retata dal Dopoguerra. Afferrata da tre agenti della DIGOS di fronte al binario 10, tenta una reazione impugnando la pistola ma viene fermata, e incomincia a gridare probabilmente per mettere in fuga altri brigatisti che si tenevano a distanza di sicurezza, affermando di essere Natalia Ligas e dichiarandosi prigioniera politica. Nella sua borsetta vengono trovati due milioni di lire, una pistola calibro 38, un pacchetto di sigarette Marlboro ricolmo di proiettili e documenti importanti. Pur con la chiusura di tutte le uscite, il blocco dei treni e il controllo di tremila persone, gli altri brigatisti riescono a fuggire.. L'arresto non avviene per caso, dal momento che gli uomini dell'antiterrorismo erano sulle sue tracce e la stavano seguendo.\nUna settimana dopo il suo arresto, il 21 ottobre 1982, un commando brigatista, composto da Clotilde Zucca, Marcello Ghiringhelli, Antonio Chiocchi, Francesco Pagani Cesa, Antonio Marocco e Teresa Scinica ed altri compie una rapina in una filiale del Banco di Napoli a Torino. Nel corso della rapina vengono uccise le guardie giurate Antonio Pedio e Sebastiano d'Alleo. Accanto ai loro corpi viene fatto ritrovare un volantino di rivendicazione in cui si dichiara che la spietata esecuzione \u00e8 dovuta al pentimento ed alla collaborazione della \u00ab\"belva Ligas\"\u00bb, definita \u00ab\"infame infiltrata dei Carabinieri\"\u00bb.Il 22 ottobre un gruppo brigatista romano compie un'altra rapina ai danni di una compagnia di assicurazioni di via Arezzo 54, lasciando un volantino contenente altre minacce per la Ligas.\nPochi giorni dopo, al processo Moro che si sta svolgendo proprio a Torino, la Ligas viene messa in una gabbia separata da quella dei brigatisti del Partito Guerriglia. \"Angela\", che vorrebbe stare con gli altri, con voce strozzata prova a leggere un documento (\u00ab\"Un'autocritica \u00e8 necessaria...\"\u00bb) per negare l'accusa rivoltale di essere un'infiltrata ma gli altri militanti, in segno di disprezzo, chiedono di uscire dall'aula. Il rischio, secondo la prassi bierre, \u00e8 che venga \"condannata a morte\". Tuttavia la diffidenza dura poco, sino a quando Antonio Marocco non viene arrestato e non inizia a collaborare con i magistrati. A questo punto, dopo Renato Curcio, Alberto Franceschini e Mario Moretti (del Partito Militarista), Natalia Ligas viene riaccolta anche da Franco Bonisoli, a capo del Partito Guerriglia, con cui si scambia carezze e sorrisi dopo le minacce di morte ricevute nei giorni precedenti. \nLa strage del Banco di Napoli, ascrivibile alla condizione di allucinazione e delirio in cui era precipitato il gruppo del Chiocchi (in seguito nel 1983 Antonio Chiocchi si dissocia) e alla fattiva manipolazione di Marocco (sin dal primo momento delatore e collaboratore) costituisce oggettivamente anche un punto di svolta della teoria e della pratica brigatiste, sintetizzato in un documento elaborato nel carcere di Palmi e pubblicato nel gennaio del 1983. In esso si dichiara concluso il processo cominciato nel 1970 ma non superata la necessit\u00e0 del ricorso alla lotta armata. Tale documento non \u00e8 mai stato sottoscritto dalla Ligas.\nPi\u00f9 in dettaglio, Antonio Marocco rivela che Antonio Chiocchi aveva deciso di rapire Natalia Ligas perch\u00e9 ogni volta che questa partecipava a un'azione arrivavano sempre i carabinieri che per\u00f2 non riuscivano mai ad arrestarla. Il piano era di sequestrarla per diverse settimane e, nel frattempo, emanare alcuni comunicati. Il sequestro sarebbe dovuto avvenire il giorno dopo il suo arresto. Il provvidenziale intervento della polizia avrebbe convinto ulteriormente il Chiocchi della natura di spia della Ligas. Da l\u00ec, l'idea della strage:\u00ab\"Un fatto gravissimo\"\u00bb commenter\u00e0 Curcio, \u00ab\"la classica goccia che fa traboccare il vaso, almeno per me\"\u00bb. \nPer la sua partecipazione a molteplici azioni armate, tra cui il rapimento e l'uccisione di Aldo Moro, e all'attivit\u00e0 complessiva delle Brigate Rosse verr\u00e0 condannata a diversi ergastoli e anni di carcerazione. \nLe accuse di pentimento e collaborazione rivolte alla Ligas non trovano alcun riscontro negli atti giudiziari o investigativi, sono state smentite da lei stessa in ogni possibile occasione, dopo un primo momento dai suoi stessi compagni che con un'\"inchiesta interna\" brigatista in carcere l'ha subito riconosciuto come non responsabile e infine da quelli rimasti fuori dal carcere.\nIl carcere di una \u00abirriducibile\u00bb.\nNel 1986, durante il processo Peci, di fronte all'accusa del PM rivolta a Giovanni Senzani di essere un infiltrato, Natalia Ligas difende quest'ultimo, gridando ai giornalisti quanto sia \"\u00abevidente che non si sta attaccando un compagno, ma si fa una provocazione verso la ripresa potente della guerriglia metropolitana\u00bb\".\nNel 1988, contro Curcio e Moretti che hanno sancito la conclusione dell'esperienza delle Brigate Rosse, Natalia Ligas dichiara: \u00ab\"Curcio e Moretti, da anni estranei al movimento rivoluzionario di classe, vogliono trattare la resa delle BR per produrla come merce di scambio e per potersi riciclare all'esterno. Nessuno oggi, e tantomeno Moretti e Curcio, pu\u00f2 arrogarsi il diritto di parlare a nome di tutti i prigionieri e neppure di tutta l'esperienza rivoluzionaria. Soprattutto Curcio, ben conosciuto nei salotti radical chic della borghesia con le sue iniziative culturali\"\u00bb.\nNel maxiprocesso BR per insurrezione del 1989, legge un lungo comunicato in cui dichiara che \"\u00abquesto processo \u00e8 stato istruito col preciso intento di attaccare l'espansione del movimento rivoluzionario guerrigliero di cui qui dentro, adesso, si vorrebbe celebrare il funerale, insieme a tutta l'esperienza rivoluzionaria di questi vent'anni\u00bb\".\nNel 1992 \u00e8 stata trasferita nella casa circondariale di Messina, soggetta al regime di massima sicurezza (cosiddetto \"carcere duro\"): non pu\u00f2 studiare, n\u00e9 avere contatti con i volontari carcerari, oltre a stare in cella da sola; le \u00e8 concessa una sola visita esterna, ogni due o tre mesi, con la sorella. Quando questa muore, nel 1996, le viene impedito di partecipare al suo funerale.\nNel 1996 scrive una lettera a Carlo Taormina, difensore di Domenico Pittella, dicendo che quest'ultimo non aveva niente a che fare con le Brigate Rosse e che il contatto con lui, ignaro della sua reale identit\u00e0, era avvenuto unicamente nella circostanza del soccorso; a tal proposito lo ringrazia per averle salvato la vita.\nSempre nel 1996, il suo difensore dichiara che \u00ab\"La Ligas \u00e8 ostaggio dello Stato. Il trasferimento si \u00e8 rivelato alla lunga punitivo perch\u00e9 la detenuta non ha mai parlato, n\u00e9 abiurato il suo passato\"\u00bb. Anche Ferdinando Imposimato si schiera per un allentamento delle misure punitive (\u00ab\"Mi stupisce che ancora oggi esistano trattamenti differenziati fra politici dissociati e irriducibili\"\u00bb), cos\u00ec come Giuliano Pisapia (\u00ab\"\u00c8 ora di tornare alla normalita' sia a livello legislativo che da un punto di vista del trattamento carcerario anche nei confronti di chi ha scelto di non abiurare il proprio passato\"\u00bb).\nLa liberazione.\nDopo aver ottenuto alcuni permessi premio, a partire dal 1998, nonostante non si sia mai dissociata, dal 2000 inizia ad usufruire di misure alternative alla carcerazione attraverso il lavoro esterno e, in seguito, della semilibert\u00e0. Dal 2009 \u00e8 tornata in libert\u00e0, avendo terminato di scontare la sua pena.\nNel 2013, in seguito alla morte di Prospero Gallinari, \u00e8 tra i promotori della presentazione di un suo libro e tra i fimatari dell'eventi teso a ricordarlo:\u00ab\"La sua scomparsa ha suscitato profonda impressione nella sinistra antagonista, perch\u00e9 la coerenza etica e la trasparenza politica della sua vicenda umana erano note a tutti, e avevano conquistato il rispetto delle vecchie e delle nuove generazioni. Ciononostante, l\u2019imbarazzo delle classi dominanti verso questa ondata spontanea di cordoglio, si \u00e8 presto mutato in aperto fastidio. Le polemiche seguite al funerale di Coviolo hanno parso confermare che in Italia non solo la riflessione sulla storia, ma nemmeno i sentimenti collettivi possono esprimersi in libert\u00e0. Per questi motivi, abbiamo pensato di costruire una nuova occasione di ricordo per Prospero Gallinari. Abbiamo pensato che presentare il suo libro, ascoltare le sue parole, ragionare sulla sua vita, possa costituire non solo un contributo alla memoria delle classi subalterne, ma anche, e semplicemente, un atto politico di libert\u00e0. Si tratta di dire basta all\u2019appetito insaziabile della storia dei vincitori. E di riconsegnare a ciascuno di noi l\u2019autonomia dei giudizi, contro i ricatti che comprimono i ricordi e le speranze, inquinando le immagini e i pensieri.\"\u00bb"}
{"id": "1777143", "revid": "1543377", "url": "https://it.wikipedia.org/wiki?curid=1777143", "title": "Speleologia subacquea", "text": "La speleologia subacquea \u00e8 l'attivit\u00e0 praticata per la visita, l'esplorazione e lo studio di ambienti sommersi naturali od artificiali.\nGli ambienti naturali sono le grotte sommerse marine o di acqua dolce, gli ambienti artificiali sono le miniere allagate, le cisterne, le condotte e tutte le strutture costruite dall'uomo prevalentemente per sfruttamento del sottosuolo e per approvvigionamento idrico.\nGrotte sommerse.\nLe grotte sommerse sono generalmente degli ambienti creati per l'azione delle piogge, meteorismo pluviale, e il conseguente scioglimento della roccia prevalentemente calcarea. Questa azione, denominata carsismo, si svolge in periodi di tempo lunghissimi, milioni di anni, quando tali ambienti sono al di sopra del livello delle acque. Successivamente per il disgelo o bradisismo, in ambienti marini, o per allagamenti, in superficie, nel sottosuolo, in ambienti montani o lacustri, l'acqua invade gli spazi creati dando vita a quelle che comunemente vengono chiamate appunto grotte sommerse. Altri tipi di grotte sono comunque creati anche da altre azioni, frane o fessurazioni di roccia diversa, granito, trachite, basalto etc., a seconda delle caratteristiche geomorfologiche della zona.\nAmbienti artificiali.\nMiniere.\nPer lo sfruttamento del sottosuolo, quindi prelievo di materiale roccioso e relativi minerali, vengono creati ambienti artificiali anche molto profondi e vastissimi. Per le relative caratteristiche del sottosuolo spesso sono presenti falde acquifere che renderebbero inaccessibili tali ambienti, i quali vengono mantenuti asciutti con l'azione di pompe o idrovore. In seguito per l'esaurimento delle vene di minerale e la conseguente interruzione dell'attivit\u00e0 estrattiva e quindi del mantenimento dei livelli di acqua, le miniere una volta abbandonate diventano in gran parte degli ambienti sommersi vastissimi usati spesso anche per l'approvvigionamento idrico.\nAcquedotti, condotte e cisterne.\nAllo stesso modo gli acquedotti creati gi\u00e0 in epoca romana ma anche medioevale con relative condotte, cisterne ed innumerevoli scavi nel sottosuolo, ma anche costruzione di fortificazioni con relative segrete, hanno dato vita ad ambienti sommersi. In questo caso l'attivit\u00e0 viene anche chiamata speleologia urbana subacquea o \"speleoarcheologia subacquea\".\nAddestramento.\nPer la particolare complessit\u00e0 di tale attivit\u00e0, e per i rischi connessi, per praticare la speleologia subacquea \u00e8 necessario un addestramento specifico suddiviso in varie fasi.\nBisogna prima imparare e acquisire una buona esperienza delle tecniche d'immersione subacquea, ottenere almeno dei brevetti di livello avanzato delle didattiche per la subacquea.\nSuccessivamente bisogna frequentare un corso di speleologia terrestre o di superficie, presso una associazione speleologica riconosciuta, ed infine partecipare ad un corso di speleologia subacquea tenuto da istruttori qualificati ed esperti."}
{"id": "1777144", "revid": "729019", "url": "https://it.wikipedia.org/wiki?curid=1777144", "title": "Caserma Roberto Bandini", "text": "La caserma Bandini \u00e8 un edificio situato in piazza Amendola a Siena\nStoria.\nIl complesso militare, comprendente quattro palazzine principali disposte intorno ad un vasto piazzale rettangolare e una serie di capannoni e di annessi in fregio al viale interno posteriore, venne realizzato nel 1937 con intitolazione al gen. Alfonso Lamarmora ed entrata principale sull'allora piazza Vittorio Emanuele III.\nAll'interno del \"vasto, armonico, ardito programma dell'amministrazione podestarile\" , il nuovo insediamento militare risolveva l'annoso problema dell'accasermamento del Presidio a Siena, fino ad allora dislocato in locali \"ristretti, malsani, indecorosi\" , all'interno di ex-conventi o di vecchi stabili dislocati in punti diversi e spesso distanti della citt\u00e0.\nIl problema viene posto in maniera decisa nel 1927, quando il Comune di Siena avanza una prima, vana richiesta, al Ministero dell'Interno di considerare la costruzione della nuova caserma come opera di risanamento edilizio urbano. La richiesta di fondi viene respinta anche dal ministero della Guerra, che pure in un primo momento si era mostrato disposto ad accollarsi una parte considerevole della spesa.\nNel 1929, dunque, il Comune si trova nella necessit\u00e0 di sostenere quasi per intero la spesa di realizzazione del nuovo complesso militare, cedendo gratuitamente il terreno per la costruzione, obbligandosi ad acquistare le vecchie caserme con l'impegno di reimpiegare il prezzo di stima per la nuova costruzione ed infine contribuendo con una cifra di \u00a3\u00a07.650.000.\nPer la realizzazione del progetto di massima fornito dal Ministero della Guerra, comprendente un gruppo di fabbricati distribuiti intorno ad un vasto cortile rettangolare, si poneva inoltre la necessit\u00e0 di inglobare nell'area prescelta, nei pressi di porta Camollia, il campo di Tiro della Societ\u00e0 mandamentale di Tiro a Segno, che venne cos\u00ec ad essere spostato nella zona presso la via di Pescaia, sempre a poca distanza da Porta Camollia.\nIl materiale di splateamento dell'area per la nuova caserma venne usato come rinterro per il piano di fondo del nuovo campo sportivo del Rastrello.\nNel piano regolatore attualmente in vigore, la caserma \"Roberto Bandini\" \u00e8 oggetto di un Progetto Norma secondo il quale l'area militare dovrebbe essere destinata a nuove sedi universitarie, residenze, servizi e attrezzature di uso pubblico, divenendo, per la sua ottima posizione appena fuori del centro storico, per i collegamenti previsti con la stazione e le fonti di Pescaia - a loro volta recuperate come sedi museali - uno dei principali poli della citt\u00e0.\nArchitettura.\nEsterno.\nLa vasta area militare, che ospita il 186\u00ba Reggimento paracadutisti \"Folgore\" \u00e8 delimitata dalla via G. Mameli, dalla piazza e dal viale G. Amendola, dalla via Martiri della caserma Lamarmora ed infine dalla via C. Pisacane; la caserma, inserita all'interno del perimetro, prospetta con lunghe facciate imponenti sulla via G. Mameli e sul viale Amendola.\nChiuso all'interno del muro di cinta e schermato da alberi, il complesso non ha rapporto con i fabbricati posti sul lato opposto delle strade: sulla piazza Amendola, dove si apre l'ingresso della caserma, ha di fronte il parco con la Piscina comunale, recintato, mentre poche abitazioni private sorgono nel primo tratto della via Martiri della caserma Lamarmora.\nAll'interno del perimetro militare recintato, la caserma comprende un gruppo di quattro fabbricati principali, destinati al comando e alla truppa, distribuiti intorno al vasto cortile rettangolare per le esercitazioni ed una serie di fabbricati secondari, capannoni con i magazzini ed i servizi, in fregio alle due strade interne retrostanti.\nSulla piazza Amendola prospetta la palazzina comando con l'ingresso al Circolo Ufficiali, collegata, tramite il muro di cinta in laterizio a vista con spessa cimasa e alta zoccolatura in travertino, a sinistra ad un annesso e quindi alla palazzina dei dormitori, a destra al basso fabbricato del corpo di guardia e quindi alla seconda palazzina per la truppa denominata Folgore, disposta in angolo con il viale Mameli.\nL'ingresso alla caserma \u00e8 chiuso sulla piazza da una cancellata in ferro; una seconda cancellata sbarra l'accesso al piazzale delle esercitazioni dopo il breve percorso aperto tra il fabbricato del corpo di guardia ed il fianco della palazzina comando, quest'ultimo segnato al centro del pian terreno da una spessa incorniciatura in travertino, sorta di portale-monumento affiancato da due targhe celebrative in bronzo e preceduto da due brevi scalini che fungono da basamenti per i due bossoli laterali e per il plinto del busto bronzeo del Bersagliere al centro.\nInterno della caserma.\nAll'interno del complesso, i quattro edifici che in maniera perfettamente simmetrica chiudono il piazzale delle esercitazioni - le due palazzine per la truppa sui lati brevi, la palazzina degli uffici affiancata da ali porticate e la palazzina del comando sui lati lunghi - presentano indistintamente un semplice impianto scatolare molto sviluppato in senso longitudinale ed affidano alla abbondante presenza del travertino (zoccolature, cornicioni, fasce verticali, profilature ed inserti) la caratterizzazione in chiave rappresentativa delle lunghe facciate in laterizio a vista ritmate da file regolari di aperture rettangolari.\nPalazzina di destra.\nLa palazzina sulla destra, destinata alla truppa e posta in angolo con il viale Mameli, si presenta elevata su tre piani fuori terra e scandita tramite fasce verticali in travertino in cinque settori, pi\u00f9 stretti i due alle estremit\u00e0 e pi\u00f9 ampio quello centrale, di cui quest'ultimo, inoltre, maggiormente caratterizzato da un quasi totale rivestimento in travertino su cui campeggia la scritta \"Folgore\". Sulla facciata posteriore, che prospetta direttamente sul viale, viene riproposta la medesima scansione in cinque settori scalati fra loro e l'accentuazione in senso rappresentativo della parte centrale che, leggermente avanzata rispetto alle ali, presenta un rivestimento basamentale di altezza doppia rispetto agli altri settori e una larga fascia centrale in travertino su cui si aprono le due finestrature sfalsate di illuminazione del vano scala.\nLa seconda palazzina per la truppa, posta esattamente di fronte alla \"Folgore\", risulta identica per impianto e caratteristiche delle facciate principali, nuovamente spartite in cinque settori, inquadrate da fasce in travertino e delimitate dall'alta zoccolatura e dallo spesso cornicione in notevole aggetto. Varia tuttavia il trattamento del settore centrale, che appare in questo caso completamente rivestito in travertino.\nIl fabbricato posto sul fondo del piazzale, esattamente di fronte all'entrata, si distingue invece dagli altri per l'elevazione di soli due piani fuori terra e per la presenza di due ali ad un solo piano con portico antistante a cinque fornici, totalmente rivestito in travertino e recante sulle due architravature le scritte \"Impeto e Ardire\" e \"186\u00ba Reggimento Paracadutisti Folgore\".\nPalazzina centrale.\nLa palazzina centrale, scandita da grandi finestrature con profili in travertino, ospita in un vano a pian terreno la cappella, segnalata in facciata per la piccola tettoia in legno e laterizio sul lato destro dell'entrata, a protezione di due campane.\nPalazzina comando.\nLa palazzina comando, nella quale \u00e8 stato possibile effettuare un limitato sopralluogo, sorge a sinistra dell'ingresso alla caserma e si eleva su tre piani fuori terra.\nEsterno.\nSul piazzale per le esercitazioni il fronte in laterizio a vista, scandito da una fitta successione di aperture rettangolari, appare delimitato alle estremit\u00e0 da fasce in travertino, sottolineato da un'alta zoccolatura e coronato da uno spesso cornicione modanato che funge da gronda in aggetto, ambedue nuovamente in travertino; di dimensioni ridotte rispetto ai due dormitori, la facciata \u00e8 divisa mediante fasce verticali in travertino in tre settori, di cui quello centrale pi\u00f9 ampio e leggermente avanzato.\nA pian terreno, le aperture sono tutte incorniciate da fasce in travertino di notevole ampiezza, mentre ai piani superiori gli inserti sono limitati al davanzale delle finestre, unificato per\u00f2 in un'unica fascia per le finestre al primo piano del settore centrale.\nInterno.\nL'ingresso alla palazzina, aperto fuori asse di simmetria, immette in un atrio pavimentato in marmo dal quale si sviluppa sulla sinistra la scala a tre rampe di collegamento con i piani superiori e a destra l'ingresso al Circolo Ufficiali, dotato anche di ingresso indipendente dalla piazza G. Amendola.\nAl primo piano, disimpegnato da un corridoio centrale sviluppato per l'intera lunghezza del fabbricato e illuminato a due finestre aperte alle estremit\u00e0, si trovano gli uffici, pavimentati in parquet, mentre il piano superiore \u00e8 destinato in parte ad abitazione del comandante.\nSu piazza Amendola la palazzina del comando presenta una facciata decisamente caratterizzata in chiave monumentale, con la divisione in cinque settori, con un maggiore avanzamento del settore centrale segnato a sua volta da una larga fascia in travertino, con il totale rivestimento in travertino del piano terreno e con la presenza del pronao, sempre in travertino, con quattro pilastri circolari davanti all'ingresso.\nQuest'ultimo appare inoltre leggermente rialzato rispetto al piano stradale e preceduto quindi da una breve scalinata ancora una volta in travertino inquadrata da plinti semicircolari con sfere. Sullo spesso architrave del pronao \u00e8 posta la scritta di intitolazione della caserma, le cui lettere in bronzo, nonostante il perfetto carattere anni '30, sono di recente apposizione. Maggior cura \u00e8 posta anche nella tessitura del paramento in laterizio, che intorno alle finestre dei settori laterali forma delle scalettature a mo' di bugnato.\nAll'interno, il Circolo Ufficiali con il soggiorno, il bar, la biblioteca ed altre sale presenta un carattere \"rustico\" con le pavimentazioni in cotto, le cancellate interne in ferro battuto, la presenza di pareti e arcate in muratura in mattoni a vista."}
{"id": "1777148", "revid": "125250712", "url": "https://it.wikipedia.org/wiki?curid=1777148", "title": "Un nuovo bacio", "text": "Un nuovo bacio \u00e8 un brano musicale scritto da Vincenzo D'Agostino, composto da Gigi D'Alessio ed interpretato dallo stesso D'Alessio in duetto con Anna Tatangelo.\nIl brano viene inserito in \"Uno come te\", album di D'Alessio, e l'anno successivo in \"Attimo x attimo\", lavoro d'esordio della Tatangelo."}
{"id": "1777153", "revid": "1516566", "url": "https://it.wikipedia.org/wiki?curid=1777153", "title": "Guttuari", "text": "I Guttuari o Guttuario o Guttuari de Castello, erano una nobile famiglia astigiana che si svilupp\u00f2 grazie al commercio ed al prestito di denaro su pegno in tutta l'Europa occidentale medievale.\nApparteneva a quel gruppo di famiglie mercatali conosciute come casane che contribuirono con le loro ricchezze a far diventare la citt\u00e0 di Asti uno dei liberi Comuni medievali pi\u00f9 importanti del nord Italia.\nSignori, in pi\u00f9 tempi, di Cossano Belbo, Santo Stefano Belbo, Neviglie, Corticelle, Refrancore, Tigliole, Masio, Quattordio, Agliano Terme, Belvedere, Cisterna d'Asti, Castelnuovo Calcea, di parte ghibellina, fondarono per opera di Ruffino Guttuario la fazione di \"Becchincinere\", che si oppose alla fazione guelfa capeggiata dai Solaro; in uno dei continui scontri tra fazioni Oliverio Guttuario perse la vita, scatenando faide e rivalse che portarono all'esilio della famiglia e dei suoi sostenitori nel 1314.\nNel 1339, i Guttuari con l'aiuto di Giovanni II Paleologo Marchese del Monferrato, penetrarono in citt\u00e0 assumendone il controllo ed esiliando i Solari.\nLe origini.\nI Guttuari svilupparono la propria attivit\u00e0 commerciale e feneratizia nel XIII secolo, infatti gi\u00e0 nel 1221 possedevano alcuni banchi a Genova. Ben presto diventarono finanziatori dei Savoia principalmente di Amedeo V e Filippo d'Acaia.\nLa vera svolta commerciale fu quella di aprire un banco in compropriet\u00e0 con gli Isnardi a Besan\u00e7on, vera tappa obbligata per tutti coloro che intendevano raggiungere dal Piemonte le fiere della Champagne o quelle delle Fiandre.\nPer quasi tutto il XIV secolo il banco di Berna fu esclusiva propriet\u00e0 della famiglia.\nLo sviluppo economico diede maggiore visibilit\u00e0 alla famiglia e di conseguenza molti suoi membri furono investiti di importanti cariche pubbliche:\nNel XVI secolo Giovanni Guttuario spos\u00f2 Lucrezia Prandone, pronipote del valoroso Matteo Prandone capitano delle milizie astesi che perse la vita durante l'assedio della citt\u00e0 ad opera di Fabrizio Maramaldo nel 1526.\nNel 1713 Galvagno Guttuario, ultimo discendente della famiglia ed infeudato anche del feudo di Belvedere (1697, 13 luglio), fece testamento in favore della famiglia Inviziati, in cui la zia Laura Guttuari si era accasata sposandone il primogenito Antonio.\nIl consorzio dei \"De Castello\".\nNel XIII secolo i Guttuari si allearono con le famiglie ghibelline degli Isnardi e dei Turco.\nLa prima alleanza fu suggellata tra i Guttuari e gli Isnardi ed in un secondo tempo si unirono anche i Turco.\nIl sodalizio fu cos\u00ec stretto che implic\u00f2 unioni oltre che militari anche commerciali e carnali al punto tale che il Comune sul finire del XIII secolo dovette intervenire giuridicamente a riconoscere il nuovo Consorzio famigliare.\nNel 1297, in seguito alle lotte civili, i Guttuari con i loro alleati sconfissero i guelfi Solaro e si impossessarono del \"Catrum Vetus\" (Castelvecchio), simbolo del potere temporale della citt\u00e0, trasformandolo in una cittadella fortificata. \nA ricordo di questa gloriosa impresa l\"Hospitium\" tra le tre famiglie ghibelline venne denominato \"De Castello\".\nNel castello di Mont\u00e0 d'Alba, feudo degli Isnardi, esiste un'iscrizione trascritta dal Boatteri nel II volume della sua \"Raccolta\" che narra delle leggendarie origini delle tre famiglie e della loro comune discendenza:\nTRINARIA DOMUS DE CASTELLO\nEX ISNARDO GUTTUARIO TURCHO\nFRATTRIBUS\nTER GEMINA BELLI FULMINA\nREIPUBLICAE DATURA\nASTENSI IN SOLO FELICITER AD LAUREAS\nFIGIT RADICES\nLa critica moderna non ha mai avallato questa tesi, basata sulle false notizie del memoriale apocrifo di Raimondo Turco, compilato nel XVI secolo dal frate Filippo Malabayla.\nLe abitazioni dei Guttuari.\nNiccola Gabiani afferm\u00f2 che le abitazioni della famiglia erano presenti in Asti sull'attuale piazza Statuto a poche centinaia di metri da piazza San Secondo.\nAncora secondo il Gabiani, nel 1304, il partito guelfo dei Solaro, rientrato in Asti con i favori del popolo, sconfisse e cacci\u00f2 il consorzio ghibellino dei De Castello.\nPer rappresaglia i guelfi, demolirono le abitazioni, appartenenti alla famiglia Guttuari.\nSempre secondo il Gabiani, la Societ\u00e0 del Popolo di Asti, con una delibera politica, viet\u00f2 la ricostruzione della zona, determinando che sul sito non si sarebbe mai pi\u00f9 edificato.\nLa piazza venutasi cos\u00ec a creare, sarebbe stata utilizzata per il mercato delle ortaglie, pollame e ferrivecchi.\nAlla demolizione della zona, scamp\u00f2 solamente la parte basale della torre che rimase mozzata fino al 1898, anno in cui il proprietario fece costruire il coronamento merlato.\nSecondo Gianluigi Bera, piazza Statuto, costitu\u00ec fin dai primi secoli del Medioevo uno dei pi\u00f9 importanti poli mercatali cittadini e in origine era denominata \"piazza dei porci\" o \"del fieno\" o \"del vino\", la torre non appartenne mai ai Guttuari, bens\u00ec alle famiglie Bertramenghi e Scarampi.\nA conferma di ci\u00f2 alcune carte della Certosa di Valmanera contengono atti di propriet\u00e0 che attestano che gi\u00e0 intorno al 1260/1270, \"ante merchatum feni\" (\"davanti al mercato del fieno\"), esisteva una torre in condominio delle due famiglie.\n\u00c8 probabile che la zona dei Guttuari a cui si rifer\u00ec il Gabiani si collochi sempre in Piazza Statuto, ma pi\u00f9 a nord, al confine con Piazza San Secondo, questo perch\u00e9, al momento del loro insediamento, risultano gi\u00e0 installate nella zona, le famiglie Bertramenghi, Scarampi, Pallio, De Mercato, Lorenzi.\nA conforto di ci\u00f2 vengono gli Statuti del Comune di Asti che nel capitolo 47 della seconda Collazione, parlano di \"\u2026per miram turri Gutuariorum usque ad Canonicam Causarum\u2026\" , cio\u00e8 la torre dei Guttuari che \u00e8 in linea retta con il Palazzo dei tribunali (collocato appunto al confine tra piazza Statuto e piazza San Secondo).\nStemma.\nL'aquila \u00e8 una figura araldica naturale femminile. Ispirata dall'aquila dell'impero romano, venne ripristinata da Carlo Magno e divenne il simbolo dell'impero.\nVenne adottata come simbolo da molti nobili che parteggiarono per l'imperatore; non a caso gli Alfieri, i Turco, i Guttuari e gli Isnardi, partigiani dell'imperatore l'avevano come simbolo araldico. \nScudo: d'argento, all'aquila di nero\nCimiero: il capo e collo dell'aquila \nMotto: (\"Invidio chi \u00e8 amato\")"}
{"id": "1777157", "revid": "224230", "url": "https://it.wikipedia.org/wiki?curid=1777157", "title": "Alekos Panagulis", "text": ""}
{"id": "1777161", "revid": "110157", "url": "https://it.wikipedia.org/wiki?curid=1777161", "title": "Il gran Tamerlano", "text": "Il gran Temerlano \u00e8 un'opera seria in tre atti del compositore ceco Josef Myslive\u010dek su libretto di Agostino Piovene.\nL'opera fu rappresentata per la prima volta il 26 dicembre 1771 al Teatro Regio Ducale di Milano, inaugurando la stagione del carnevale nella citt\u00e0 lombarda. \"Il gran Tamerlano\" ebbe successo, tant'\u00e8 che Myslive\u010dek stesso ne fa menzione in una lettera che invi\u00f2 a Padre Martini datata 7 gennaio 1772.\nRappresentazioni in tempi moderni e registrazioni.\nIl dramma del \"Divino Boemo\" fu messo in scena in tempi moderni solamente due volte, ambedue in lingua ceca sotto il nome di \"Tamerlan\". La prima venne messa in scena in versione integrale negli anni '60 del Novecento al Teatro Nazionale di Brno Mentre la seconda volta venne rappresentato in una versione ridotta (senza i recitativi secchi e alcune arie, nonch\u00e9 decurtato di alcuni personaggi) nel 1977 al Teatro Nazionale di Praga sotto la direzione di Josef Kuchinka."}
{"id": "1777165", "revid": "44627", "url": "https://it.wikipedia.org/wiki?curid=1777165", "title": "FNAC", "text": ""}
{"id": "1777174", "revid": "110157", "url": "https://it.wikipedia.org/wiki?curid=1777174", "title": "Garage Fiat", "text": "Il Garage Fiat \u00e8 un edificio situato in viale Vittorio Veneto 41 a Siena.\nStoria.\nTra l'ottobre 1921 ed il settembre 1922 l'architetto senese Bettino Marchetti redige tre differenti progetti per il nuovo fabbricato ad uso di Garage FIAT prospiciente il viale Vittorio Veneto.\nStabilendo fin da principio la necessit\u00e0 di dividere l'edificio in due momenti distinti - con un corpo ed un affaccio principali sul viale, dove ricavare uffici e negozi, ed un settore sviluppato sul retro come grande, unico vano di deposito per le autovetture - l'inusuale tipologia del garage viene risolta richiamandosi ai modelli delle stazioni ferroviarie, con un fabbricato centrale elevato su due piani affiancato da due ali ad un solo piano scandite da una serie di arcate ribassate.\nTra il corpo principale e le ali, due passaggi laterali, segnalati dalle scritte \"\"FIAT\" e \"SITA\" e da pilastri sporgenti sovrastati da gruppi plastici, immettevano nel grande vano retrostante.\nLa regolare scansione di aperture centinate dei due piani della facciata tergale veniva interrotta nel settore all'estremit\u00e0, fuori asse di simmetria, dall'inserimento di una sorta di torretta costituita dall'avanzamento di due lesene che, prolungate oltre il livello della copertura, affiancavano il breve attico su cui campeggiava la scritta \"FIAT\"\", ed al pian terreno il grande fornice architravato di ingresso principale al vano per le autovetture, sovrastato dal finestrone tripartito del primo piano.\nMentre nella seconda soluzione il fronte sul viale viene riproposto con la sola variazione dell'aggiunta di un piano sui corpi laterali, nel progetto definitivo, presentato in data 30 ottobre 1922 e subito approvato, il motivo della torretta veniva trasformato in un unico grande fornice di ingresso chiuso da una cancellata in ferro battuto e trasferito al centro del fronte principale, a sua volta affiancato da due ali scandite da arcate a tutto sesto.\nMotivi decorativi erano previsti nel fregio sovrastante le ali e, oltre che nella lunetta, nello spazio tra la ghiera dell'arcone centrale e la balaustrata della terrazza di copertura.\nRealizzato apportando piccole variazioni rispetto al progetto, l'edificio mantenne la sua destinazione originaria fino agli anni ottanta; nel febbraio 1989 venne iniziato un pesante intervento di ristrutturazione su progetto dell'arch. Manganelli che ha trasformato l'ex-garage in un edificio ad uso commerciale e per uffici, terminato nel 1997.\nArchitettura.\nA tutt'oggi inedito, il fabbricato sorge lungo il viale di circonvallazione che conduce alla piazza S. Domenico scorrendo intorno alla Fortezza Medicea.\nL'edificio si confronta dunque con la monumentale presenza della fortezza, dalla quale mutua l'uso del paramento in laterizio a vista, e si distingue dalla edilizia circostante per la inconsueta tipologia ed il particolare linguaggio architettonico, in bilico tra neo-medievalismo e liberty.\nEsterno.\nDi impianto rettangolare, l'edificio si compone di un corpo principale ad un solo piano fuori terra, e di un corpo secondario, elevato su due piani sul retrostante viale C. Battisti, destinato in origine al deposito per le autovetture.\nIl fronte principale, caratterizzato dalla zoccolatura e da numerosi inserti in travertino, appare impostato in maniera perfettamente simmetrica: alla torretta centrale, nella quale si apre il fornice d'ingresso all'interno di una arcone fortemente strombato, si affiancano le due ali coperte a terrazza ed aperte da finestre centinate alle estremit\u00e0 e da una serie di tre arcate centrali impostate su lesene con capitelli tuscanici in travertino.\nNella forte strombatura dell'arcone d'ingresso, la cui imposta \u00e8 sottolineata da fasce in travertino, si susseguono cornici in terracotta a modanatura semplice, a palmette e a ovuli, mentre la ghiera in mattoni a vista \u00e8 delimitata all'esterno da una cornice in travertino ornata di piccole dentellature. Superiormente, un cornicione modanato sempre in travertino sottolinea la balaustrata di chiusura della terrazza superiore, segnata agli spigoli da pilastri in mattoni con cimasa in travertino.\nLa lunetta al di sopra dell'ingresso \u00e8 occupata da una decorazione pittorica il cui soggetto neo-medievale (la lupa romana inquadrata da due stemmi e sovrastata dallo stendardo di Siena brandito da uno dei gemelli) \u00e8 risolto con un graficismo di tarda provenienza liberty. Di medesima ispirazione appare la cancellata di chiusura, in ferro battuto, nella quale alla rigida verticalit\u00e0 delle lance si accostano motivi sinuosi e vegetali.\nPi\u00f9 uniforme appare la facciata tergale, nella quale la cortina in laterizio si svolge continua, movimentata soltanto dalla diversa tessitura dei mattoni sugli archi delle ampie aperture, nella fascia marcapiano, nella fascia scanalata orizzontale che lega tra loro le grandi finestre del primo piano all'altezza dell'imposta degli archi, infine nel cornicione di coronamento superiore, in leggero aggetto e preceduto dal motivo a dentelli dei mattoni posti per coltello.\nI motivi decorativi in mattoni corrono continui anche sulle facciate laterali, dove si evidenzia la diversa caratterizzazione dei due settori costituenti l'edificio, nettamente differenti l'uno dall'altro.\nLo stretto fianco del corpo principale, aperto da due finestre centinate e segnato in alto dal cornicione in travertino, si attesta alla facciata laterale, leggermente avanzata, del secondo settore interamente in laterizio, alleggerita dai motivi decorativi gi\u00e0 presenti nella facciata posteriore e da altri motivi sempre ottenuti variando la disposizione del materiale costruttivo, come il lungo inserto di mattoni a dente di sega sotto la fascia marcapiano, di fasce di mattoni in verticale sotto il cornicione e da un fastigio centrale dove presumibilmente dovevano trovare posto, in origine, scritte pubblicitarie o interventi decorativi.\nLe grandi aperture, sviluppate per l'altezza di due piani interni ricavati con la recente ristrutturazione, sono chiuse da infissi in ferro verniciato, presenti anche nelle arcate del fronte principale.\nInterno.\nL'interno presenta una veste ristrutturata in modo piuttosto anonimo e una distribuzione degli ambienti completamente trasformata rispetto a quella originaria: oltre al rifacimento delle pavimentazioni, all'abbattimento di tramezzature e alla sostituzione di tutti gli infissi, \u00e8 stata infatti aumentata la superficie utile ricavando dei piani ammezzati mediante strutture metalliche e prefabbricate e creati nuovi corpi scala.\nI vani in cui l'immobile \u00e8 stato diviso sono occupati da negozi e da uffici privati, con ingresso sia dal viale Vittorio Veneto che dal viale Montesanto; l'ala di destra \u00e8 per intero adibita a sede di una filiale bancaria, con ingresso dal viale Vittorio Veneto.\nVarcata la cancellata d'ingresso, si aprono, sulla destra del piccolo atrio pavimentato in marmo con fascia perimetrale, due porte, la prima di ingresso secondario alla filiale bancaria, la seconda al vano scala di collegamento con il piano inferiore.\nOltre la vetrata di chiusura dell'atrio stesso ci si immette in un ampio vestibolo che in origine disimpegnava i due corpi laterali e che attualmente \u00e8 collegato al solo corpo di sinistra. Il grande vano, pavimentato in ceramica ed illuminato dalla vetrata di ingresso e dal vetro cemento a chiusura di alcuni settori della copertura inclinata in cemento armato, \u00e8 occupato al centro da due rampe rettilinee in metallo e granito, di collegamento con il ballatoio superiore in fregio al quale si aprono gli ingressi ad altri vani, ricavati ammezzando il vestibolo stesso con solai prefabbricati.\nAllo stesso modo, il piano sottostante \u00e8 stato realizzato con l'interposizione di strutture metalliche nell'altezza del grande spazio unico posteriore, e risulta distribuito da un corridoio centrale illuminato tramite aperture alle estremit\u00e0.\nI negozi aperti sul viale C. Battisti risultano invece indipendenti dal resto dell'edificio, ma raggiungibili dal viale Vittorio Veneto tramite una scalinata esterna in travertino addossata al fianco destro dell'edificio."}
{"id": "1777179", "revid": "56620", "url": "https://it.wikipedia.org/wiki?curid=1777179", "title": "Julian Beever", "text": "Biografia.\nJulian Beever \u00e8 nato a Cheltenham nel 1959, ma \u00e8 cresciuto a Melton Mowbray, dove la famiglia si trasfer\u00ec quando lui aveva due anni. Ha frequentato le scuole statali e poi ha studiato Arte all'Universit\u00e0 metropolitana di Leeds dal 1979 al 1983. Ha fatto molti lavori nella sua vita, tra cui assistente alla fotografia, giardiniere, installatore di moquette, insegnante di arte e inglese e artista di strada. Quest'ultima occupazione \u00e8 servita a Beever per finanziare i suoi numerosi viaggi negli Stati Uniti, in Australia e in Europa.\nI suoi primi dipinti pavimentali rappresentavano persone famose e questo gli garantiva l'attenzione immediata dei passanti. Beever ha cominciato ad occuparsi delle illusioni pavimentali anamorfiche nella prima parte degli anni '90 e dalla met\u00e0 degli anni 2000 ha iniziato ad accettare incarichi commerciali che gli hanno permesso di esportare le sue opere in 28 paesi. Nel 2001 ha pubblicato un libro, intitolato \"Pavement Chalk Artist\", dove illustra le sue opere principali.\nBeever crea disegni trompe-l'\u0153il con il gesso su pavimenti e marciapiedi dalla met\u00e0 degli anni '90. Le sue opere vengono create utilizzando una proiezione chiamata anamorfosi per creare l'illusione tridimensionale quando viene visto da una determinata angolazione. Soprannominato \"Pavement Picasso\", in Italia potrebbe essere definito un madonnaro, anche se risulta veramente difficile accostarlo all'arte dei madonnari tradizionali. Oltre a queste opere, Beever, esegue pitture murali con vernici acriliche e riproduzioni di opere famose. Lavora come freelance e crea murales a richiesta. Ha lavorato nel Regno Unito, Belgio, Francia, Paesi Bassi, Germania, Austria, Danimarca, Spagna, Stati Uniti, Australia, Brasile, Argentina e Uruguay."}
{"id": "1777182", "revid": "76963", "url": "https://it.wikipedia.org/wiki?curid=1777182", "title": "Mar\u00eda Dolores Pradera", "text": "Biografia.\nNacque a Madrid e pass\u00f2 l'infanzia tra la Spagna ed il Cile, paese nel quale suo padre andava per affari. Negli anni quaranta comincia a lavorare come attrice teatrale e cinematografica, mentre inizia a mostrare spiccate doti di cantante. Interpret\u00f2 film come \"Yo no me caso\" (1944, con la regia di Juan de Ordu\u00f1a), oppure \"Los habitantes de la casa desabitada\" (1946, del regista Gonzalo Delgras), nel quale appare anche Fernando Fern\u00e1n G\u00f3mez, che fu suo marito dal 1945 al 1959.\nSuccessivamente apparve in teatri spagnoli, francesi e messicani, in opere di: Enrique Jardiel Poncela, Jos\u00e9 Zorrilla, Federico Garc\u00eda Lorca o Edmond Rostand. Per molti anni, sia in concerto che in disco, fu accompagnata dal duo di chitarre Los gemelos, formato da Santiago e Juli\u00e1n L\u00f3pez Hern\u00e1ndez. Tra gli autori che ha interpretato sono da ricordare: il messicano Jos\u00e9 Alfredo Jim\u00e9nez, la peruviana Chabuca Granda, il cubano Miguel Matamoros, o lo spagnolo Joan Manuel Serrat.\nLa sua versatilit\u00e0, che la fa passare disinvoltamente dal fado, alla copla, dal bolero latino-americano alla canzone leggera, e le sue grandi doti istrioniche, hanno fatto s\u00ec che molte sue interpretazioni diventassero classici della canzone in lingua spagnola. Ha ricevuto numerosi premi, sia come attrice che come cantante, fuori e dentro i confini spagnoli.\nSuccessivamente ha collaborato con cantautori spagnoli importanti come Joaqu\u00edn Sabina, o Rosana. Nel 2006 ha pubblicato un album insieme al gruppo canario Los Sabande\u00f1os, che si dedica da molti anni alla divulgazione del folclore canario e latino-americano. Nel 2007 ha pubblicato una raccolta (CD e DVD), contenente duetti con artisti come Joaqu\u00edn Sabina, Rosana, Caetano Veloso o il cantautore Victor Manuel."}
{"id": "1777183", "revid": "125949855", "url": "https://it.wikipedia.org/wiki?curid=1777183", "title": "Ragazza di periferia (singolo)", "text": "Ragazza di periferia \u00e8 un brano musicale scritto da Vincenzo D'Agostino, composto da Gigi D'Alessio e Adriano Pennino ed interpretato dalla cantante italiana Anna Tatangelo, pubblicato, il 4 marzo 2005 dalla casa discografica Universal, come singolo apripista e title track dal secondo suo album in studio, \"Ragazza di periferia\".\nIl brano, co-prodotto da Adriano Pennino e Gigi D'Alessio, partecipa al Festival di Sanremo 2005, classificandosi alla terza posizione della categoria \"Donne\" (era una delle quattro categorie in cui venivano divisi i 20 cantanti nell'edizione di quell'anno della manifestazione) e 12\u00ba nella classifica generale.\nAltre versioni.\nIl 9 novembre 2018 la canzone \u00e8 stata ripubblicata come singolo, questa volta in una versione trap e sotto il nome di \"Ragazza di periferia 2.0\", registrata assieme ai rapper italiani Achille Lauro e Boss Doms.\nVideo musicale.\nIl video musicale \u00e8 stato diretto da Gaetano Morbioli.\nSuccesso commerciale.\nIl singolo ottiene un discreto successo di vendite. Il disco infatti entra nella top 20 dei singoli pi\u00f9 venduti in Italia il 17 marzo 2005, alla sedicesima posizione, unica posizione raggiunta dal brano."}
{"id": "1777185", "revid": "110157", "url": "https://it.wikipedia.org/wiki?curid=1777185", "title": "William Robert Brooks", "text": "\u00c8 ricordato in particolare per la scoperta o riscoperta di comete: le comete periodiche 12P/Pons-Brooks, 16P/Brooks e la D/1886 K1 Brooks, attualmente considerata una cometa perduta e le comete non periodiche C/1883 D1 Brooks-Swift, C/1885 R1 Brooks, C/1885 Y1 Brooks, C/1886 J1 Brooks, C/1886 H1 Brooks, C/1887 B2 Brooks, C/1888 P1 Brooks, C/1890 F1 Brooks, C/1892 Q1 Brooks, C/1892 W1 Brooks, C/1893 U1 Brooks, C/1895 W2 Brooks, C/1898 U1 Brooks, C/1900 O1 Borrelly-Brooks, C/1902 G1 Brooks, C/1904 H1 Brooks, C/1906 B1 Brooks e la C/1911 O1 Brooks, che fu ben visibile anche ad occhio nudo.\nRiconoscimenti.\nL'asteroide 2773 Brooks \u00e8 stato cos\u00ec nominato in suo onore. Gli sono state assegnate la 1\u00b0 (1890), la 10\u00b0 (1892), la 13\u00b0 (1893), la 21\u00b0 (1896), la 34\u00b0 (1899), la 41\u00b0 (1903), la 47\u00b0 (1904), la 53\u00b0 (1906), la 71\u00b0 (1911) Medaglia Donohoe."}
{"id": "1777186", "revid": "1550887", "url": "https://it.wikipedia.org/wiki?curid=1777186", "title": "Esperantujo", "text": "Esperantujo (in lingua esperanto \"Paese degli esperantisti\") \u00e8 la comunit\u00e0 di coloro che parlano e studiano l'esperanto. Il termine richiama volutamente, nella sua struttura, un nome di nazione: in esperanto, i nomi di nazione sono formati tramite l'aggiunta del suffisso \"-ujo\" al nome della relativa popolazione (per esempio franco-Francujo, italo-Italujo). Pi\u00f9 recentemente \u00e8 invalso l'uso del suffisso \"-io\" (italo-Italio, franco-Francio), e di conseguenza si \u00e8 affermata anche la forma \"Esperantio\".\nStoria.\nNazioni e Micronazioni esperantiste.\nL'esperanto \u00e8 stato assunto da alcune Micronazioni (reali e virtuali) come propria lingua ufficiale:\nqueste le Micronazioni reali:\nqueste le Micronazioni virtuali:\nEsperanta Civito.\nIl 2 giugno 2001 alcune organizzazioni esperantiste europee hanno fondato la Esperanta Civito, che aspira a divenire soggetto di diritto internazionale e a rafforzare i legami fra gli esperantisti che si considerano appartenenti ad una diaspora linguistica priva di rappresentanza territoriale. Tale organizzazione fornisce una propria definizione di \"Esperantujo\", basata sui principi del raumismo.\nGeografia.\nEsperantujo.directory"}
{"id": "1777188", "revid": "110157", "url": "https://it.wikipedia.org/wiki?curid=1777188", "title": "Museo diocesano d'arte sacra (Volterra)", "text": "Il Museo diocesano d'arte sacra si trova a Volterra (Pisa), all'interno della Chiesa di Sant'Agostino, piazza XX Settembre.\nStoria.\nAuspicato da Corrado Ricci ai primi del XX sec., fu costruito e aperto il 20 dicembre 1932 grazie al Canonico Maurizio Cavallini, che cur\u00f2 la raccolta degli oggetti e la disposizione nei locali del Palazzo Vescovile di Via Roma, sede gravemente danneggiata nel 1944 da pesanti bombardamenti durante la seconda guerra mondiale; il Museo rest\u00f2 chiuso per vari anni. Successivamente la Sovrintendenza ne cur\u00f2 il restauro ed il nuovo allestimento, riuscendo cos\u00ec a riaprirlo il 4 giugno 1956.\nRimasto chiuso negli anni \u201880 per interventi strutturali e per dotarlo dei necessari impianti di allarme e antincendio, il Museo fu riaperto al pubblico il 19 dicembre 1992.\nNel 2017, dopo importanti lavori di restauro, \u00e8 stato trasferito nella monumentale chiesa di Sant'Agostino a seguito del lascito testamentario della signora Franca Paoletti Adamo, con solenne inaugurazione avvenuta il 30 giugno.\nPercorso espositivo e opere.\nIl museo conserva opere d'arte e suppellettile liturgica proveniente sia dalla Basilica Cattedrale, sia da altre chiese del territorio diocesano.\nMuseo dall'innovativa concezione in una nuova sede: Chiesa di Sant'Agostino, non volutamente sconsacrata, che forma un tutt'uno con la collezione museale; parte di storia che si somma a quella delle opere. Oggetti che tornano cos\u00ec nel contesto e nella funzione per la quale sono stati creati, posti dove l'uso e la tradizione li ha da sempre destinati. Ed ecco il perch\u00e9 di un percorso totalmente libero nell'Arte e, per chi vuole, un possibile percorso catechetico.\nL'allestimento museografico ha il compito di costruire un senso - Universale -, nella stessa comunit\u00e0 che ancora conserva le opere, affidate al territorio che da sempre le ha ospitate, aperto a Tutti coloro per cui \"Esperienza\" non \u00e8 il solo \"Vedere\" ma \"Sentire\" nella sua pi\u00f9 profonda e intima accezione.\nOpere pittoriche.\nTra le principali:\nReliquiari.\nTra i principali:\nOpere di vario genere di artisti locali.\nPer meglio ancora sottolineare lo strettissimo legame con il territorio, sono presenti vari manufatti in alabastro dal XVI al XXI secolo di pregiata fattura e qualit\u00e0 di pietra, tipicamente locale. Tra gli artisti: Carlo Lazzeri, Giovanni Ticciati, Flavio Melani, Renato Casini, Luca Tani, Raffaello Consortini, Giovanni Cassioli, Aldo Del Colombo."}
{"id": "1777189", "revid": "486946", "url": "https://it.wikipedia.org/wiki?curid=1777189", "title": "Generale romano", "text": ""}
{"id": "1777190", "revid": "89436", "url": "https://it.wikipedia.org/wiki?curid=1777190", "title": "Big dog", "text": ""}
{"id": "1777192", "revid": "167080", "url": "https://it.wikipedia.org/wiki?curid=1777192", "title": "Atrebate", "text": ""}
{"id": "1777193", "revid": "115233", "url": "https://it.wikipedia.org/wiki?curid=1777193", "title": "Samain", "text": ""}
{"id": "1777195", "revid": "167080", "url": "https://it.wikipedia.org/wiki?curid=1777195", "title": "Calendario religioso celtico", "text": ""}
{"id": "1777200", "revid": "1573940", "url": "https://it.wikipedia.org/wiki?curid=1777200", "title": "Centro ricerche Chiron", "text": "Il Centro ricerche Chiron \u00e8 un edificio situato in via Fiorentina 1 a Siena.\nStoria.\nAlla met\u00e0 degli anni sessanta la Isvt Sclavo decide di edificare, all'interno dell'area scientifica di propria propriet\u00e0, un centro di ricerche chimiche e farmacologiche all'avanguardia e di livello internazionale. Viene incaricato dell'opera l'architetto Giovanni Barsacchi, supportato nella progettazione e nella realizzazione dallo studio tecnico della Sclavo, nella persona dell'architetto Neri. Il progetto inizia a definirsi nel 1967, in totale collaborazione con la committenza: al progetto definitivo si arriva soltanto nel marzo 1970, dopo che erano state superate due diverse varianti. L'edificio \u00e8 realizzato rapidamente ed \u00e8 gi\u00e0 in funzione nel 1973.\nLa critica.\nRiguardo alla sorte critica dell'intervento, informato a un linguaggio internazionale e in particolar modo aaltiano, non si \u00e8 rintracciata nessuna segnalazione e nessun giudizio, a testimonianza del totale silenzio in cui quest'opera, decisamente interessante, \u00e8 passata nel panorama architettonico toscano.\nArchitettura.\nUbicazione.\nIl centro di ricerche \u00e8 situato all'estremit\u00e0 sud occidentale di un'ampia cittadella scientifica di propriet\u00e0 Sclavo e Chiron Biocine. L'area in questione ha un perimetro fortemente articolato, delimitato a est da via Fiorentina - principale asse viario di collegamento con la citt\u00e0 di Firenze coincidente nel tratto extraurbano con l'antica via Cassia - e a nord dall'asse diagonale di via del Petriccio. L'area presenta inoltre una notevole articolazione planimetrica, condizione questa che conferisce all'edificio del centro una posizione dominante all'interno della cittadella. L'immediato intorno \u00e8 costituito da un'area verde punteggiata da olivi mentre a sud della viabilit\u00e0 interna di collegamento sono situati, da est verso ovest, la centrale elettrica e gli edifici del laboratorio vaccini e della biblioteca, realizzata in una casa colonica recentemente restaurata.\nEsterno.\nL'edificio \u00e8 caratterizzato da una volumetria estremamente articolata, sviluppata su due piani fuori terra pi\u00f9 uno seminterrato e ben armonizzata con la naturale pendenza del terreno. Essa risulta dalla giustapposizione di due diversi nuclei, caratterizzati da un impianto a 'L' e da una forma irregolare definita da numerosi risalti: tali corpi, dall'impianto pressoch\u00e9 speculare, sono separati e collegati al contempo dal nucleo dei collegamenti verticali, a pianta trapezoidale, il cui volume compatto e cieco risalta nella massa dell'edificio. Tutti i fronti sono caratterizzati dallo sviluppo orizzontale, scandito da una trama muraria in mattoni nella quale si inseriscono finestre e luci a nastro, ritmate dal rivestimento in pietra serena dei pilastri. Tali fronti sono caratterizzati da varianti nelle aperture, in relazione alle diverse necessit\u00e0 di illuminazione degli ambienti: la facciata nord (dove \u00e8 situato il portone di ingresso) \u00e8 segnata da finestre a nastro, mentre quella est dal prevalere della compattezza muraria sulle aperture; i fronti sud e ovest invece presentano al piano terra, in corrispondenza della sala conferenze, una superficie vetrata - scandita da pilastri rivestiti in pietra serena ed arretrata rispetto al filo della muratura (evidente richiamo alla lecorbuseriana facciata su \"pilotis\") - che con la sovrastante fascia di luci a modulo quadrato d\u00e0 vita a un interessante gioco nell'ampia campitura in laterizio. \nInterno.\nPer quanto concerne gli interni, dal portale si accede all'ingresso centrale, con scala a due rampe disassate, dal quale ci si distribuisce alle due ali: tutti i locali, in conformit\u00e0 con la destinazione a laboratori scientifici, sono informati alla massima semplicit\u00e0 e funzionalit\u00e0; pi\u00f9 attenta invece la progettazione dei tre episodi di rappresentanza (la sala conferenze, la saletta convegni e l'atrio), caratterizzati dall'uso sapiente del marmo, della pietra serena e del legno. Al piano interrato l'ala est contiene i magazzini e le celle per le cavie, quella ad ovest \u00e8 destinata a \"foyer\" e saletta riunioni (con ingresso autonomo dall'esterno, a pianta rettangolare con pilastri interni a vista); al primo piano nell'ala sinistra sono situati gli uffici e i laboratori, in quella destra gli uffici e la sala conferenze a doppio volume (pianta rettangolare con pilastri rettangolari a vista, solaio con travi ricalate e balconata, pannelli di proiezione in legno); al piano secondo in ambedue le ali sono situati i laboratori. A nord-est dell'edificio \u00e8 situata la torre piezometrica, anche questa progettata da Neri e Barsacchi e caratterizzata dal mattone faccia vista, il cui volume risulta dalla somma di un parallelepipedo, svettante in altezza e a pianta quadrata, e di un cubo.\nA seguito dell'aumento del numero di ricercatori (dai 60 iniziali ai 120 attuali) alcune delle destinazioni originarie sono state variate: in particolare la zona della biblioteca (al piano terra, nel corpo nord dell'ala destra) \u00e8 stata sostituita da uffici e laboratori; la nuova biblioteca \u00e8 stata trasferita in un'attigua casa colonica appositamente restaurata."}
{"id": "1777202", "revid": "8596", "url": "https://it.wikipedia.org/wiki?curid=1777202", "title": "Estanislao Figueras y Moragas", "text": ""}
{"id": "1777203", "revid": "8596", "url": "https://it.wikipedia.org/wiki?curid=1777203", "title": "Nicol\u00e1s Salmer\u00f3n Alonso", "text": ""}
{"id": "1777206", "revid": "8596", "url": "https://it.wikipedia.org/wiki?curid=1777206", "title": "Emilio Castelar y Ripoll", "text": ""}
{"id": "1777210", "revid": "8596", "url": "https://it.wikipedia.org/wiki?curid=1777210", "title": "Francisco Serrano y Dom\u00ednguez", "text": ""}
{"id": "1777215", "revid": "167080", "url": "https://it.wikipedia.org/wiki?curid=1777215", "title": "Religione celtica", "text": ""}
{"id": "1777216", "revid": "125955777", "url": "https://it.wikipedia.org/wiki?curid=1777216", "title": "Essere una donna", "text": "Essere una donna \u00e8 un brano musicale scritto da Mogol, composto da Gigi D'Alessio ed interpretato dalla cantante italiana Anna Tatangelo, pubblicato, il 3 marzo 2006 dalla casa discografica Universal, come quarto singolo estratto dal secondo suo album in studio, \"Ragazza di periferia\".\nIl brano, prodotto da Gigi D'Alessio e Adriano Pennino, viene presentato dalla stessa Anna Tatangelo al Festival di Sanremo 2006.\nLa canzone viene inserita nella ristampa dell'album \"Ragazza di periferia\".\nSanremo ed il successo commerciale.\nIl brano riesce ad ottenere la prima posizione nella categoria \"Donne\" (era una delle tre categorie in cui vengono divisi i 18 cantanti nell'edizione di quell'anno della manifestazione), per poi piazzarsi in terza posizione nella classifica generale.\n\"Essere una donna\" \u00e8 inoltre il singolo di maggior successo nella carriera della Tatangelo. Il brano entrato nella top 20 della classifica FIMI il 9 marzo 2006, arriva alla quarta posizione la settimana seguente, e rimane nella top 20 per oltre due mesi.\nVideo musicale.\nIl videoclip ufficiale del brano \u00e8 stato diretto da Gaetano Morbioli."}
{"id": "1777219", "revid": "27723", "url": "https://it.wikipedia.org/wiki?curid=1777219", "title": "Ra\u016dmismo", "text": ""}
{"id": "1777221", "revid": "963244", "url": "https://it.wikipedia.org/wiki?curid=1777221", "title": "Andrea Cesarano", "text": "Biografia.\nComp\u00ec i suoi studi ad Amalfi, dove venne ordinato sacerdote il 19 marzo 1904, qui diede impulso ed anima ad un circolo cattolico per l'educazione giovanile.\nPer le sue doti venne nominato segretario dell'arcivescovo Angelo Maria Dolci; successivamente fu nominato canonico amalfitano nel 1914, nello stesso anno segu\u00ec l'arcivescovo in Turchia in qualit\u00e0 di delegato apostolico, e vicario generale della comunit\u00e0 cattolica turca.\nParticolarmente proficua fu l'attivit\u00e0 svolta nel corso del primo conflitto mondiale, quando alle dirette dipendenze del Pontefice organizz\u00f2 l'assistenza ai profughi ed ai prigionieri.\nGli ultimi anni di permanenza in quella sede lo videro alle dirette dipendenze di mons. Angelo Giuseppe Roncalli e tra i due, sino da allora, si strinse una fraterna amicizia.\nNel 1928 rientr\u00f2 in Italia e per un triennio girovag\u00f2 in varie citt\u00e0 con l'arcivescovo Angelo Giuseppe Roncalli, futuro papa Giovanni XXIII.\nIl 15 agosto 1931 nella Basilica di Santo Spirito venne consacrato arcivescovo dall'arcivescovo Carlo Margotti, delegato apostolico in Turchia e Grecia, con i co-consacranti arcivescovi Angelo Giuseppe Roncalli, visitatore apostolico in Bulgaria, ed Angelo Filippucci, arcivescovo di Atene.\nA Manfredonia.\nIl 20 dicembre 1931 dopo aver celebrato messa nella basilica di Santa Maria Maggiore di Siponto, prendeva possesso con solenne ingresso dell'arcidiocesi di Manfredonia.\nGrazie a lui, il 28 agosto 1955 venne solennemente incoronata l'icona della Madonna di Siponto dalle mani del patriarca di Venezia Angelo Giuseppe Roncalli, delegato dal papa per l'occasione.\nIl futuro papa durante la cerimonia disse la famosa omelia, che annunci\u00f2 le linee madri nel suo apostolato per la pace e per l'incontro ecumenico tra i popoli.\nA testimonianza del fausto incontro a Manfredonia, per la incoronazione predetta, Cesarano, che gi\u00e0 aveva fatto restaurare la tavola bizantina di Santa Maria di Siponto, dette un prospetto nuovo al duomo sulla piazza omonima, oggi Giovanni XXIII, collocandovi con la sua effigie anche quella del papa, con un'imponente facciata con un mosaico che ricorda l'evento e una statua in marmo del pontefice opera dell'artista Aronne Del Vecchio.\n\u00c8 anche ricordevole la sua opera spesa a favore dell'istruzione \u2014 con l'impianto di scuole affidate a suore e a sacerdoti, dalla materna alle elementari e al ginnasio-liceo, tutte pareggiate \u2014 e dei fanciulli malati, contribuendo al finanziamento del Centro Spastici, che a lui s'intitola, e degli anziani bisognosi, acquistando per loro una villa.\nIn occasione del suo ottantesimo compleanno il Pontefice mand\u00f2 una sua fotografia con questa dedica:\n\"Al venerabile Fratello Andrea Cesarano, Arcivescovo di Siponto e Vieste, in occasione del compimento dell'ottantesimo anno di et\u00e0, Noi gradevolmente memori di aver trascorso con lui ore serene a Costantinopoli uniti in quotidiana consuetudine di vita, al Presule di segnalata umanit\u00e0 per attaccamento alla fede, a Noi dilettisimo, auguriamo pace, bene, felicit\u00e0 e benediciamo.Citt\u00e0 del vaticano, 19 luglio 1960, Giovanni XXIII\".\nMor\u00ec a Manfredonia il 19 dicembre 1969.\nGenealogia episcopale.\nLa genealogia episcopale \u00e8:"}
{"id": "1777222", "revid": "1924342", "url": "https://it.wikipedia.org/wiki?curid=1777222", "title": "Colpo di fulmine (Anna Tatangelo)", "text": "Colpo di fulmine \u00e8 un singolo della cantante italiana Anna Tatangelo, pubblicato il 19 maggio 2006 ome quinto estratto dal secondo album in studio \"Ragazza di periferia\".\nDescrizione.\nIl brano appare nella lista tracce della riedizione del disco ed \u00e8 stato scritto e composto da Federica Camba e Massimo Greco.\nVideo musicale.\nAd accompagnare il singolo c'\u00e8 anche un videoclip, nel quale Tatangelo viene trasformata in un cartoon."}
{"id": "1777230", "revid": "555426", "url": "https://it.wikipedia.org/wiki?curid=1777230", "title": "Campionato d'Asia per club 1991-1992", "text": ""}
{"id": "1777231", "revid": "123359101", "url": "https://it.wikipedia.org/wiki?curid=1777231", "title": "Antonio I Esterh\u00e1zy", "text": "Biografia.\nAntonio era figlio del principe Nicola I Esterh\u00e1zy e di sua moglie, la contessa Marie-Elisabeth Ungnad von Weissenwolf.\nAntonio I, come il padre Nicola I, ebbe una carriera militare di rilievo. Gi\u00f2 colonnello proprietario del 31\u00ba reggimento di fanteria dal novembre del 1777 all'ottobre del 1790, divenne colonnello proprietario del 34\u00ba reggimento di fanteria dal settembre 1780 sino alla propria morte. Nel 1791 divenne capitano del corpo dei cavalieri del Toson d'Oro per l'Ungheria. Nel 1792 si distinse nei combattimenti con le armate imperiali contro l'armata rivoluzionaria francese, nell'ambito delle guerre della prima coalizione anti-francese. Col grado di tenente generale prese parte alla battaglia di Neerwinden, dopo la quale decise di ritirarsi a vita privata per sovrintendere agli affari di famiglia.\nAlla morte del padre, nel 1790, Antonio gli succedette ma dovette confrontarsi con gli enormi debiti accumulati dalla famiglia (che ammontavano a quasi 3,8 milioni di talleri), in particolare dovuti al grandioso progetto che suo padre aveva attuato con la costruzione del Palazzo Esterhazy. Questa situazione finanziaria lo costrinse a sciogliere la cappella musicale del palazzo, riducendone drasticamente il numero dei musicanti e mantenendo solo una piccola orchestra con stipendi pi\u00f9 bassi per contenere le spese di famiglia. Mantenne in servizio Joseph Haydn ed il primo violinista Luigi Tomasini.\nSi spense appena quattro anni dopo la morte del padre, nel 1790, e venne succeduto dal figlio Nicola II.\nMatrimonio e figli.\nIl 10 gennaio 1763 Antonio spos\u00f2 la contessa Maria Teresa Erd\u0151dy von Monyor\u00f3kerek und Monoszl\u00f3, figlia del conte Nikolaus Erd\u0151dy von Monyor\u00f3kerek und Monoszl\u00f3 e di Maria Antonia, contessa Batthy\u00e1ny-Strattmann. La coppia ebbe insieme i seguenti figli:\nAlla morte della prima moglie nel 1782, Antonio I si rispos\u00f2 il 9 agosto 1785 a Jettingen con la diciassettenne contessa Maria Anna di Hohenfeld, figlia del conte Otto Franz von Hohenfeld e della baronessa Maria Anna von Stain; questo matrimonio non produsse ad ogni modo eredi (quest'ultima, in seguito, si risposer\u00e0 col Feldmaresciallo Karl Philipp Schwarzenberg, alla quale dar\u00e0 tre eredi)."}
{"id": "1777235", "revid": "2190197", "url": "https://it.wikipedia.org/wiki?curid=1777235", "title": "Norvegesi", "text": "I norvegesi (in lingua norvegese \"nordmenn\") sono un gruppo etnico dell'Europa settentrionale, diffuso prevalentemente in Norvegia, nei Paesi scandinavi e, in seguito alla diaspora del XIX secolo e dei primi del XX secolo, nell'America settentrionale. I norvegesi e i loro discendenti si trovano nelle comunit\u00e0 di migranti di tutto il mondo, in particolare negli Stati Uniti, Canada, Australia e Brasile.\nI norvegesi parlano come lingua madre il norvegese, appartenente alla famiglia delle lingue germaniche. La religione prevalente \u00e8 il Luteranesimo.\nStoria.\nVerso la fine del III millennio a.C., i popoli di lingua protoindoeuropea e della cultura dell'ascia da combattimento migrarono verso la Norvegia portando con s\u00e9 cavalli domestici, agricoltura, bestiame e la tecnologia della ruota nella regione.\nDurante l'Epoca vichinga, Harald Bellachioma unific\u00f2 i regni Norvegesi nel Regno di Norvegia, dopo aver vinto nella battaglia di Hafrsfjord negli anni 880. Due secoli di Espansione vichinga portarono al declino del paganesimo norreno con l'adozione del cristianesimo nel corso dell'XI secolo. Durante la Peste nera, circa il 60% della popolazione mor\u00ec e nel 1397 la Norvegia entr\u00f2 in un'unione con la Danimarca che venne chiamata Unione di Kalmar.\nNel 1814, dopo la sconfitta della Danimarca-Norvegia, durante le guerre napoleoniche, la Norvegia entr\u00f2 in un'unione con la Svezia e adott\u00f2 una nuova costituzione. Il nazionalismo aument\u00f2 per tutto il XIX secolo e port\u00f2 ad un referendum nel 1905 dove la Norvegia guadagn\u00f2 l'indipendenza. Anche se la Norvegia rimase ufficialmente neutrale durante la prima guerra mondiale, il paese fu ufficiosamente alleata con le potenze dell'Intesa. Nella seconda guerra mondiale, la Norvegia proclam\u00f2 la sua neutralit\u00e0, ma venne comunque occupato per cinque anni da parte della Germania nazista (1940-1945). Nel 1949, la neutralit\u00e0 venne abbandonata e la Norvegia divenne membro della NATO. La scoperta di petrolio e gas naturale nel Mare del Nord alla fine degli anni sessanta potenziarono l'economia della Norvegia. In due referendum tenuti nel 1972 e nel 1994, la Norvegia respinse l'adesione all'UE.\nDistribuzione geografica.\nCome per molte delle persone provenienti dai paesi europei, i norvegesi sono sparsi in tutto il mondo. Ci sono pi\u00f9 di 100.000 cittadini norvegesi che vivono all'estero in modo permanente, per lo pi\u00f9 negli Stati Uniti, Regno Unito e negli altri paesi scandinavi.\nUna volta che si rinuncia alla cittadinanza norvegese, si cessa di essere norvegesi. Nonostante questo, alcune persone scelgono di continuare a vedere se stessi come aventi legami etnici o culturali in Norvegia, in quanto tali, essi possono includere la parola \"norvegese\" nella loro personale descrizione (per esempio, negli Stati Uniti, si definiscono Norvegesi-americani).\nEpoca vichinga.\nI Vichinghi norvegesi viaggiarono a nord e ad ovest e fondarono numerose comunit\u00e0 nelle Isole Faroe, Shetland, Orcadi, Islanda, Irlanda, Scozia e Inghilterra settentrionale . Essi hanno condotto ampie incursioni in Irlanda e fondarono, tra le altre, le citt\u00e0 di Cork, Dublino e Limerick. Nel 947, una nuova ondata di Vichinghi norvegesi arriv\u00f2 in Inghilterra , quando Erik il sanguinario conquist\u00f2 la citt\u00e0 di York. Dall'VIII secolo in poi, vichinghi norvegesi e danesi, il pi\u00f9 famoso dei quali fu Rollone, si stabilirono in Normandia e inizi\u00f2 cos\u00ec la tradizione dei Normanni (\"uomini del nord\"), che si spostarono anche in Inghilterra, soprattutto dopo la Battaglia di Hastings del 1066, la Sicilia e le altre isole del Mediterraneo.\nA parte la Gran Bretagna e l'Irlanda , i vichinghi norvegesi crearono principalmente insediamenti in regioni in gran parte disabitate. Il primo colono norvegese permanente a noi noto in Islanda fu Ing\u00f3lfur Arnarson. Nell'anno 874 si stabil\u00ec a Reykjav\u00edk.\nDopo la sua espulsione dall'Islanda Erik il Rosso scopr\u00ec la Groenlandia, un nome che scelse nella speranza di attirare coloni islandesi . Insediamenti vichinghi sono stati ritrovati nei fiordi riparati della costa meridionale e occidentale. Leif Eriksson, parente di Erik, pare che abbia scoperto il Nord America.\nLingua.\nIl norvegese \u00e8 una lingua germanica del Nord con circa 5 milioni di parlanti, dei quali la maggior parte si trova in Norvegia. Ci sono anche alcuni madrelingua norvegesi in Danimarca, Svezia, Germania, Gran Bretagna, Spagna, Canada e Stati Uniti, dove si trova la pi\u00f9 grande comunit\u00e0 di norvegesi, con 55.311 persone che dichiaravano di parlare il norvegese nel 2000, circa la met\u00e0 dei parlanti vivono in Minnesota (8.060), California (5.865), Washington (5460), New York (4200), e Wisconsin (3520).\nNel 2006, in Canada, c'erano 7.710 madrelingua norvegesi, dei quali 3.420 risiedono nella Columbia Britannica, 1.360 nell'Alberta, e 1.145 in Ontario."}
{"id": "1777236", "revid": "767487", "url": "https://it.wikipedia.org/wiki?curid=1777236", "title": "Esteban Nicol\u00e1s Gonz\u00e1lez", "text": "Possiede il passaporto italiano."}
{"id": "1777240", "revid": "125940384", "url": "https://it.wikipedia.org/wiki?curid=1777240", "title": "Manfredonia Calcio 1932", "text": "Il Manfredonia Calcio 1932 S.S.D. a r.l., o semplicemente Manfredonia, \u00e8 una societ\u00e0 calcistica italiana con sede nella citt\u00e0 di Manfredonia.\nStoria.\nLe origini.\nNell'ottobre 1932 viene fondata, come da volont\u00e0 del PNF, l\"'Associazione Sportiva Manfredonia\". Nel 1933-1934 disputa il suo primo campionato in Seconda Divisione Pugliese ottenendo la promozione in Prima Divisione Interregionale (attuale Serie C). Retrocede subito, ma l'anno seguente, il 1935-1936, centra nuovamente la promozione in Serie C. Rimase in questa categoria fino al 1939-1940, anno della retrocessione in Prima Divisione Pugliese, ma nel 1940-1941 si iscrisse, per questioni economiche, alla Seconda Divisione Pugliese con la denominazione di \"Polisportiva Manfredonia\".\nDal dopoguerra agli anni ottanta.\nNel 1945 nascono numerose formazioni quali \"La Terra Apulia\", \"La Sipontina\", l\"'A.S. Manfredonia Benedetto Fatone\" e la \"Libertas\".\n\u00c8 proprio quest'ultima la formazione che si impone nel calcio sipontino la quale, nell'estate del 1950 cambia nome, fondendosi con la neonata \"A.S. Manfredonia\" e partecipando al torneo di Prima Categoria 1950-1951.\nNel 1951-1952 il Manfredonia, con l'allenatore Gai e il presidente Amedeo Del Vecchio riesce ad arrivare fino al campionato di Promozione stabilendo il primato nazionale di 106 gol in un torneo.\nLa stagione successiva si sfiora la IV Serie (Serie D), e negli anni a seguire la squadra non va oltre la Prima Categoria.\nLa squadra milita in Prima Categoria fino alla stagione 1966-67. In questo campionato con il presidente Saverio Petrangelo si conquista la tanto attesa IV Serie o Serie D e si arriva anche ai quarti di finale di Coppa Italia contro l'Impruneta.\nNel 1971-1972 la squadra retrocede in Promozione, ma la stagione successiva (1972-1973) riconquista la Serie D che viene mantenuta per 4 anni fino alla retrocessione nel 1977-1978.\nNel campionato di Promozione del 1978-79 il Manfredonia retrocede e 4 anni pi\u00f9 tardi, nel 1981-1982, riconquista l'Interregionale (ex Serie D).\nGli anni novanta.\nNella stagione 1990-1991 retrocede in Eccellenza.\nLa squadra retrocede in Promozione nel campionato 1994-1995. Nella stagione seguente sfiora la promozione nel campionato, che viene poi centrata nel 1996-97. In Promozione il Manfredonia toccher\u00e0 il punto pi\u00f9 basso della sua storia dalla stagione 1966-1967.\nNel 1998-1999 il campionato di Eccellenza viene vinto dal Locorotondo e il Manfredonia \u00e8 promosso in Serie D dopo le vittorie negli spareggi contro il Venafro e l\"'Orlandina\". Saranno quattro stagioni dove l'obiettivo \u00e8 la salvezza, e questo \u00e8 stato sempre raggiunto, anche con le partenze e l'avvicendarsi di parecchi allenatori. I proprietari del club garganico Troiano e Cozzolini non hanno n\u00e9 i mezzi n\u00e9 la possibilit\u00e0 di portare la squadra garganica a ben altri livelli.\nGli anni duemila.\nNell'estate del 2003, la S.S. Manfredonia Calcio viene ceduta al giovane assessore comunale e provinciale Angelo Riccardi che rileva il club con altri venti imprenditori locali. La panchina viene inizialmente affidata ad Angelo Carrano, sostituito a met\u00e0 campionato da Leonardo Bitetto, che guider\u00e0 il Manfredonia a due promozioni consecutive, fino a raggiungere la Serie C1 al termine del campionato di 2004-2005.\nDurante il campionato di Serie C1 2005-2006, Bitetto viene esonerato lasciando il posto a Salvo Fulvio D'Adderio. Il Manfredonia si classificher\u00e0 decimo. L'anno successivo i biancocelesti (con Danilo Pierini prima e successivamente Francesco D'Arrigo) centrano la nona posizione, che \u00e8 tuttora il miglior piazzamento nella storia della societ\u00e0. Nel torneo successivo per\u00f2, nonostante l'arrivo del D.S. Giuseppe Pavone (fra i protagonisti di \"Zemanlandia\", l'epopea del in Serie A) la squadra retrocede in Serie C2, a causa della classifica avulsa sfavorevole nei confronti del .\nPer il campionato 2008-2009 torna in panchina D'Arrigo. La squadra riesce a centrare la salvezza ai play-out, vincendo sia la gara di andata che di ritorno contro l'.\nIl 25 giugno 2009 durante l'assemblea ordinaria dei soci, viene nominato nuovo presidente del club garganico Michele Balzamo che succede ad Angelo Riccardi, che lascia dopo sei anni di gestione. Il 15 febbraio successivo, Balzamo rassegna le proprie dimissioni dopo diversi problemi societari. Sul campo la squadra allenata dal mister Giovanni Bucaro trova la salvezza.\nGli anni duemiladieci.\nAl termine della stagione 2009-2010, la crisi societaria si aggrava, la societ\u00e0 in vendita non trova acquirenti. Il 9 luglio 2010, tramite un comunicato ufficiale, la societ\u00e0 comunica di non presentare ricorso all'esclusione della squadra dal campionato di Lega Pro Seconda Divisione a causa di inadempienze, e la conseguente retrocessione d'ufficio nei dilettanti. La storia anche legale della vecchia societ\u00e0 ebbe fine tre anni dopo, l'11 settembre 2013, con la radiazione dalla FIGC per fallimento.\nIl 22 luglio successivo nasce la base societaria dell\"'A.S.D. Manfredonia Football 1932\" con soci Casalino e Sdanga e presidente Pasquale Pappalardo. Come primo atto la nuova societ\u00e0 inoltra la domanda alla FIGC di prendere parte al successivo campionato di Serie D, ma la Federazione rigetta la richiesta e decide di far ripartire la squadra sipontina dal campionato 2010-2011 di Eccellenza.\nIl 13 agosto viene ufficializzato l'arrivo di Karel Zeman (figlio di Zden\u011bk Zeman) come nuovo allenatore. Il 5 ottobre viene nominato nuovo presidente Lino Troiano (gi\u00e0 presidente del club nel 2002-2003), dopo le dimissioni di Pappalardo, entra in societ\u00e0 anche Lello Di Lascia. Il giorno seguente viene esonerato Karel Zeman, contestato dalla tifoseria perch\u00e9, dopo sette giornate, era riuscito ad ottenere solo un punto facendo precipitare la squadra all'ultimo posto, venendo sostituito da Matteo Zito. Il 9 dicembre Zito si dimette, lasciando la squadra all'ultimo posto con soli 7 punti, frutto di 1 vittoria, 4 pareggi e 12 sconfitte. La squadra viene affidata a Matteo D'Arienzo e termina il campionato al sedicesimo posto. Ai play-out ha la meglio nella doppia sfida contro lo Stefanizzi Sogliano e in finale contro il Castellana Grotte, conquistando la salvezza.\nA fine stagione lascia la carica di presidente Lino Troiano dopo non esser stato riconfermato dal consiglio dei soci. Il 28 giugno 2011 viene ufficializzato l'arrivo del nuovo allenatore Franco Cinque, scelta non condivisa dalla tifoseria e dopo dure contestazioni il 22 luglio arrivano le dimissioni in blocco dell'allenatore e dell'intera societ\u00e0. dopo il cambio di denominazione sociale, rientrano le dimissioni della compagine sociale e viene nominato presidente Antonio Sdanga, gi\u00e0 vicepresidente e socio di maggioranza. La squadra chiude il campionato al quarto posto venendo eliminata ai play-off dall'Atletico Corato.\nNel mese di luglio 2012 Sdanga presenta le sue dimissioni salvo poi confermare il proprio ruolo in un momento successivo. La squadra viene affidata dapprima Matteo D'Arienzo alla guida della squadra ed in seguito a Franco Cinque. Al termine della regular season si classificher\u00e0 terza. Dopo aver eliminato ai play-off regionali e Terlizzi, ha la meglio ai play-off nazionali su e Atletico Campofranco in finale, venendo promossa in Serie D il 16 giugno.\nDopo quattro stagioni anonime in Serie D, i sipontini retrocedono in Eccellenza al termine del campionato 2017-2018. La societ\u00e0, tuttavia, non formalizza l'iscrizione al successivo torneo. Il 24 luglio il giovane imprenditore locale Raffaele Pio De Nittis fonda il \"Manfredonia Calcio 1932 S.S.D. a.r.l.\", che viene iscritto al campionato regionale di Prima Categoria.\nIl Campionato di Prima Categoria 2018/19, \u00e8 un torneo che vede i sipontini segnare ben 127 compreso lo spareggio per l'ammissione alla categoria superiore. Il bomber \u00e8 Pasquale Trotta che segner\u00e0 42 reti, record assoluto per un calciatore. I biancoazzurri si classificheranno al secondo posto, dietro alla United Sly Bari. Proprio la gara casalinga nel girone di ritorno contro i biancorossi (10/02/2018) dar\u00e0 adito a tante polemiche per un risultato finale (1 a 1) che penalizza i sipontini, i quali reclamano sul finale di gara un calcio di rigore non assegnato. Per le statistiche \u00e8 la prima volta nella storia del calcio locale che si affrontano due squadre di Manfredonia nello stesso campionato, in un derby inedito contro il Manfredonia Football Club del patron Mirko Di Fiore. Il derby si disputer\u00e0 anche in Coppa Puglia. Nella stagione regolare le due gare si sono disputate il 02/12/2018 e il 24/03/2019 con vittoria dei delfini per 6 a 2 e per 6 a 0.\nPromozione Pugliese 2019-20 girone A.\nIl Manfredonia Calcio conferma per la quasi totalit\u00e0 la rosa del precedente torneo e chiude il girone di andata con quarantatr\u00e9 punti, frutto di quattordici vittorie ed un pareggio, nelle quindici gare disputate. Ottiene anche la migliore sequenza di punti in tutti i tornei di Promozione italiani. Un risultato eccellente per il team capitanato dal Presidente Raffaele Pio De Nittis e guidato tecnicamente da mister Luigi Agnelli, il quale per\u00f2 dopo alcuni pareggi e la sconfitta di Bitritto (peraltro condizionata da una serie di assenze) che gli faranno perdere la prima posizione, lascer\u00e0 la guida tecnica. Il suo posto viene preso da Giuseppe \"Pino\" Lo Polito, il quale per\u00f2 non riesce a chiudere il torneo, che si fermer\u00e0 alla 25\u00aa giornata, con la compagine in seconda posizione in classifica e che verr\u00e0 successivamente ripescata in Eccellenza pugliese per il campionato 2020/21. A tal proposito il maggiore dei tornei dilettantistici regionali verr\u00e0 modificato con la nuova formula di due gironi da 14 squadre, per un totale di 28 partecipanti. \nDa ricordare dell'ultimo torneo sospeso e chiuso per l'emergenza Covid19, la vittoria contro la United Sly Bari, che fino al 1\u00ba marzo 2020 era in testa alla graduatoria. La gara di andata disputata l'8 dicembre 2019, di fronte a un pubblico di oltre 3000 spettatori (record per la Promozione), viene vinta dai Delfini per 1 a 0.\nSociet\u00e0.\nOrganigramma societario.\n\"Dal sito internet ufficiale della societ\u00e0\"\nDiffusione nella cultura di massa.\nDal 15 al 24 aprile 2005 la maglia del Manfredonia ha viaggiato a bordo della Stazione Spaziale Internazionale indossata in alcune occasioni dall'astronauta italiano Roberto Vittori durante la missione Sojuz TMA-6.\nStatistiche e record.\nStatistiche di squadra.\nFranco Cinque \u00e8 il primo allenatore sipontino ad aver portato il Manfredonia in Serie D. Mentre Pompeo La Torre \u00e8 l'altro allenatore di Manfredonia, ad aver vinto un torneo regionale con la squadra della propria citt\u00e0. La Torre era il Presidente e Allenatore della Libertas \"Virgilio Maroso\", la quale, il 29 agosto del 1950 cambi\u00f2 denominazione diventando Associazione Sportiva Manfredonia.\nIl miglior piazzamento della storia del Manfredonia \u00e8 il nono posto nel campionato di Serie C1 2006-2007 con 46 punti. \nStatistiche individuali.\n\"Aggiornato al 01/03/2020\"\nAmicizie.\n&lt;br&gt;\n&lt;br&gt;\nRivalit\u00e0.\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;"}
{"id": "1777242", "revid": "1705737", "url": "https://it.wikipedia.org/wiki?curid=1777242", "title": "Olandesi", "text": "Gli olandesi o nederlandesi () sono il gruppo etnico dominante dei Paesi Bassi, di origine germanica. Cospicue comunit\u00e0 di olandesi si trovano in numerose zone del mondo, mantenendo lingua e usi delle zone di origine, come negli Stati Uniti d'America, nell'Africa del sud e in Canada. Gli olandesi hanno dato origine al gruppo etnico dei boeri durante la colonizzazione del Capo di Buona Speranza.\nLe tradizioni e la cultura degli olandesi sono legate a forme particolari di musica, danza e abbigliamento tradizionale, alcuni dei quali noti a livello internazionale. La lingua parlata dagli olandesi \u00e8 quella olandese, sebbene siano ampiamente diffuse locali forme dialettali. La religione maggiormente diffusa fra gli olandesi \u00e8 quella cristiana, sia protestante sia cattolica, sebbene una percentuale importante della popolazione si definisca non apertamente religiosa."}
{"id": "1777243", "revid": "1504506", "url": "https://it.wikipedia.org/wiki?curid=1777243", "title": "Ducato di Sassonia-Weissenfels", "text": "Sassonia-Weissenfels (in lingua tedesca \"Sachsen-Wei\u00dfenfels\") \u00e8 stato un ducato del Sacro Romano Impero dal 1656/57 al 1746. \nLa capitale era Wei\u00dfenfels. Era governata da un ramo cadetto della Casata di Wettin. Giovanni Giorgio I di Sassonia aveva lasciato ai tre figli cadetti una parte dei territori, da cui le tre linee di Sassonia-Weissenfels, Sassonia-Merseburg e Sassonia-Zeitz. Il Ducato di Sassonia-Weissenfels ritorn\u00f2 all'Elettorato di Sassonia nel 1746 per estinzione della linea albertina.\nDuchi di Sassonia-Weissenfels (1656/57-1746).\n "}
{"id": "1777244", "revid": "767487", "url": "https://it.wikipedia.org/wiki?curid=1777244", "title": "Shane Filan", "text": "\u00c8 anche leader della band Westlife.\nFilan \u00e8 uno dei quattro (in passato cinque) membri dei Westlife, assieme a Kian Egan, Mark Feehily e Nicky Byrne.\nBiografia.\nShane Steven Filan nacque il 5 luglio 1979 a Sligo, citt\u00e0 principale dell'omonima contea, da Mae e Peter Filan. Il pi\u00f9 giovane di sette figli, ha tre fratelli e quattro sorelle: Finbarr, Peter Jr, Yvonne, Liam, Denise e Mairead. I suoi genitori acquistarono un locale a Sligo, chiamato Carlton Cafe, e Shane inizi\u00f2 a lavorarci come cameriere.\nFilan frequent\u00f2 il Summerhill College, una scuola cattolica, insieme a Kian Egan e Mark Feehily. I tre parteciparono ad un musical scolastico dedicato a Grease, a circa 12 anni.\nL'Hawkswell Theatre divenne una parte significante delle loro carriere e, essendo un grande ammiratore di Michael Jackson, Shane apprese il moonwalk.\nVita privata.\nFidanzato fin dall'adolescenza con Gillian Walsh (cugina di Kian Egan), i due si sposano il 28 dicembre del 2003 a Ballintubber Abbey, in Irlanda. Gillian ha partorito la loro prima figlia, Nicole Rose, il 23 luglio 2005. Il 15 settembre 2008 \u00e8 nato Patrick Michael, il loro secondo figlio, mentre il 5 luglio 2009 (giorno del trentesimo compleanno di Shane) la coppia ha annunciato di aspettare il loro terzo figlio: Shane Peter Filan nasce il 22 gennaio 2010.\nDiscografia solista.\n2013 - You and Me\n2015 - Right Here\n2017 - Love Always"}
{"id": "1777253", "revid": "1318658", "url": "https://it.wikipedia.org/wiki?curid=1777253", "title": "Espressino", "text": "Lespressino \u00e8 il nome con cui viene indicato un particolare tipo di caff\u00e8, servito in bicchiere di vetro, che risulta essere come un \"piccolo cappuccino\". Alla base di caff\u00e8 ristretto viene infatti aggiunta crema di latte e una spruzzata di cacao in polvere o liquido in superficie.\nNon va confuso con il marocchino o il mocaccino, che prevedono un tipo di lavorazione \"inversa\", col cioccolato sul fondo e caff\u00e8 in superficie, n\u00e9 tantomeno con l'\"espressino freddo\", una fredda crema densa di caff\u00e8, servita in bicchieri di vetro soprattutto in estate."}
{"id": "1777254", "revid": "767487", "url": "https://it.wikipedia.org/wiki?curid=1777254", "title": "Carlos Cano", "text": "Si tratta di un cantautore votato al rinnovamento di alcuni generi musicali tradizionali iberici, come il fado o la copla andalusa, che con lui rinacque, senza pi\u00f9 essere associata al franchismo. La sua versatilit\u00e0 come compositore, che lo port\u00f2 a scrivere su ritmi tanto diversi come la cueca cilena, il tango, la rumba, il samba, e la notevole qualit\u00e0 dei suoi versi, fanno di lui uno dei pi\u00f9 importanti autori contemporanei di lingua spagnola.\nBiografia.\nDa giovane, come moltissime migliaia di andalusi emigr\u00f2 dapprima in Svizzera ed in seguito in Germania, esperienza che lo segner\u00e0 profondamente, ispirandogli canzoni come \"El salustiano\" o \"Miseria\", brani caratterizzati dal dispiacere di dover abbandonare i paesaggi della propria terra, per prendere contatto con i grigi paesaggi industriali dell'Europa pi\u00f9 sviluppata economicamente. Nel 1969, incoraggiato da artisti come il cantautore catalano Llu\u00eds Llach o il chitarrista flamenco Enrique Morente, inizi\u00f2 a cantare all'universit\u00e0 accompagnandosi con la sua chitarra, facendo sentire un caratteristico tremolio di voce, che divenne una delle sue maggiori caratteristiche. Il suo primo repertorio \u00e8 fortemente condizionato da memorie familiari riguardanti la seconda repubblica, durata in Spagna dal 1931 al 1936, i cui sostenitori, tra cui suo nonno, furono fucilati in massa dai franchisti. I primi anni della sua carriera, caratterizzati dal passaggio della Spagna dalla dittatura alla democrazia, furono fortemente politici: oltre alla generale rivendicazione di libert\u00e0, nel suo repertorio vi \u00e8 un grido di rinascita dell'identit\u00e0 andalusa. A questo periodo risale la canzone \"La verdiblanca\", brano considerato l'inno non ufficiale dell'Andalusia. Nel titolo si fa riferimento ai colori della bandiera regionale. Negli anni ottanta c'\u00e8 stata una svolta intimista, rappresentata da album come \"De la luna y el sol\", che contiene anche una versione in spagnolo di \"Un gelato al limon\" di Paolo Conte. Amplia i suoi orizzonti musicali includendovi il tango e il bolero latino americano. Di questo periodo sono anche composizioni molto curate, come la canzone \"El rey Al-Mutamid dice adi\u00f3s a Sevilla\", ispirata ai versi del re arabo. Con gli album \"Cuaderno de coplas\" e \"Qu\u00e9date con la copla\", rivendica il valore della copla come genere identitario andaluso, facendo s\u00ec che non si associasse pi\u00f9 al franchismo e venisse riassorbita dalla modernit\u00e0. Tra gli artisti che seguirono Carlos Cano in questa operazione di rivitalizzazione, si possono ricordare Pasi\u00f3n Vega, Martirio (che ha collaborato anche con Compay Segundo) e Isabel Pantoja. Nel 1998 realizza un suo vecchio sogno, quello di mettere in musica il \"Div\u00e1n del tamarit\" ultima opera di Federico Garc\u00eda Lorca, di cui aveva gi\u00e0 pubblicato una poesia musicata nell'album \"De la luna y el sol\". All'album, uscito per il centenario della nascita del poeta granadino, hanno collaborato Leo Brouwer, l'Orchestra filarmonica di Londra, Curro Romero, la corale basca Orfe\u00f3n Donostiarra, il chitarrista, cantante e compositore Paco Ib\u00e1\u00f1ez, il cantautore appassionato di musica cubana Santiago Auser\u00f3n e la cantante catalana Marina Rossell. Nel 1995 fu colpito da un aneurisma aortico, che fu curato nella clinica Monte Sinai di New York. Ristabilitosi porter\u00e0 una gratitudine infinita alla citt\u00e0 americana, arrivando a cantare \"Nac\u00ed en Nueva York, provincia de Granada\", cio\u00e8 \"Sono nato a New York in provincia di Granada\" (\"Habaneras de Nueva York\" 1996). Nel 2000 il problema cardiaco si ripresenta e, dopo una degenza ospedaliera di tre settimane durante la quale aveva dato segnali di ristabilimento, muore nella sua citt\u00e0 natale il 19 dicembre. Prima di morire incide un album che, tra le altre collaborazioni, vanta Amalia Rodr\u00edgues, Compay Segundo, e la partecipazione di un coro di bambini cubani. Nel 2001 la regione dell'Andalusia lo nomina Figlio prediletto ed esce il CD \"Que naveguen los sue\u00f1os\", album in cui reinterpreta, insieme ad altri artisti, i suoi pi\u00f9 grandi successi."}
{"id": "1777255", "revid": "124691194", "url": "https://it.wikipedia.org/wiki?curid=1777255", "title": "Villa dei Quintili", "text": "La Villa dei Quintili \u00e8 un sito archeologico situato a Roma, tra il V miglio di via Appia Antica e il settimo chilometro di via Appia Nuova.\nNel 2018 il circuito museale della tomba di Cecilia Metella e della villa dei Quintili ha registrato visitatori ed un introito lordo totale di euro.\nStoria.\nLa villa sorgeva lungo l'Appia Antica, dove si apriva l'ingresso monumentale, estendendosi verso nord sul poggio creato da una lingua di lava proveniente da antiche eruzioni del Vulcano Laziale, fino al corso d'acqua torrentizio (detto - ancor oggi - \"Fosso dello Statuario\") che l'erosione aveva scavato ai suoi piedi.\nDai bolli laterizi rinvenuti, il nucleo della villa \u00e8 databile alla tarda et\u00e0 adrianea, cio\u00e8 alla prima met\u00e0 del II secolo. I nomi dei proprietari sono stati rilevati dalle condutture in piombo (\"fistulae aquariae\") su cui erano incisi. Si trattava dei due fratelli Sesto Quintilio Condiano e Sesto Quintilio Valerio Massimo, nobili, colti, consoli entrambi nel 151, e grandi proprietari fondiari. Tenuti in grande onore da Antonino Pio e Marco Aurelio, la loro ricchezza e fortuna suscit\u00f2 l'avidit\u00e0 di Commodo, che li accus\u00f2 di aver congiurato contro di lui e nel 182-183 li fece uccidere, appropriandosi dei loro beni.\nLa grande propriet\u00e0 divenne cos\u00ec una villa imperiale. Funzione che sembra aver mantenuto, stando alla datazione dei restauri e ad iscrizioni, citazioni e ritratti, fino all'imperatore Tacito, cio\u00e8 fino a tutto il III secolo.\nIl complesso rimase poi parzialmente in uso fino al VI secolo (sono stati ritrovati bolli laterizi dell'epoca di Teodorico). Al periodo alto-medioevale sono attribuibili ulteriori tracce di utilizzo consistenti in ceramiche e sepolture individuate in alcuni ambienti della villa.\nCome accadde per tutte le antiche propriet\u00e0 imperiali, il \"fundus\" dei Quintili pass\u00f2 nei secoli in propriet\u00e0 di varie istituzioni ecclesiastiche: nel X secolo lo troviamo citato nel patrimonio del monastero di Sant'Erasmo al Celio, poi, dal XII, in quello di Santa Maria Nova (oggi Santa Francesca romana). La tenuta - che veniva detta anche \"Roma Vecchia\", forse per l'imponenza dei ruderi - pass\u00f2 poi (alla fine del Settecento) in propriet\u00e0 dell\"'Ospedale del Santissimo Salvatore ad Sancta Santorum\" (oggi Ospedale di San Giovanni in Laterano), e nel 1797 fu venduta dal Monte di Piet\u00e0, che gestiva i beni dell'Ospedale, a Giovanni Raimondo Torlonia, al quale Pio VI forn\u00ec qualche anno dopo anche l'omonimo marchesato, appositamente creato.\nGli scavi.\nLungo le vie consolari, come \u00e8 noto, i Romani costruivano le loro tombe. La villa dei Quintili sorse in un luogo storicamente prestigioso, all'altezza delle due antiche tombe a tumulo attribuite dalla tradizione agli Orazi e ai Curiazi. Accanto al \"fundus\" da loro acquistato - confinante con quello di Erode Attico - era situata tra le altre la sepoltura di Tito Pomponio Attico, l'amico di Cicerone. Fu forse per questa ragione che il primo reperto di cui si ha notizia, il sarcofago contenente le spoglie di una fanciulla in ottimo stato di conservazione trovato nel 1485 presso il casale tenuto dai frati di Santa Maria Nova, fu ritenuto essere quello di Tulliola, la figlia di Cicerone, ed esposto al Palazzo dei Conservatori finch\u00e9 non si dovette seppellirlo nuovamente.\nFino alla fine del Settecento questi terreni fecero parte, come si \u00e8 visto, del patrimonio immobiliare ecclesiastico. Erano i monasteri insediati nel luogo o, pi\u00f9 tardi, direttamente la Camera Apostolica, ad autorizzare a proprio insindacabile giudizio l'uso dei materiali disponibili o ritrovati \"in loco\" e gli eventuali scavi.\nDi scavi finalizzati al ritrovamento di opere d'arte, autorizzati dalla Camera Apostolica, si ha notizia a partire da papa Clemente XIII (cio\u00e8 da met\u00e0 del Settecento): attorno al Grand Tour fior\u00ec infatti anche una fitta attivit\u00e0 di appropriazione o commercializzazione di reperti archeologici, e l'interesse principale dell'amministrazione pontificia per questi reperti era ancora di natura prevalentemente commerciale. Su questi primi reperti, sulla loro destinazione e perfino sull'esatto sito dei ritrovamenti si hanno informazioni scarse e vaghe, anche perch\u00e9 all'epoca nel toponimo \"Roma Vecchia\" erano compresi vasti territori fino alla via Prenestina (Tor de' Schiavi - Villa Gordiani).\nDiverse campagne di scavo furono intraprese tra il 1783 e il 1792 per volont\u00e0 di Pio VI, allo scopo di arricchire il Museo Pio-Clementino, fondato dal suo predecessore Clemente XIV. Tra le sculture pi\u00f9 note rinvenute in questo periodo, attualmente conservate tra i Musei Vaticani, la Gliptoteca di Monaco, il Louvre e collezioni private, si collocano la cosiddetta \"Afrodite Braschi\" e due esecuzioni del \"Fanciullo con l'oca\". Di questo gruppo, al moderno Antiquarium della Villa \u00e8 stato conferito un alabastro cristiano recante l'\u1f30\u03c7\u03d1\u03cd\u03c2, proveniente dagli scavi del 1792 e gi\u00e0 al Museo Kircheriano.\nCon il passaggio ai Torlonia della tenuta, nel 1797, furono ripresi scavi sistematici e tutti i ritrovamenti andarono ad arricchire la collezione privata della famiglia. Tra il 1828 e il 1829 gli scavi furono condotti da Antonio Nibby (che fece anche un rilievo topografico delle emergenze archeologiche della tenuta a quel momento), concentrandoli attorno ai ruderi pi\u00f9 evidenti, tra le aule termali e il cosiddetto \"Teatro marittimo\". Emersero da queste ricerche, fra l'altro, due colonne in marmo cipollino che il Valadier utilizz\u00f2 per la nuova facciata del Teatro Tordinona, anch'esso di propriet\u00e0 dei Torlonia. Altri scavi furono effettuati tra il 1834 e il 1840, dei cui ritrovamenti si hanno per\u00f2 pochissime notizie.\nAlessandro Torlonia promosse un nuovo ciclo di ricerche tra il 1850 e il 1856, affidandole a Giovanni Battista Guidi. Siccome il governo pontificio stava facendo eseguire scavi e sistemazioni sull'Appia Antica da Luigi Canina , questa compresenza cre\u00f2 alcuni conflitti. Il contenzioso si risolse con la chiusura del cantiere del Canina e la concessione di alcuni reperti al governo da parte del Guidi \"come ornamento e arredo della via Appia\".\nL'unit\u00e0 d'Italia diede nuovo impulso alla valorizzazione degli aspetti storico-archeologici di Roma antica. In questo contesto si procedette fra l'altro al ripristino del Ninfeo della Villa prospiciente l'Appia Antica, nell'aspetto che oggi presenta. Il sito fu inoltre analiticamente rilevato, topografato e anche fotografato da Thomas Ashby tra il 1899 e il 1906.\nDurante gli anni venti del Novecento furono fatte nuove scoperte, del tutto casuali: le grandi statue acefale di Apollo citaredo e di Artemide, oggi al Museo nazionale romano a Palazzo Massimo, e - nel 1929 - i resti di una villa rustica al km 7 della via Appia. La qualit\u00e0 delle sculture ritrovate nei pressi ha fatto considerare questo impianto come pertinente anch'esso alla Villa dei Quintili. I reperti sono esposti nell'Antiquarium della villa.\nNel 1998-2000 \u00e8 stata condotta una campagna di interventi sistematici (promossa dalla Soprintendenza ai Beni Archeologici di Roma, dott.ssa Rita Paris-arch. Piero Meogrossi, e condotta dagli archeologi Riccardo Frontoni e Giuliana Galli), tesa ad esplorare ulteriormente e a rendere visitabili le emergenze principali della villa. Con l'occasione, sono emersi nuovi ambienti dell'area di residenza privata e parte dell'area di rappresentanza, e si \u00e8 resa pi\u00f9 evidente l'interconnessione tra i vari spazi.\nLa Soprintendenza ha successivamente promosso altre due campagne di scavo, una tra il 2002 ed il 2004, l'altra tra il 2007 ed il 2009 (archeologi dott. Riccardo Frontoni, Giuliana Galli, Carmela Lalli, Barbara Pettinau) che hanno riportato alla luce una grande porzione dei giardini porticati, di un'altra grande parte dell'area di rappresentanza e delle stanze del tepidarium tra le due aule termali del calidario e del frigidario. Tra l'Appia e l'area centrale sono state scavate le estremit\u00e0 dello \"xystus\", lungo quasi 300 metri. Dal grande ninfeo sull'Appia Antica proviene la statua della Niobe, oggi esposta nell'antiquarium. Nel 2011 \u00e8 stata utilizzata dal regista Woody Allen per le riprese del film \"To Rome with love\", quale esempio di architettura termale dell'Antica Roma.\nIl complesso e i settori.\nLa villa era una lussuosa residenza \"a padiglioni\" articolata in pi\u00f9 nuclei costruttivi che assecondavano la morfologia del terreno. L'ingresso originario era sulla via Appia Antica in prossimit\u00e0 del ninfeo monumentale, la fontana scenografica fontana voluta dall'imperatore Commodo trasformata in epoca medievale di \"castrum\".\nCisterne e acquedotti.\nUn cos\u00ec vasto e lussuoso complesso residenziale necessitava di un cospicuo apporto idrico che era garantito per mezzo di numerose cisterne e di acquedotto. L'acquedotto dei Quintili, ancora oggi visibile sulla destra della via Appia Nuova all'altezza del Grande Raccordo Anulare, riforniva le diverse Cisterne presenti sul sito.\nLa cosiddetta \"Grande Cisterna\" la Cisterna Piranesi e la Cisterna Mediana. \nAntiquarium.\nUn piccolo \"Antiquarium\" \u00e8 allestito nell'ex stalla del casale dei Quintili. Accoglie materiali archeologici provenienti dagli scavi eseguiti nell'area negli anni venti del Novecento e in anni recenti.\nTra i reperti spiccano una colossale statua di Zeus, databile in et\u00e0 adranea ed esposta al centro della sala, delle erme di divinit\u00e0 e un gruppo statuario di Niobe rinvenuto del 2005.\nDi grande interesse sono anche i resti dell'originario apparato decorativo della villa che doveva essere particolarmente ricco e comprendeva intonaci e pavimenti in opus sectile."}
{"id": "1777260", "revid": "1776051", "url": "https://it.wikipedia.org/wiki?curid=1777260", "title": "Guido Cortese", "text": "\u00c8 stato deputato all'Assemblea Costituente, e deputato alla Camera nella II, III e IV legislatura.\n\u00c8 stato Sottosegretario di Stato alle Finanze nel Governo Scelba e Ministro dell'Industria e Commercio nel I Governo Segni."}
{"id": "1777274", "revid": "110157", "url": "https://it.wikipedia.org/wiki?curid=1777274", "title": "Pinacoteca e museo civico di Volterra", "text": "La Pinacoteca e Museo Civico di Volterra ha sede nel palazzo Minucci-Solaini, in via de' Sarti, 1.\nStoria.\nAll'inizio del XX secolo il soprintendente Corrado Ricci punt\u00f2 a realizzare una raccolta di opere d'arte della citt\u00e0. Scelse opere che non si trovavano pi\u00f9 nei loro luoghi di origine o perch\u00e9 gli edifici che li avevano ospitati erano pericolanti o perch\u00e9 soppressi tra la fine del Settecento e i primi dell'Ottocento. Gi\u00e0 nel corso del XIX secolo nel Palazzo dei Priori si era formata una discreta collezione; cos\u00ec come nella cappella di San Carlo, nel duomo cittadino, erano stati ricoverati un buon numero di opere provenienti da molte chiese.\nIl 7 settembre 1905 veniva cos\u00ec inaugurata la raccolta nella prestigiosa sede del Palazzo dei Priori, precisamente al secondo piano. Uno dei primi ospiti illustri fu Gabriele D'Annunzio nell'ottobre 1909: nel suo \"Forse che s\u00ec forse che no\" vengono descritti alcuni quadri della collezione, tra i quali la celebre \"Deposizione\" di Rosso Fiorentino, fin dall'inizio l'opera cardine della raccolta.\nA causa del secondo conflitto mondiale, la pinacoteca rest\u00f2 chiusa fino al 1948.\nUna svolta si ebbe nel 1981 con la mostra \"Momenti dell'arte a Volterra\", allestita nel Palazzo Minucci-Solaini: molte delle opere della raccolta furono qui trasferite in questa sede dal Palazzo dei Priori. La mostra ebbe un successo tale da indurre le autorit\u00e0 a pensare di trasferire nella nuova sede l'intera raccolta per poter creare un nuovo museo con un nuovo, migliore, allestimento: il 21 luglio 1982 si inaugurava cos\u00ec la nuova sede nel Palazzo Minucci-Solaini.\nLa collezione.\nLa Pinacoteca ospita molte opere di pregio fra cui:"}
{"id": "1777277", "revid": "120631682", "url": "https://it.wikipedia.org/wiki?curid=1777277", "title": "Konrad Witz", "text": "Biografia.\nPochissimo \u00e8 noto della vita di questo pittore: si suppone possa essere nato a Rottweil, soltanto perch\u00e9 di questa citt\u00e0 era il padre Hans, pittore anch'egli, il quale forse si trasfer\u00ec intorno al 1431 a Costanza, dove si stava tenendo il noto, importante Concilio, e di qui, successivamente, nella ricca Basilea.\n\u00c8 certo che in questa citt\u00e0 Konrad risiedeva nel 1434, quando aveva ottenuto l'iscrizione alla Corporazione dei pittori - la \"Himmelzunft\" - divenendone cittadino nel 1435 con un atto in cui \u00e8 nominato \u00abKonrad Witz di Rotwilr, pittore\u00bb. Quello \u00e8 anche l'anno in cui sposa Ursula Treyger, nipote di un pittore di Tubinga, Niklaus Rusch, detto \u00abmastro Lawelin\u00bb, collaborando con lui ad affrescare - ma l'opera \u00e8 stata distrutta - una sala dell'Arsenale cittadino.\nIl successo dovette presto arridergli, se Konrad pot\u00e9 acquistare casa nella Freienstra\u00dfe, nel pieno centro della citt\u00e0. Segu\u00ec a Ginevra il cardinale Fran\u00e7ois de Mies, per il quale concluse nel 1444 il grande altare della cattedrale di San Pietro. Da quell'anno non si hanno di lui pi\u00f9 notizie: nel 1446 la moglie risulta gi\u00e0 vedova, con cinque figli a carico, dei quali, nel 1447, il padre del pittore assume la tutela.\nLe sue opere, pur risentendo dell'influsso di Van Eyck, hanno un senso nuovo della prospettiva e del rapporto tra spazio e figure."}
{"id": "1777278", "revid": "80598", "url": "https://it.wikipedia.org/wiki?curid=1777278", "title": "Rokketti", "text": "I Rokketti sono stati un noto gruppo Rock - Rhythm and blues italiano degli anni sessanta; il nome deriva dal cognome di due componenti, i fratelli Mario e Santino Rocchetti.\nStoria del gruppo.\nIl complesso nasce nel 1958 a Civitavecchia, per iniziativa di due fratelli di Montalto di Castro (VT), Mario e Santino Rocchetti.\nGli inizi.\nDopo alcune esibizioni nei paesi della Maremma tosco-laziale, all'inizio del 1959, firma un contratto per il \"Florida\" di Roma, dove viene chiamato semplicemente \"I Rocchetti\".\nDurante la permanenza al Florida, il gruppo riceve un ingaggio per una serie di esibizioni nel Nord Europa; qui, esclusivamente per motivi di fonetica, la denominazione del gruppo viene cambiata in \u201cRokketti\u201d.\nGrazie alle indubbie qualit\u00e0 musicali, il tour che li vede protagonisti soprattutto in Svezia e Germania, si prolunga per oltre sei anni. Nel 1965 viene sostituito il batterista: a Giorgio Grandi subentra Tassilo Burckard, un giovanissimo tedesco di 17 anni.\nL'incontro con i Beatles.\nNel 1962 ad Amburgo destano l'interesse di un gruppo inglese che si esibisce allo \"Star Club\", che va ad ascoltarli, quando loro suonano al \"Blau Peter\".\nI due locali si trovano nel rione di St. Pauli, in una traversa della Reeperbahn, uno di fronte all'altro. Il primo \u00e8 il pi\u00f9 importante locale rock di Amburgo, il secondo \u00e8 quello pi\u00f9 frequentato dalla gente della notte in quanto aperto dalle 4,00 fino alle 10,00 del mattino. Qualche mese dopo i ragazzi di quel gruppo sarebbero diventati i Beatles.\nIl Piper Club.\nDurante una breve vacanza in Italia, il 5 agosto 1965, mentre i Rokketti si esibiscono per gli amici, alla Marina di Montalto di Castro (Vt), vengono notati da Piero Focaccia (in servizio militare nella zona), il quale informa il suo impresario, Sandro Gagliardini, che si adopera per fare avere al gruppo un'audizione al Piper Club di Roma che viene fissata per il pomeriggio del 6 agosto.\nI proprietari del Piper, Giancarlo Bornigia e Alberigo Crocetta, restano favorevolmente colpiti dal sound dei ragazzi di Civitavecchia e fanno loro sottoscrivere un contratto per tutto il mese di settembre ed anche per gennaio dell'anno successivo.\nIn sala di incisione.\nDurante una di queste esibizioni nel locale romano vengono contattati da Carmine De Benedictis, il proprietario della CDB, che li fa debuttare con i primi due 45 giri, di cui il secondo, \"Goodbye my love\", entra in hit parade malgrado la censura della RAI che non lo trasmette perch\u00e9 \"troppo strillato\".\nNel 1966 partecipano ad una compilation, realizzata dalla ARC (distribuita dalla RCA Italiana), \"Una serata al Piper\": In quest'ultima, realizzata dal vivo negli studi della RCA (anche se in copertina c'\u00e8 scritto che il disco era stato registrato nel noto locale romano), presentano due canzoni inedite nella loro discografia, e cio\u00e8 \"Wooly Bully\" di Sam The Shame e \"Candy Man\".\nCantagiro '67.\nDopo una parentesi sempre nel 1966 alla CBS (per la quale incidono, controvoglia, una cover della celebre \"La poup\u00e9e qui fait non\" di Michel Polnareff, incisa anche da I Quelli con maggior successo), ritornano l'anno successivo alla casa che li ha lanciati e partecipano al Cantagiro 1967 con un brano composto da loro e che meglio li rappresenta, \"Black time\": un rhythm 'n' blues contro il razzismo che De Benedictis tenta anche di lanciare, cantato in inglese, all'estero.\nIl disco (che fa parte di una serie di emissioni dell'etichetta dedicate al lancio oltre confine di alcuni suoi artisti come i Delfini e i Jaguars) contiene sul lato B una canzone, \"Mr. Gold\", non reperibile in altri supporti e che era gi\u00e0 nota in quanto era contenuta nella colonna sonora del film del 1966 \"L'uomo dal pugno d'oro\" del regista spagnolo Jaime Jes\u00fas Balc\u00e1zar, con Erika Blanc e Germ\u00e1n Cobos.\nAll'edizione del Cantagiro 1967 non pot\u00e9 partecipare il fondatore del gruppo, Mario Rocchetti, perch\u00e9 chiamato al servizio militare. Non rientrer\u00e0 pi\u00f9 nella formazione e sar\u00e0 sostituito, al pianoforte, da Gianni Flores. Per la stessa manifestazione verranno chiamati come rinforzo Gianfranco Cecere alla chitarra e Renzo Massarelli al sax baritono, tutti elementi di Civitavecchia.\nI Rokketti si dividono.\nDopo il successo ottenuto al Cantagiro con \"Black Time\", nel 1968 i Rokketti incidono ancora un brano in puro stile Rhythm and blues \"Ti rivedr\u00f2 tra gli angeli\" (con il lato B \"Non ti fermare mai\"), una struggente canzone che mette in evidenza, oltre alla passione della Band per questo genere, le qualit\u00e0 vocali di Santino Rocchetti.\nQuesta sar\u00e0 l'ultima incisione de \"I Rokketti\" che di l\u00ec a poco si divideranno.\nSantino Rocchetti e Tassilo Burckard entrano nel gruppo che accompagna Nino Ferrer, partecipando all'incisione dell'album dal vivo \"Rats and roll's\", dopodich\u00e9 Santino si dedicher\u00e0 ad una carriera da solista di successo, riformando negli anni '90 con altri musicisti un gruppo con lo stesso nome.\nDegli altri fratelli, solo Alberto rimarr\u00e0 nel mondo della musica, formando con Gianni Bonavera il gruppo di rock progressivo La Seconda Genesi ed entrando poi, negli anni '80, negli Champagne Molotov, gruppo legato ad Enrico Ruggeri, e quindi nel gruppo che accompagna Vasco Rossi dove milita tuttora.\nNel 1996 la On sale Music ha pubblicato un cd contenente tutte le canzoni del gruppo.\nNel 2013, il cantante - bassista del gruppo, Mario Paparozzi, scrive il libro \"I Rokketti - da Piazza Padella alla Reeperbahn\".\nIniziata nel 1958, la storia de I Rokketti abbraccia tutto il decennio successivo, ricordato come i \u201cfavolosi anni Sessanta\u201d. Protagonisti sono i ragazzi di piazza Padella, a Montalto di Castro, dove abitava la famiglia Rocchetti e dove provavano le canzoni. Senza mezzi economici, ma con tanto coraggio, quei ragazzi presero il treno e partirono... prima in Svezia, poi per 6 anni in Germania.\nQui diventano I Rokketti e per lunghi mesi, ad Amburgo, suonano gomito a gomito con i The Beatles, sulla Reeperbahn, la famosa strada a luci rosse che segner\u00e0 la storia della musica. Alla fine del 1965 rientrano in Italia e spopolano al Piper Club, dove mostrano qualit\u00e0 tecnico-musicali fino a quel momento sconosciute, lanciando il rhythm &amp; blues in Italia. Tra i dischi incisi, di rilievo: Goodbye my love, Black Time e Ti rivedr\u00f2 tra gli angeli. Il 6 gennaio 1969 la storia dei ragazzi di piazza Padella si conclude, sebbene la loro et\u00e0 media non arrivi a 24 anni.\nCollegamenti esterni.\nVideo di Good Bye My Love - Video realizzato nel 2011 per uno dei maggiori successi dei Rokketti"}
{"id": "1777280", "revid": "62004", "url": "https://it.wikipedia.org/wiki?curid=1777280", "title": "Mat\u00edas Emanuel Lequi", "text": ""}
{"id": "1777287", "revid": "57342", "url": "https://it.wikipedia.org/wiki?curid=1777287", "title": "Pasquale Cortese", "text": "\u00c8 stato deputato all'Assemblea Costituente, e deputato alla Camera nella I e II legislatura."}
{"id": "1777289", "revid": "599013", "url": "https://it.wikipedia.org/wiki?curid=1777289", "title": "Kristine Lilly", "text": "Lilly \u00e8 in assoluto la giocatrice di calcio con pi\u00f9 presenze in nazionale nella storia di questo sport (sia maschile che femminile), con ben 352 presenze per la nazionale statunitense (l'ultima \u00e8 avvenuta nel novembre 2010 in una partita valida per le qualificazioni alla Coppa del Mondo). Ha fatto parte della nazionale statunitense dal 1987 al 2010. Ha raggiunto la sua 300\u00aa presenza il 18 gennaio 2006, nel corso di una partita contro la Norvegia.\nLilly ha annunciato il suo ritiro dal mondo del calcio il 6 gennaio 2011.\nCarriera.\nClub.\nKristine Lilly cominci\u00f2 la sua carriera di calciatrice alla Wilton High School di Wilton, in Connecticut. Gi\u00e0 allora ricevette la prima chiamata in nazionale (era il 1987). Complet\u00f2 poi gli studi alla University of North Carolina at Chapel Hill, facendo parte ovviamente della squadra femminile di calcio tra il 1989 e il 1992. Nel 1994 la sua maglia numero 14 fu ritirata.\nLa carriera professionistica di Lilly cominci\u00f2 nel 1994 con il Tyres\u00f6 FF, nel campionato svedese. Trascorse tuttavia una sola stagione e per lei fu gi\u00e0 tempo di tornare negli Stati Uniti. Firm\u00f2 infatti un contratto con i Washington Warthogs, squadra che militava in un torneo di calcio indoor (Kristine era l'unica giocatrice donna della squadra).\nNel 1998 fece il suo esordio nella W-League con le Delaware Genies, club nel quale milit\u00f2 per tre anni collezionando 4 presenze e 5 reti.\nIl 2001 segna la nascita della prima lega per calciatrici professioniste, la Women's United Soccer Association (WUSA) e Lilly \u00e8 tra le fondatrici (e capitana) delle Boston Breakers. L'esperienza dura fino al 2003, anno in cui il campionato cessa di esistere.\nTra il 2004 e il 2005 Lilly fa ritorno in Svezia, per giocare nel KIF \u00d6rebro DFF assieme, tra l'altro, ad alcune sue ex compagne di squadra a Boston.\nDopo questa esperienza positiva Lilly approfitta della nascita della Women's Professional Soccer (WPS), la nuova federazione di professioniste per fare ritorno in patria 2008 e partecipare campionato inaugurale.\nNazionale.\nLilly debutta con la nazionale statunitense prestissimo, nel 1987. Supera il record di presenze per una giocatrice femminile nel 1998 (con 151 presenze), mentre l'anno seguente batte il record anche per quanto riguarda il campo maschile detenuto da Adnan Al-Talyani degli Emirati Arabi Uniti (164 presenze all'epoca).\nHa partecipato a cinque edizioni della Coppa del Mondo femminile (1991, 1995, 1999, 2003 e 2007) vincendone due (1991 e 1999).\nVanta anche la partecipazione a tre edizioni delle Olimpiadi (1996, 2000 e 2004) vincendo la medaglia d'oro nel 1996 e nel 2004, e una medaglia d'argento nel 2000."}
{"id": "1777293", "revid": "1718925", "url": "https://it.wikipedia.org/wiki?curid=1777293", "title": "Tic tac", "text": "tic tac o Tic Tac (ufficialmente scritto con entrambe le iniziali minuscole) \u00e8 un popolare marchio di caramelle prodotte dalla Ferrero.\nSono delle piccole caramelline a forma ovale, di vari gusti. \nStoria.\nLe caramelle nascono in Italia nel 1969 come \"\"Refreshing Mint\" da un'idea dell'imprenditore Michele Ferrero. L'anno successivo, nel 1970, il nome \u00e8 cambiato in \"tic tac\"\" per via del caratteristico rumore dei confetti nel pacchetto quando viene agitato. Negli anni ottanta viene introdotta la variante all'arancia, seguita nel decennio successivo da altre varianti e le prime limited edition. Negli anni 2000 le mentine incominciano a comparire in vari film.\nAl successo del prodotto ha contribuito anche la pratica confezione, caratteristica scatoletta col corpo in plastica trasparente e coperchio bianco con sportellino a ribalta, di cui la Ferrero acquisisce in esclusiva i diritti da un'azienda lombarda leader nello stampaggio dei polimeri. Come il contenuto anche il contenitore entra nell'immaginario collettivo, e in virt\u00f9 della sua praticit\u00e0 trova sempre una seconda vita, al punto da divenire oggetto sul web di articoli e tutorial sul suo reimpiego.\nProdotto.\nI tic tac sono confetti cilindrici con basi semisferiche, composti da zucchero aromatizzato ricoperto da diversi strati di zucchero vanigliato solidificato. Il colore del confetto e della confezione sono indicativi dell'aroma. L'apporto energetico di ogni confetto \u00e8 di 1,9 calorie.\nVarianti.\nLe tic tac sono presenti in diverse varianti caratterizzate dal diverso colore.\nBreeze.\nIn queste varianti i confetti contengono erbe cristallizzate ovvero micro cristalli di xilitolo contenenti l\u2019estratto in polvere di una miscela di 16 erbe balsamiche.\nDistribuzione.\nLe caramelline \"tic tac\" sono diventate popolarissime in tutto il mondo, e commercializzate in pi\u00f9 di 100 paesi. Vengono normalmente vendute nelle ormai notissime piccole confezioni di plastica trasparente (in alcuni casi colorato, come per esempio la confezione della variante all'arancia che \u00e8 colore arancio trasparente), e coperchio bianco sull'alto, costituito da una cornice e uno sportellino stampati in blocco unico con la cerniera millepieghe. Sono disponibili tre formati da 200 confetti (98 g), 100 confetti (49 g) e 37 confetti (18 g).\nPromozione.\nIn Europa e Australia le campagne pubblicitarie delle tic tac puntano molto sul sottolineare come ogni singola caramella contenga soltanto due calorie.\nTestimonial in Italia fu, per molti anni, la presentatrice di origine svizzera Michelle Hunziker, mentre negli Stati Uniti \u00e8 la modella canadese Kate Kelton.\nNella cultura di massa.\nNel film del 1990 \"Mamma, ho perso l'aereo\", si vede chiaramente una scatolina di tic tac in mano a Babbo Natale, che ne dona tre al bambino protagonista. Nel film \"Shrek\" del 2001, \"Ciuchino\" apostrofa Shrek per il suo alito cattivo, dicendogli che gli serve una scatola di mentine: nella versione originale in lingua inglese, Ciuchino parla esplicitamente di tic tac. Nel film del 2007 \"Juno\", uno dei protagonisti, Michael Cera, \u00e8 un grande amante dei \"tic tac\" all'arancia. Il marchio \u00e8 citato anche in \"Rango\" di Gore Verbinski del 2011. Appaiono inoltre nell'episodio 15 dell'ottava stagione del \"Dr. House\", il medico usa le tic tac verdi per mascherare una finta alitosi e nell'episodio 10 della sesta stagione di \"Big Bang Theory\" dove Sheldon dice ad Amy che \u00e8 una medicina e nella puntata numero 10 della terza stagione di \"Chuck\", la caramella viene citata anche nello stesso titolo.\nNel 2011, per ricordare i 150 anni dell'unit\u00e0 d'Italia, la Ferrero ha prodotto una linea dei confetti tic tac in edizione limitata dei colori della bandiera italiana: i gusti sono lime (verde), arancia (bianco) e ciliegia (rosso). Nel 2015, sempre in edizione limitata, in concomitanza con l'uscita del film \"Minions\", la Ferrero ha prodotto una linea dei confetti tic tac di colore giallo al gusto di banana. Curiosa la letteratura web nata sul riutilizzo della pratica scatoletta del tic tac. Nel terzo episodio della quinta stagione della serie televisiva \"Prison Break\" Lincoln Burrows usa un pacchetto di tic tac per \"corrompere\" un bambino yemenita e ottenere informazioni sul fratello.\nKevin Day, sottufficiale capo della Marina degli Stati Uniti, un operatore radar dell\u2019incrociatore USS Princeton di scorta alla portaerei USS Nimitz, Domenica 17 giugno 2018, ha raccontato esperienze di rilevamento degli UFO chiamati dal Pentagono \"UFO - \"tic tac\"\", proprio per la somiglianza per forma e colore (bianco) ai famosi confetti.\nDal 1999 al 2001, il marchio \"tic tac\" fu presente anche in Formula 1, grazie alla sponsorizzazione da parte della Scuderia Ferrari."}
{"id": "1777296", "revid": "1226", "url": "https://it.wikipedia.org/wiki?curid=1777296", "title": "De Sade", "text": ""}
{"id": "1777303", "revid": "122600686", "url": "https://it.wikipedia.org/wiki?curid=1777303", "title": "L\u00e9o Marjane", "text": "Percorso umano e artistico.\nGli anni trenta.\nNon ancora ventenne si trasferisce a Parigi e debutta allo \"Sh\u00e9h\u00e9razade\". Successivamente si esibisce all\"'Alhambra\", al \"Petit Casino\" e in altri locali alla moda parigini. La sua voce scura e sensuale, vagamente maschile, viene notata da Jean B\u00e9rard, che la introduce in una fra le case discografiche pi\u00f9 importanti del tempo, la Path\u00e9-Marconi. Qui inizia a incidere nel 1937, dedicandosi sia al repertorio francese, fra cui la celebre \"Vous qui passez sans me voir\" (1938), di Charles Tr\u00e9net, gi\u00e0 interpretata da Jean Sablon nel 1936, e \"Je vous ai souri\" (1938), sia, e soprattutto, a quello americano, con adattamenti vari e testi in francese. Fra i grandi successi di autori statunitensi lanciati dalla Marjane nella Francia degli anni trenta ricordiamo: \"In the chapell in the moonlight\" (\"La chapelle au clair de lune\", 1937, che \u00e8 anche la sua prima registrazione reperibile), \"September in the rain\" (\"En septembre sous la pluie\", 1937), \"Begin the beguine\" (\"Divine beguine\", 1938), \"Night and day\" (\"Tout le jour et toute la nuit\", 1938), \"Goodnight angel\" (\"Bonsoir mon ange\", 1939) e svariate altre. L'accompagna l'orchestra Wal-Berg, che, a partire dagli inizi degli anni quaranta, sar\u00e0 sostituita da quella di Raymond Legrand.\nLa guerra e l'occupazione nazista.\nIl suo grande momento arriver\u00e0 con la guerra e l'occupazione tedesca della Francia (1940-1944). Nel 1941 incide \"Seule, ce soir\", la sua canzone pi\u00f9 celebre, venduta in centinaia di migliaia di esemplari e fatta ascoltare per anni alla radio con il consenso e, si diceva, anche su richiesta delle truppe di occupazione naziste. Il tema, la solitudine, \u00e8 infatti molto sentito all'epoca sia da tante giovani francesi, separate dai propri uomini dispersi in qualche remota guarnigione d'Africa o deportati in Germania, che dai militari tedeschi, lontani dalle proprie famiglie. Si ripete, per \"Seule, ce soir\", il successo di \"J'attendrai\", canzone italiana (\"Tornerai\", di Dino Olivieri) incisa in Francia alla vigilia della seconda guerra mondiale da Rina Ketty e che aveva fatto breccia sia nei cuori degli sfortunati francesi, costretti a subire l'occupazione nazista, che in quelli degli invasori tedeschi.\nDopo il grande successo di \"Seule, ce soir\", la Marjane incider\u00e0, fino a tutta l'estate del 1944 e cio\u00e8 fino al termine dell'occupazione nazista di Parigi, ben quindici canzoni, alcune delle quali acquisteranno una notevole popolarit\u00e0. Fra queste ultime ricordiamo (con l'accompagnamento dell'orchestra di Raymond Legrand): \"L'arc en ciel\", adattamento di \"Over the rainbow\" portato al successo negli Stati Uniti d'America da Judy Garland, \"Vous et moi\" (1942), \"L'\u00e2me au diable\" (1943), \"O mon prince charmant\" (1944), \"Perdue pour tout le monde\" (1944). Nel 1943 parteciper\u00e0, nel ruolo di una cantante, al film \"Feu Nicolas\" diretto da Jacques Houssin (dove interpreter\u00e0 la canzone \"L'\u00e2me au diable\").\nIl dopoguerra.\nDopo la liberazione della Francia, verr\u00e0 presa di mira dal \"Comit\u00e9 d'\u00e9puration\" di Parigi, che l'accusa di essersi esibita ripetutamente per le truppe di occupazione tedesche. Prosciolta, dopo poche settimane, da ogni imputazione, torna a cantare, ma fa fatica a ritrovare il successo di un tempo. Nella seconda met\u00e0 degli anni quaranta effettua solo alcune incisioni poco significative e le sue esibizioni pubbliche si fanno per\u00f2 sempre pi\u00f9 rare. Punta su una grande \"rentr\u00e9e\" che ha luogo all\"'\u00c9toile\" nel 1949 e che viene accolta senza eccessivo entusiasmo. Qualche anno pi\u00f9 tardi, tuttavia, torna sulla cresta dell'onda grazie ad alcune fortunate interpretazioni molto gradite al grande pubblico, fra cui \"Les croix\" (1952), \"Mets deux thune dans l'bastringue\" (1954), brano scritto dal noto compositore Jean Constantin e, soprattutto, \"Sur ma vie\" (1955) e \"Ay je l'aime\" (1956), entrambe musicate da un giovane armeno che avrebbe fatto parlare molto di s\u00e9 in seguito: Charles Aznavour. \nNegli anni cinquanta, la Marjane parteciper\u00e0 anche, in ruoli di cantante, a due lungometraggi: \"Les deux gamines\" (1951), per la regia di Maurice de Canonge, e \"Eliana e gli uomini\" (1956), diretto da Jean Renoir. Prester\u00e0 inoltre la propria voce a un'artista americana nel doppiaggio del film \"Love in the afternoon\" (1957), diretto da Billy Wilder (nella sola versione francese). \nSposatasi con il barone de Ladoucette (1912-2007), appartenente a una delle casate pi\u00f9 antiche di Francia, l'artista abbandona nel 1958 il mondo della musica per dedicarsi con suo marito all'allevamento dei cavalli purosangue nei pressi di Fontainebleau, dove ha vissuto fino alla morte, avvenuta nel 2016 all'et\u00e0 di 104 anni."}
{"id": "1777311", "revid": "33689", "url": "https://it.wikipedia.org/wiki?curid=1777311", "title": "Peppa Tencia", "text": ""}
{"id": "1777313", "revid": "339392", "url": "https://it.wikipedia.org/wiki?curid=1777313", "title": "Harpfe", "text": ""}
{"id": "1777322", "revid": "1926649", "url": "https://it.wikipedia.org/wiki?curid=1777322", "title": "Giuseppe Zinetti", "text": "Caratteristiche tecniche.\nGiocatore.\nPortiere di buoni mezzi atletici, prediligeva uno stile poco spettacolare, dimostrandosi sicuro tra i pali e nelle uscite.\nCarriera.\nGiocatore.\nClub.\nProdotto delle giovanili del Bologna, dopo una stagione in prestito all'Imolese viene lanciato in prima squadra da Marino Perani al posto di Maurizio Memo nell'ultima partita del girone di andata del campionato 1978/79. Il tecnico rossobl\u00f9 gli assegna anche la fascia di capitano a 20 anni, in polemica con i \"senatori\" dello spogliatoio. Gioca col Bologna fino all'ottobre 1983, vivendo la prima retrocessione dei felsinei in Serie B e la successiva discesa in Serie C1; dopo la seconda retrocessione passa in prestito alla , nella serie cadetta, disputando un campionato non all'altezza.\nNel 1984 rientra al Bologna, nel frattempo risalito nella serie cadetta. Vi rimane con alterne fortune fino al 1987, quando, a causa di diversi errori e dell'arrivo di Luigi Maifredi (che porta da Ospitaletto il portiere Nello Cusin), non viene riconfermato. A settembre viene ingaggiato dal , dove rimane tra Serie A e B fino al 1990, alternandosi a Giuseppe Gatta.\nPassa poi alla Roma, come secondo di Giovanni Cervone, con il quale si alterner\u00e0 comunque tra i pali per tre stagioni vincendo la Coppa Italia nel 1991. Chiude la sua carriera nel 1993-1994 con la maglia dell', in Serie B.\nIn carriera ha totalizzato complessivamente 157 presenze in Serie A e 177 presenze in Serie B.\nNazionale.\nDebutta nella Nazionale Under-21 nel 1979, contro l'Unione Sovietica, totalizzando in tutto 16 presenze. \u00c8 stato anche convocato da Enzo Bearzot per il Mundialito del 1980, senza scendere in campo.\nAllenatore.\nInizia l'attivit\u00e0 di preparatore dei portieri nel 1996, nel settore giovanile della per proseguire nel . Dal 1997 inizia il sodalizio con l'allenatore Gian Piero Ventura, seguendolo in tutte le esperienze lavorative: con il Cagliari dal 1997 al 1999, con la Sampdoria dal 1999 al 2000, con l'Udinese dal 2001 al 2002, nuovamente a Cagliari nel 2003, con il Napoli dal 2004 al 2005, con il nel 2006, con il Verona nel 2007, con il dal 2007 al 2009 e con il dal 2009 al 2011.\nDal 2011 al 2016 fa parte dello staff tecnico del . Il 7 giugno 2016 segue Gian Piero Ventura sulla panchina dell'Italia, ricoprendo stavolta il ruolo di osservatore. Nel estate 2019 segue Gian Piero Ventura come preparatore dei portieri della Salernitana."}
{"id": "1777323", "revid": "22416", "url": "https://it.wikipedia.org/wiki?curid=1777323", "title": "Stazione di Isili", "text": "La stazione di Isili \u00e8 una stazione ferroviaria al servizio del comune di Isili, capolinea delle ferrovie per Cagliari e per Sorgono, quest'ultima turistica.\nStoria.\nLa nascita della stazione \u00e8 ricollegata alla costruzione della rete ferroviaria a scartamento ridotto della Sardegna, iniziata nell'ultimo quarto dell'Ottocento. Il progetto della Societ\u00e0 italiana per le Strade Ferrate Secondarie della Sardegna, che si era aggiudicata la gara per la costruzione e la gestione delle nuove linee, prevedeva tra le altre una ferrovia che da Cagliari portasse verso il Sarcidano e da qui verso il Mandrolisai. Fu cos\u00ec che il 15 febbraio 1888 la prima linea di questa rete, la Cagliari-Isili, fu aperta al traffico, e con essa lo scalo isilese. L'anno successivo fu il turno dell'inaugurazione della ferrovia tra la stazione e Sorgono, che rendeva quindi possibile il collegamento tra Cagliari ed il Mandrolisai.\nNegli anni dieci del Novecento le Ferrovie Complementari della Sardegna progettarono a loro volta una propria rete a scartamento ridotto, la cui linea principale avrebbe collegato Isili con Villacidro e con lo scalo delle Ferrovie Reali di Sanluri Stato. I lavori furono portati a termine nel 1915, e il 21 giugno di quell'anno anche la ferrovia Isili-Villacidro fu aperta al pubblico ed i treni iniziarono a collegare lo scalo con il comune campidanese. Tuttavia bench\u00e9 le relazioni avessero origine e termine nella stazione di Isili la nuova linea si distaccava da quella per Sorgono nella successiva stazione di Sarcidano (realizzata allo scopo).\nNel 1921 le FCS assorbirono le SFSS, divenendo il gestore della stazione, che in quegli anni sarebbe diventata un importante scalo di scambio per i treni delle \"Complementari\". Nel secondo dopoguerra tuttavia, le FCS cessarono l'esercizio sulla Isili-Villacidro, sostituendola con delle autocorse a partire dal 5 settembre 1956.\nLa stazione pass\u00f2 alla gestione delle Ferrovie della Sardegna nel 1989, le quali nel giugno 1997 chiusero anche la Isili-Sorgono, mantenendola attiva per il solo traffico turistico del progetto Trenino Verde. Da allora la stazione di Isili \u00e8 divenuta il capolinea settentrionale per i treni del servizio di trasporto pubblico del compartimento cagliaritano delle FdS (dal 2008 ARST Gestione FdS). Nel 2010 si registr\u00f2 il passaggio della stazione all'ARST; sempre quell'anno iniziarono i lavori (conclusi nel 2011) di ammodernamento dell'infrastruttura ferroviaria dello scalo, coincidenti con la provvisoria chiusura della linea per Cagliari per la sostituzione dell'armamento.\nStrutture e impianti.\nLa stazione \u00e8 configurata come scalo passante, ed \u00e8 il capolinea settentrionale della ferrovia Cagliari-Isili, oltre che quello meridionale della linea che dallo scalo conduce sino a Sorgono. Per quanto riguarda il piano del ferro questo comprende tre binari, di cui il primo di corsa ed il secondo passante in uso per il servizio viaggiatori, tutti a scartamento da 950\u00a0mm e serviti da due banchine lunghe circa cento metri ciascuna. Il terzo binario, accessibile tramite una singola comunicazione posta sul lato Sorgono, termina tronco all'interno della rimessa rotabili della stazione, dinanzi alla quale \u00e8 posta inoltre la piattaforma girevole della stazione.\nPrima dei lavori del 2010 il numero di binari era maggiore, con la presenza di un'ulteriore unit\u00e0 passante per il servizio viaggiatori e di un tronchino terminante nello scalo merci della stazione, comprendente anche un piano caricatore ed un magazzino.\nIl maggiore degli edifici presenti in stazione tuttavia \u00e8 il fabbricato viaggiatori, costruzione a due piani ed a pianta rettangolare, dotata di cinque accessi sul lato binari, caratterizzata dal punto di vista visivo da una decorazione in mattoncini rossi lungo tutto il perimetro del piano terra che la accomuna ad altri edifici presenti negli scali della Cagliari-Isili. Nei locali \u00e8 ospitata inoltre la locale dirigenza del movimento.\nLa stazione ospita anche un deposito per gli autobus dell'ARST, per cui sono presenti vari locali all'interno del piazzale ferroviario lato Sorgono.\nMovimento.\nCon riferimento all'orario del primo semestre 2017 la stazione \u00e8 servita per quanto concerne il trasporto pubblico dalle relazioni ferroviarie espletate dall'ARST lungo la ferrovia per Cagliari, dal 2008 avente termine nella stazione di San Gottardo a Monserrato. Complessivamente sono effettuate quattro coppie di corse nei giorni feriali, mentre non vengono espletate relazioni nei festivi. Di norma inoltre nel periodo estivo l'impianto \u00e8 inutilizzato per il servizio di trasporto pubblico su ferro, integralmente sostituito da autolinee nel tronco da Mandas alla stazione.\nTuttavia la stazione nello stesso periodo \u00e8 impiegata per i treni turistici a calendario del Trenino Verde diretti da Mandas verso la linea per Sorgono; con riferimento all'estate 2016 erano effettuate due coppie di corse settimanali colleganti lo scalo con quello di Laconi.\nServizi.\nNel fabbricato viaggiatori della stazione sono presenti alcuni servizi a disposizione dell'utenza, tra cui una biglietteria ed una sala d'aspetto.\nInterscambi.\nIl piazzale della stazione ospita anche una fermata delle autolinee ARST, che oltre a svolgere il servizio sostitutivo ferroviario permettono il collegamento con vari centri tra cui Villacidro (in questo caso si tratta dell'autolinea sostitutiva della vecchia ferrovia Isili-Villacidro) Laconi, Nureci, Cagliari e Villamar. La stazione \u00e8 inoltre sede di un deposito autobus dell'azienda."}
{"id": "1777343", "revid": "287204", "url": "https://it.wikipedia.org/wiki?curid=1777343", "title": "Endospora", "text": "Un'endospora \u00e8 una qualsiasi spora prodotta all'interno di uno sporangio o di uno sporocisti.\nIn batteriologia le endospore sono particolari strutture molto resistenti (anche a temperature molto alte) sviluppate dai batteri in condizioni ambientali sfavorevoli. Da ogni batterio viene formata una ed una sola endospora e da una endospora si former\u00e0 solamente un batterio, quello che l'aveva precedentemente creata. Possono restare in uno stato di quiescenza anche per alcuni anni, finch\u00e9 le condizioni ambientali esterne non consentiranno nuovamente la sopravvivenza al batterio. Sono dotate e protette da un robusto rifinimento.\nEsse sono formate, dall'esterno verso l'interno, da:\nLa riattivazione della spora quiescente avviene quando vi \u00e8 la giusta temperatura e la giusta concentrazione di nutrienti.\nLa riattivazione si divide in tre fasi: l'attivazione che \u00e8 la fase in cui si riavviano tutti i processi metabolici, la germinazione dove viene riassorbita la tunica sporale e il batterio si avvia alla ricrescita e infine l'esocrescita dove vi \u00e8 lo sviluppo definitivo del batterio con tutte le strutture citoplasmatiche perse in precedenza."}
{"id": "1777345", "revid": "1504506", "url": "https://it.wikipedia.org/wiki?curid=1777345", "title": "Ducato di Sassonia-Merseburg", "text": "Il Ducato di Sassonia-Merseburg (in lingua tedesca \"Herzogtum Sachsen-Merseburg\") \u00e8 stato un ducato del Sacro Romano Impero dal 1656/57 al 1738.\nLa capitale era Merseburg. Il ducato era governato da un ramo cadetto della Casata di Wettin. Giovanni Giorgio I di Sassonia aveva lasciato ai tre figli cadetti una parte dei territori, da cui le tre linee di Sassonia-Weissenfels, Sassonia-Merseburg e Sassonia-Zeitz. Il Ducato di Sassonia-Merseburg ritorn\u00f2 all'Elettorato di Sassonia nel 1738 per estinzione della linea albertina."}
{"id": "1777348", "revid": "215024", "url": "https://it.wikipedia.org/wiki?curid=1777348", "title": "Annalaura Braghetti", "text": ""}
{"id": "1777350", "revid": "121449654", "url": "https://it.wikipedia.org/wiki?curid=1777350", "title": "Paese d'ombre", "text": "Paese d'ombre \u00e8 un romanzo di Giuseppe Dess\u00ec, pubblicato ufficialmente nel 1972. Il romanzo ha vinto il premio Strega nello stesso anno.\n\"Paese d'ombre\" racconta la vita, dall'infanzia alla vecchiaia, di Angelo Uras, le cui vicende personali offrono l'occasione all'autore per mettere in luce temi importanti come quello ecologico e dello sfruttamento tra ricchi e poveri; per evidenziare una galleria di personaggi di grande rilievo storico e sociale, e per raccontare un mondo che andava dissolvendosi.\nTrama.\nIl romanzo \u00e8 ambientato a Norbio (chiamata dall'autore anche come Parte d'Ispi, che poi risulta essere Villacidro, citt\u00e0 natale dell'autore), paesino posto alle pendici del monte Linas a 45 km da Cagliari (Sardegna).\nIl protagonista Angelo Uras vive con la madre Sofia Curreli ed \u00e8 ben voluto dal ricco possidente conte don Francesco Fulgheri, che tutti dicono essere burbero e anticonformista per il suo \u201c\"modo di pensare che era cos\u00ec moderno da essere considerato pericolosamente rivoluzionario dalle autorit\u00e0 governative isolane, dalle autorit\u00e0 che stavano accanto al Vicer\u00e9, dal Presidente dell'Ordine degli avvocati, e specialmente dai due personaggi pi\u00f9 in vista di Norbio, che erano l'avvocato Antioco Loru e il professore Antonio Todde\"\u201d (Paese d'ombre).\nIn qualit\u00e0 di avvocato, don Francesco Fulgheri aveva difeso il pastore Pantaleo Mumm\u00eca, reo di essersi ribellato alla famosa legge delle chiudende, del 1821, con la quale si permetteva, a tutti coloro che avevano la possibilit\u00e0 di farlo, di impadronirsi della terra fino ad allora libera per l'uso della pastorizia, cancellando di fatto l'antico diritto delle terre comuni per il pascolo e il bosco. \nIl Mumm\u00eca venne impiccato nella pubblica piazza di \u201cFrontera\u201d quarant'anni dopo i fatti, con grande rammarico e dispiacere dell'avvocato che non era riuscito a strapparlo alla morte.\nAnche don Francesco muore ucciso per una vendetta, lasciando la sua grande eredit\u00e0 al piccolo Angelo Uras. \nLa madre Sofia Curreli, donna saggia, che non voleva inimicarsi la potente famiglia dei conti Fulgheri decise quale amministratrice del patrimonio del giovane figlio di rinunciare ad una parte di esso, cos\u00ec facendo permise al figlio di non aver problemi, e di poter studiare. \nDiventato adulto Angelo Uras si sposa con Valentina Manno, che nel dare al mondo la figlia muore di parto. Anche la madre Sofia, di l\u00ec a qualche anno, dopo una lunga malattia morir\u00e0, lasciando Angelo in una situazione di profonda angoscia, superata con l'impegno sociale e convolando a seconde nozze con donna Margherita Fulgheri.\nEletto Sindaco del paese si prodigher\u00e0 per la comunit\u00e0 arricchendola di opere pubbliche di valore artistico e architettonico. Difender\u00e0 il bosco dallo sfruttamento sfrenato da parte dei continentali. Attraverso il rimboschimento con pini dei contrafforti del Linas salvaguarder\u00e0 il paese da devastazioni idrogeologiche.\nInfine riuscir\u00e0 a coronare il suo antico sogno di ridare al Comune quei terreni e quelle foreste che il Comune aveva perso a causa delle legge sulle chiudende. \nNonostante il benessere economico e la realizzazione sociale, la gioia e la spensieratezza del giovane terminano con la perdita della madre e di Valentina. Non a caso la parte della giovent\u00f9 occupa i due terzi del racconto e quella della maturit\u00e0 e dell'anzianit\u00e0 in tutto solo un terzo. Quest'ultima, nell'ambito della vita privata, risulta non esplorata e forse non esplorabile."}
{"id": "1777351", "revid": "767487", "url": "https://it.wikipedia.org/wiki?curid=1777351", "title": "Mercedes D.IVa", "text": "Il Mercedes D.IVa era un motore aeronautico a sei cilindri in linea raffreddato a liquido prodotto dall'azienda tedesca Daimler-Motoren-Gesellschaft nel 1917.\nIl D.IVa \u00e8 stato realizzato per sostituire nella fascia 200 - 299 PS (Gruppe IV) il precedente e fallimentare Mercedes D.IV a 8 cilindri. A differenza dei motori tedeschi del periodo, il D.IVa si caratterizzava per alcune peculiarit\u00e0 tecniche d'avanguardia, come la distribuzione a singolo albero a camme in testa che azionava 4 valvole per cilindro. Inoltre il motore era stato progettato per essere installato nella fusoliera con una particolare attenzione agli ingombri trasversali. A questo riguardo il carburatore, normalmente montato su un lato, in questo caso era stato spostato dietro al motore, collegandolo ai cilindri con un lungo tubo che ricopriva la funzione di collettore di aspirazione, soluzione che per\u00f2 aveva lo svantaggio di non distribuire in maniera omogenea la miscela aria-benzina destinata alle camere di scoppio.\nNe vennero prodotte due versioni, praticamente identiche, che si differenziavano solo nel senso di rotazione, da utilizzare nei velivoli bimotori per controbilanciare la coppia delle eliche."}
{"id": "1777354", "revid": "15756", "url": "https://it.wikipedia.org/wiki?curid=1777354", "title": "Museo etrusco Guarnacci", "text": "Il Museo etrusco Guarnacci ha sede in via Don Minzoni a Volterra, e contiene una delle pi\u00f9 belle raccolte di arte etrusca.\nStoria.\nNel 1776 il canonico della cattedrale di Volterra Pietro Franceschini rinveniva nei pressi della necropoli etrusca del Portone un ipogeo di notevoli dimensioni risalente all'epoca ellenistica, contenente quaranta urne etrusche, che nel 1777 don\u00f2 al comune di Volterra. Questa donazione fu il primo nucleo del Museo Civico che in breve tempo raccolse molte altre opere rinvenute nei dintorni di Volterra e che fino a quel momento erano state custodite in collezioni private di nobili volterrani.\nTra le varie donazioni la pi\u00f9 importante e pi\u00f9 consistente fu quella di Monsignor Mario Guarnacci (1701-1785), un facoltoso sacerdote promotore di numerose campagne di scavo archeologiche, che il 15 settembre 1761 don\u00f2 la sua intera collezione al neonato museo. A lui venne intitolato il museo che in oltre due secoli di storia ha incrementato il suo patrimonio grazie a numerose campagne di scavo promosse dalla Soprintendenza alle Antichit\u00e0 dell'Etruria.\nPrima sede del museo fu palazzo Ruggeri, abitazione del Guarnacci, in seguito venne trasferito prima in alcune sale del municipio e poi dal 1877 nel palazzo Desideri-Tangassi, attuale sede.\nPrimo Prefetto e Bibliotecario del Museo Guarnacci di cui si ha notizia fu l'abate romano Francesco Ballani, noto librettista del suo tempo, a cui succedette nel 1805 Giuseppe Cailli fino alla sua morte nel 1810. Francesco Inghirami (1772-1846) occup\u00f2 questa carica dal 1810 fino al 1815.\nIl museo espone la pi\u00f9 cospicua collezione di urne etrusche al mondo.\nInoltre tra le opere custodite pi\u00f9 interessanti troviamo:\nLa collezione.\nLa collezione etrusca, integrata da numerosi reperti sia di et\u00e0 villanoviana che di et\u00e0 romana, \u00e8 dislocata su tre piani del palazzo ed costituita da 38 sale collegate in un percorso didattico che consente di percorrere le tappe pi\u00f9 importanti della storia dell'antica \"Velathri\".\nPiano Terreno.\nSala I.\nNella prima sale a sono raccolti reperti risalenti al periodo eneolitico (3000-2000 a.C.), principalmente asce, pugnali di rame, punte di freccia provenienti dalle tombe rinvenute a Pomarance, Guardistallo e Montebradoni che testimoniano come il territorio volterrano fosse intensamente abitato gi\u00e0 in et\u00e0 preistorica.\nSono inoltre presenti reperti del periodo neolitico e dell'et\u00e0 del bronzo (2000-1000 a.C.) e dell'et\u00e0 del ferro. I reperti di epoca villanoviana (X-VIII secolo a.C.) sono costituiti da ziri e ossari biconici e oggetti di corredo funebre quali punte di lancia, morsi equini, fibule e vasi di impasto.\nAl centro della sala \u00e8 ricostruita la cosiddetta \"Tomba di Badia\", il cui corredo funebre \u00e8 esposto in una vetrina adiacente.\nSala I bis.\nIn questa sala il materiale esposto proviene dalla necropoli delle Ripaie e venne rinvenuto negli anni sessanta del XX secolo durante i lavori per la costruzione dello stadio comunale. In quell'occasione vennero alla luce diverse tombe di epoca villanoviana che sono state ricostruite ai lati della sala.\nLa pi\u00f9 interessante \u00e8 la \"Tomba Q1\" con camera sepolcrale a pseudocupola; il suo corredo \u00e8 composto da due fermatrecce in argento, un fermaglio in bronzo smaltato, varie fibule di ferro, una fuseruola e tre aryballoi di epoca etrusco-corinzia. La tomba risale al VII secolo a.C., epoca di intenso scambi commerciali tra l'Etruria e Corinto.\nMolto recente \u00e8 l'allestimento degli scavi della tomba del guerriero di Poggio alle Croci, scavata tra il 1996 e il 1997, dalla quale proviene uno straordinario elmo crestato e una fiasca bronzea che non ha equivalenti al mondo per stato di conservazione.\nSala II.\nIn questa sala sono raccolti materiali risalenti al periodo orientalizzante. Questa epoca non \u00e8 molto documentata a Volterra, questo perch\u00e9 gran parte delle tombe di questo periodo vennero distrutte a seguito della costruzione della cinta muraria del IV secolo a.C. che inglob\u00f2 il territorio su cui erano ubicate le necropoli dell'epoca.\nSono presenti una serie di bronzetti arcaici risalenti agli inizi del VI secolo a.C., un attingitoio di impasto buccheroide con al piede un'iscrizione e che risale al VII secolo a.C., alcune belle fibule in elettro provenienti da una tomba scoperta nel bosco di Berignone e una catena in oro lavorata a filigrana lunga databile anch'essa al VII secolo a.C.\nIn questa sala \u00e8 presente la \"Stele di Avile Tite\", come \u00e8 inciso in un'iscrizione posta sulla parte sinistra. La stele rappresenta un guerriero dai capelli lunghi e armato di lancia e spada con un'impugnatura a testa di uccello. La stele \u00e8 di stile greco-orientale e risale al VI secolo a.C.\nSala III.\nAl centro della sala \u00e8 posta una testa in marmo nota col nome di \"Testa Lorenzini\" perch\u00e9 casualmente rinvenuta da Lorenzo Lorenzini durante dei lavori di ristrutturazione in un suo edificio posto nel centro storico. La statua raffigura una divinit\u00e0, forse Apollo e viene datata tra il 480 a.C. e il 460 a.C.; \u00e8 la pi\u00f9 antica statua marmorea dell'Etruria settentrionale.\nNella sala sono presenti anche un cratere attico a figure rosse del V secolo a.C., una serie di urne molto semplici, alcune conservano tracce di pitture, risalenti al IV secolo a.C., due sarcofagi provenienti dalla necropoli del Portone, che rappresentano un rarissimo esempio di sepoltura a inumazione in un'area dove si usava solo la cremazione. Sono anche presenti una serie di urne con decorazioni floreali, tra cui spicca quella catalogata col numero 538 che presenta una figura femminile dai lineamenti particolarmente aggraziati.\nSala IV.\nIn questa sala, come nelle altre del piano terra, ci sono cinerari esposti secondo lo stile in voga nel XIX secolo. In quell'epoca si raccoglievano in un unico ambiente materiali simili anche se provenienti da siti archeologici diversi. Significativa l'urna numerata 37 nella quale \u00e8 scolpita una finestra semichiusa che rivela che l'urna fosse ritenuta dagli etruschi dimora del defunto.\nSala V.\nSono presenti urne con raffigurazioni sulla cassa di animali fantastici come ippocampi e grifoni.\nSala VI.\nSono qui raccolte le urne raffiguranti le scene di commiato funebre.\nSala VII.\nIn questa sala sono raccolte urne che raffigurano il viaggio del defunto fino all'aldil\u00e0. Sull'urna 156 \u00e8 raffigurato un magistrato che saluta i congiunti in un clima di sfarzo mentre nella numero 121 il defunto col volto semicoperto parte a cavallo per l'ultimo viaggio accompagnato da un servo: ad attenderlo trova una figura demoniaca \"Carun\" che impugna un grosso martello.\nIl giardino.\nVi si accede dalla sala VII e vi sono collocate urne, tombe barbariche e i resti di un \"calidarium\". Vi \u00e8 posta anche una statua raffigurante forse Marco Tullio Cicerone, conosciuta nella tradizione cittadina come \"Prete o proto Marzio\".\nDal giardino si pu\u00f2 osservare la chiesa di Sant'Andrea.\nSala VIII.\nSono qui conservate le urne che hanno per tema le scene del viaggio agli Inferi in carpento, un carro coperto. Significativa l'urna 136 sul cui coperchio \u00e8 raffigurato l'aruspice \"Aule Lecu\", nell'atto di esaminare un fegato ovino. Notevole anche l'una 141 che presenta un'iscrizione \"A. Caecina Selcia annos XII\".\nSala IX.\nQui sono raccolte le urne raffiguranti scene di viaggio in quadriga, in nave e quelle raffiguranti il ratto di Proserpina.\nPiano Primo.\nSala XIII.\nAl centro di questa sala \u00e8 sposto un mosaico policromo di epoca romana proveniente dalle terme di San Felice. Le urne di questa sala raffigurano i miti greci: Medea che fugge da Corinto, la saga del Minotauro, Pelope e Ippodamia a testimonianza che le leggende greche furono progressivamente conosciute in Etruria a partire dal III secolo a.C.\nSala XIV.\nAnche qui le urne rappresentano miti greci: Perseo e Andromeda, Centauromachia, la caccia al cinghiale Calidonio e il ratto delle Leucippidi. Al centro della sala \u00e8 esposto un mosaico rinvenuto nei pressi di Castagneto Carducci.\nSala XV.\nSono qui esposte le urne raffiguranti l'apparizione del coniuge defunto alla moglie o secondo un'altra lettura viene qui rappresentato il mito di Erifile e Anfiarao; al centro \u00e8 esposto un mosaico romano.\nSala XVI.\nLe urne rappresentano episodi del Ciclo Tebano quali l'assalto alla citt\u00e0 di Tebe, Anfiarao inghiottito nella voragine aperta da Zeus, Edipo e la Sfinge, il duello tra Eteocle e Polinice, Cadmo e il serpente, l'assassinio di Enomao e infine Atteone sbranato dai cani e Dirce straziata dal toro.\nSala XVII.\nAl centro un mosaico scoperto nei pressi della chiesa di San Francesco. Le urne qui raffigurano il ciclo Troiano; il rapimento di Elena, il riconoscimento di Paride, il sacrificio di Ifigenia, Telefo nell'accampamento dei greci, le Amazzoni in soccorso dei troiani, Filottete abbandonato nell'isola di Lemno e i prigionieri troiani sacrificati per il funerale di Patroclo.\nSala XVIII.\nLe urne qui rappresentano il mito di Oreste, teme della trilogia di Eschilo: Agamennone \u00e8 ucciso da Egisto e Clitennestra, Oreste vendica l'assassinio del padre e le Furie perseguitano Oreste.\nAltre urne rappresentano invece il mito di Ulisse: l'accecamento di Polifemo, la seduzione della maga Circe, il richiamo delle Sirene e l'uccisione dei Proci\nSala XIX.\nLe urne presentano bassorilievi raffiguranti scene di combattimento tra Galli ed Etruschi e la fine di Mirtilo.\nSala XX.\nIn questa sala \u00e8 esposto uno dei capolavori dell'arte etrusca: il coperchio in terracotta lavorata a stecca raffigurante una coppia di coniugi e conosciuto come \"Urna degli Sposi\". Notevole il realismo della raffigurazione del volto dei due personaggi. L'opera \u00e8 ritenuta risalente al periodo sillano (80 a.C.-90 a.C.) e quindi legata al ritratto romano repubblicano.\nIntorno all'urna sono esposte ceramiche non verniciate di uso quotidiano come anfore romane.\nSala XXI.\nSono esposte delle ceramiche provenienti da Serre di Rapolano, nei pressi di Chiusi. Si tratta di vasi di buccheri pesante di colorazione nero lucente, una manifattura tipica dell'area di Chiusi risalente al VI - V secolo a.C. Altri vasi presentano figure nere (VI secolo a.C.) e figure rosse (V secolo a.C.).\nSala XXII.\nIn questa sala \u00e8 esposta l'opera pi\u00f9 celebre del museo: il bronzo longilineo conosciuto come l\"'Ombra della Sera\", secondo la definizione che ne dette Gabriele D'Annunzio.\nSi tratta probabilmente di un ex voto risalente al III secolo a.C. e proviene dalla collezione Buonarroti di Firenze. Fu acquistato dal Guarnacci dopo che ne era stata pubblicata un disegno da Anton Francesco Gori, uno studioso di etruscherie, il quale sosteneva che la scultura fosse stata rinvenuta in territorio volterrano.\nLa statua \u00e8 alta 57,50\u00a0cm e raffigura un giovane in modo enormemente allungato. Gli ex voto allungati sono tipici del III secolo a.C. ma l\"'Ombra della Sera\" per la sua moderna espressivit\u00e0 \u00e8 probabilmente opera di un artista di grande sensibilit\u00e0.\nSala XXIII.\nLa sala presenta una raccolta di oggetti in bronzo: fibule, cinture, bracciali, strumenti chirurgici e un elmo a calotta del IV secolo a.C. . Sono presenti inoltre una serie di monete di epoca etrusca, repubblicana e imperiale.\nSala XXIV.\nSono esposti una serie di oggetti in avorio e osso e una notevole raccolta di ex voto in bronzo raffiguranti animali, divinit\u00e0 e amuleti tutti realizzati tra il VII e il V secolo a.C.\nSala XXV.\nSono esposte oreficerie e gemme quali cammei, anelli, sigilli spille, collane ecc. ecc.\nSala XXVI.\nVi sono esposte opere di epoca romana scoperte nell'area di Vallebona dove \u00e8 posto il teatro romano. Vi \u00e8 un'iscrizione in origine collocata sul fronte scenico del teatro a ricordo di \"Aulo e Caio Caecina\" che fecero costruire il teatro nel I secolo a.C.\nSono presenti anche due statue raffiguranti le teste di Augusto e della moglie Livia e una ricostruzione di una tomba di et\u00e0 tardo romana.\nPiano Secondo.\nSala XXVII.\nIn questa sala, come nelle successive, le urne sono circondate dal loro corredo funebre in modo da poter ammirare il monumento funebre nella stessa composizione del ritrovamento.\nSono esposte due urne con coperchio displuviato, una in terracotta e una in tufo. Risalgono entrambe al IV secolo a.C. e sono i primi esempi di raffigurazione antropomorfa scoperti nel territorio volterrano.\nSala XXVIII.\nSono qui ricostituite varie tombe a camera. Quella sulla sinistra, risalente al II secolo a.C. \u00e8 stata scoperta nella necropoli di Badia e le urne rappresentano miti greci. Quella di destra proviene dalla necropoli del Portone e presenta un ricco corredo composto da vasellame, anelli specchi e anch'essa risale al II secolo a.C.\nSala XXIX.\n\u00c8 qui ricostruita una vecchia bottega artigiana dove sono esposti coperchi di urne raffiguranti con i volti dai tratti molto simili.\nSala XXX.\nSono qui esposte una serie di urne che provengono da botteghe artigiane di alto livello botteghe che sono state identificate attraverso il nome del loro proprietario. Interessanti quelle catalogate col numero 228 realizzata dal \"Maestro di Mirtilo\", le numero 245 e 427 realizzate dalla \"bottega delle piccole patere\" e le numero 259 e 338 realizzate dalla \"bottega delle rosette e palmette\". Tutte risalgono al II secolo a.C.\nSala XXXI.\nSono esposte le urne che rappresentano le raffigurazioni pi\u00f9 presenti nelle urne volterrane: miti greci e viaggia gli inferi. I committenti che sceglievano il tema dei viaggi agli inferi generalmente erano costituiti da un pubblico maggiormente legato alle credenze religiose tipiche del popolo etrusco; chi invece sceglieva i miti greci era generalmente un pubblico pi\u00f9 colto.\nSala XXXII.\nIn esposizione in questa sala ci sono urne che raffigurano il defunto secondo gli schemi iconografici macedone-orientale.\nSala XXXII a.\nSono qui esposte urne con coperchi raffiguranti volti dai tratti somatici molto accentuati.\nSala XXXIII.\nIn questa sala sono esposti bronzi. Specchi bronzetti votivi. Molto importante il bronzo raffigurante \"Il Portatore d'Acqua\" che venne rinvenuto nella necropoli della Docciola. Si tratta di una figura molto allungata che richiama lo stile dell\"'Ombra della Sera\".\nSala XXXIV.\nSono qui esposte soprattutto monete dell'etrusca \"Velathri\" risalenti tutte al III secolo a.C.\nSala XXXV.\nIn esposizioni steli funerari e cippi talvolta con iscrizioni. Significativi due frammenti di statue femminili in marmo di Carrara. Quella acefala raffigura una donna col bambino; sul braccio destro vi \u00e8 un'iscrizione che viene interpretata \"io sono Larthi... Velchinei dedic\u00f2\".\nSala XXXVI.\nIn questa sala sono esposte ceramiche a figure nere: skyphoi, kylikes, oinochoai, situle... Significativi i grandi vasi decorati con motivi vegetali, la cui vernice \u00e8 di un nero molto lucente. Furono prodotti dalla \"Fabbrica di Malacena\" e scoperti nei pressi di Monteriggioni.\nSala XXXVII.\nSala delle ceramiche a figure rosse risalenti al IV secolo a.C. e di produzione locale.\nSala XXXVIII.\nIn questa sala sono poste urne provenienti dalla tomba della famiglia \"Luvisu\" come riporta un'iscrizione sul coperchio di un'olla cineraria in alabastro. La tomba venne rinvenuta nel 1738 nella necropoli del Portone da Monsignor Guarnacci."}
{"id": "1777355", "revid": "767487", "url": "https://it.wikipedia.org/wiki?curid=1777355", "title": "Distretto di Pilibhit", "text": "Il distretto di Pilibhit \u00e8 un distretto dell'Uttar Pradesh, in India, di 1.643.788 abitanti. \u00c8 situato nella divisione di Bareilly e il suo capoluogo \u00e8 Pilibhit."}
{"id": "1777361", "revid": "110157", "url": "https://it.wikipedia.org/wiki?curid=1777361", "title": "Gutuater", "text": "Il Gutuater, nella religione gallica, era una membro della classe sacerdotale addetto alla custodia di un santuario o un recinto sacro. Era una sub-categoria dei druidi e l'etimologia del nome ne rivela la provenienza da \"guth\"-\"voce\", con il probabile significato di \"invocatore\" o, secondo altri, di \"profeta\", con un ruolo analogo al Pontifex maximus latino, anche se vitalizio.\nLa sopravvivenza della carica \u00e8 attestata anche da iscrizioni romane di inizio et\u00e0 imperiale, quando essa era riservata a Galli in possesso della cittadinanza romana.\nIl Gutuater di Cenabum.\nFamoso \u00e8 il \"gutuater\" di Cenabum, rimasto altrimenti anonimo, il cui prestigio derivava dall'essere il custode del nemeton centrale della Gallia.\nFu forse proprio questo prestigio a metterlo in grado di sobbillare, nel 52 a.C. (e forse gi\u00e0 prima, nel 54-53 a.C., all'epoca dell'esecuzione di Tasgezio), la rivolta gallica contro la campagna di conquista di Cesare, ordinando l'eccidio dei commercianti romani insediatisi a Cenabum, oppidum dei Carnuti (l'attuale Orl\u00e9ans). \nIl massacro di Cenabum, secondo Cesare, fu pianificato con una riunione tenuta \"in mezzo al bosco\", identificato con la foresta dei Carnuti, quale primo atto di una pianificazione che doveva portare alla sollevazione generale della Gallia. Cesare tuttavia non nomina nessuno dei Galli presenti alla riunione. Secondo Christian Goudineau, \"queste righe vanno prese con molta cautela\", dato che il resoconto organizza la classica messa in scena di una congiura, simile a quella di Catilina, descritta da Sallustio. \nIn ogni caso, la notizia del massacro di Orl\u00e9ans vol\u00f2 di bocca in bocca, secondo l'usanza dei popoli gallici e, prima che faccia notte, percorre le 160 miglia che la separano dal paese degli Arverni, determinando cos\u00ec l'apparizione di Vercingetorige nel resoconto di Cesare. \nIl \"gutuater\" di Cenabum fu catturato nel 51 a.C., dopo la battaglia di Alesia e mandato a morte, per l'insistenza delle legioni che riuscirono a vincere la contrariet\u00e0 di Cesare."}
{"id": "1777362", "revid": "767487", "url": "https://it.wikipedia.org/wiki?curid=1777362", "title": "La Seconda Genesi", "text": "La Seconda Genesi \u00e8 stato un gruppo musicale italiano di rock progressivo.\nStoria del gruppo.\nIl complesso nasce nel 1971 dalle ceneri dei Rokketti, di cui hanno fatto parte due musicisti, Gianni Bonavera ed Alberto Rocchetti, e dall'incontro di essi con alcuni musicisti di Viterbo con esperienze nel beat: Paride De Carli e Pier Sandro Leoni avevano suonato infatti nel decennio precedente nel Peppermint Group (che avevano partecipato anche al celebre Torneo nazionale Rapallo Davoli) e nei Mhanas.\nDopo aver composto e provato il nuovo materiale, con influssi jazz, riescono a suscitare l'interesse di Giuseppe Cassia, che li mette sotto contratto per la sua casa discografica, la Picci: viene cos\u00ec stampato l'album \"Tutto deve finire\".\nIl disco, che non riscuote all'epoca alcun successo commerciale, \u00e8 stato riscoperto negli anni '90 ed \u00e8 stato ristampato in CD e diffuso anche fuori dall'Italia, ottenendo un buon successo soprattutto in Giappone.\nIl gruppo partecipa ad alcuni festival pop, tra cui quello di Villa Pamphili in cui presenta l'intero album, inoltre \u00e8 presente in molti dischi di altri artisti realizzati dalla stessa etichetta, e nel disco solista di Paride De Carli, realizzato con la denominazione \"Paride e gli Stereo Quattro\" (ristampato nel 2002 insieme all'album de La Seconda Genesi).\nDopo altre esibizioni il gruppo si scioglie."}
{"id": "1777363", "revid": "767487", "url": "https://it.wikipedia.org/wiki?curid=1777363", "title": "Distretto di Pratapgarh", "text": "Il distretto di Pratapgarh \u00e8 un distretto dell'Uttar Pradesh, in India, di 2.727.156 abitanti. \u00c8 situato nella divisione di Allahabad e il suo capoluogo \u00e8 Pratapgarh."}
{"id": "1777369", "revid": "767487", "url": "https://it.wikipedia.org/wiki?curid=1777369", "title": "Distretto di Rampur", "text": "Il distretto di Rampur \u00e8 un distretto dell'Uttar Pradesh, in India, di 1.922.450 abitanti. \u00c8 situato nella divisione di Moradabad e il suo capoluogo \u00e8 Rampur."}
{"id": "1777375", "revid": "339392", "url": "https://it.wikipedia.org/wiki?curid=1777375", "title": "Ampezzano", "text": ""}
{"id": "1777382", "revid": "147489", "url": "https://it.wikipedia.org/wiki?curid=1777382", "title": "Golia nero", "text": ""}
{"id": "1777385", "revid": "767487", "url": "https://it.wikipedia.org/wiki?curid=1777385", "title": "Distretto di Raebareli", "text": "Il distretto di Raebareli \u00e8 un distretto dell'Uttar Pradesh, in India, di 2.872.204 abitanti. \u00c8 situato nella divisione di Lucknow e il suo capoluogo \u00e8 Raebareli."}
{"id": "1777387", "revid": "547992", "url": "https://it.wikipedia.org/wiki?curid=1777387", "title": "Gian Filippo Reali", "text": "Caratteristiche tecniche.\nImpiegato per la maggior parte della carriera come terzino, nelle sue ultime stagioni \u00e8 stato schierato come libero.\nCarriera.\nCresce tra le file del , societ\u00e0 con cui debutta in Serie B e disputa quattro stagioni, di cui le prime tre fra i cadetti e l'ultima in Serie C. Nel 1974 torna in cadetteria per vestire la maglia dell': con gli irpini resta per cinque stagioni, diventando insieme al capitano Adriano Lombardi uno dei leader della squadra, e contribuisce alla prima promozione dei \"lupi\" in Serie A, nel campionato 1977-1978. Riconfermato anche nella massima serie, vi esordisce il 1\u00ba ottobre 1978 nella trasferta sul campo del , totalizzando 28 presenze e una rete.\nNell'estate del 1979, contro la sua volont\u00e0, viene ceduto da Antonio Sibilia all'Atalanta, dove disputa un campionato di Serie B e l'inizio del successivo torneo; nell'ottobre del 1980 torna in Serie A, acquistato dalla , con cui disputa altri 12 incontri in massima serie.\nL'anno successivo va alla SPAL in Serie B, in una stagione chiusa dai ferraresi con la retrocessione. Prosegue la carriera fra Serie C1 e Serie C2 con Casertana e . Con la casacca degli emiliani ottiene una promozione dalla Serie C2 alla Serie C1 con i galloni di capitano, mentre \u00e8 riserva di Giorgio Mastropasqua la stagione successiva, in cui il Piacenza vede sfumare la Serie B dopo uno spareggio contro il Lanerossi Vicenza.\nIn carriera ha totalizzato complessivamente 40 presenze in Serie A, con una rete in occasione del pareggio interno dell'Avellino con la Fiorentina nella stagione 1978-1979, e 300 presenze e 3 reti in Serie B.\nDopo il ritiro.\nAppese le scarpette al chiodo, entra nella dirigenza del Sarnico, squadra dilettantistica del Bergamasco. Si occupa poi di una scuola calcio a Vimodrone e contemporaneamente inizia l'attivit\u00e0 di assicuratore.\nNella primavera del 1986 viene coinvolto nello scandalo del \"Totonero-bis\", con l'accusa di aver collaborato con Armando Carbone e di aver ricevuto somme di denaro dal presidente del Vicenza Dario Maraschin per contribuire alla vittoria dei veneti nello spareggio contro il Piacenza. Incriminato per illecito sportivo, subisce una squalifica di tre anni e nove mesi.\nDopo aver allenato gli Allievi dell'Atalanta, allena a livello dilettantistico alcune squadre lombarde (Sasd e Cavenago).\nNell'ottobre del 2011 viene nominato supervisore del settore giovanile del Citt\u00e0 di Cologno."}
{"id": "1777388", "revid": "78273", "url": "https://it.wikipedia.org/wiki?curid=1777388", "title": "Loxodonta africana pharaoensis", "text": ""}
{"id": "1777389", "revid": "122315", "url": "https://it.wikipedia.org/wiki?curid=1777389", "title": "Elefante nordafricano", "text": ""}
{"id": "1777392", "revid": "1543377", "url": "https://it.wikipedia.org/wiki?curid=1777392", "title": "Doll Domination", "text": "Doll Domination \u00e8 il secondo album del gruppo femminile statunitense, Pussycat Dolls. L'album \u00e8 stato pubblicato in diversi Paesi il 23 settembre, tra cui gli Stati Uniti; ha inoltre debuttato alla posizione numero 4 della Billboard 200, vendendo 79.000 copie nella prima settimana.\nProduzione.\nLe tracce del disco sono state prodotte e/o scritte, tra gli altri, da R. Kelly, Timbaland, Ne-Yo, Scott Storch, Rodney Jerkins, Kara DioGuardi, Stefanie Ridel, ecc.\nOgnuna delle \"Dolls\" canta una canzone da solista in un altro disco contenuto nell'edizione deluxe dell'album. Come con il precedente album, \"PCD\", \u00e8 Nicole Scherzinger l'unica del gruppo ad avere contribuito alla composizione di alcuni brani, \u00e8 inoltre sempre lei la voce principale, con l'unica eccezione di Melody Thornton che occasionalmente partecipa come seconda voce.\nSono inoltre presenti anche tre canzoni che erano state scritte per l'album da solista della Scherzinger, \"Her Name Is Nicole\", progetto temporaneamente accantonato.\nPromozione.\nIl 20 maggio 2008 le Pussycat Dolls hanno eseguito il loro nuovo singolo \"When I Grow Up\" al \"Jimmy Kimmel Live!\", nuovamente il 1\u00ba giugno agli \"MTV Movie Awards\" e una terza volta a \"So You Think You Can Dance\" il 12 giugno.\nLa leader del gruppo Nicole Scherzinger \u00e8 apparsa al programma \"Pussycat Dolls Present: Girlicious\", cantando la canzone \"Just Say Yes\". Quest'ultima doveva essere inclusa nell'album da solista della cantante, in seguito \u00e8 girata la voce che sarebbe stata inserita in \"Doll Domination\", ma in realt\u00e0 la canzone non \u00e8 mai stata pubblicata.\nLe Pussycat Dolls si sono anche esibite ad un Wal-Mart Souncheck cantando cinque canzoni, tra cui \"I Hate This Part\" e \"Don't Cha\".\nWorld Domination Tour.\nLe Pussycat Dolls, per promuovore l'album, si sono imbarcate in un tour mondiale partito il 18 gennaio. Il tour ha raggiunto l'Europa, in America, invece, le Dolls si esibiscono nel numero di apertura di ogni spettacolo del tour di Britney Spears The Circus Starring: Britney Spears. A maggio si sposteranno in Australia e poi in Asia. Durante le tappe nel Regno Unito, le Pussycat Dolls sono state affiancate da Lady Gaga che le seguir\u00e0 anche in Australia; nel corso delle altre date europee del tour era presente Ne-Yo per l'esibizione di apertura.\nSingoli.\nIl primo singolo, \"When I Grow Up\", \u00e8 stato pubblicato il 10 luglio 2008; \"When I Grow Up\" ha raggiunto la posizione numero 9 della Billboard Hot 100, la seconda in Australia e la terza nel Regno Unito. \u00c8 stata pubblicata il 9 settembre 2008 per il mercato americano la canzone \"Whatcha Think About That\", alla quale partecipa Missy Elliott. La canzone \u00e8 stata diffusa su ITunes in contemporanea all'uscita mondiale del disco. \u00c8 in seguito diventato il singolo meno riuscito del gruppo, essendo anche l'unico singolo a non essere entrato nella Billboard Hot 100.\nInoltre \u00e8 stato pubblicato come doppio singolo la ballata \"I Hate This Part\", ma solo per il mercato europeo.\nRe-release.\nLe Pussycat Dolls hanno prodotto due album dopo la pubblicazione di Doll Domination:\nDoll Domination 2.0.\nIn un'intervista pubblicata su Billboard ad aprile, Nicole Scherzinger aveva dichiarato che l'album sarebbe stato ripubblicato con delle nuove tracce. Tutte le nuove canzoni sono state pubblicate su iTunes prima dell'effettiva pubblicazione del disco. \"Doll Domination 2.0\" includer\u00e0, oltre alla tracklist originale, \"Jay Ho! (You Are My Destiny)\", \"Top of the World\" e \"Painted Windows\". La canzone \"Hush Hush\" verr\u00e0 sostituita dalla versione eseguita durante il tour.\nDoll Domination - the Mini Collection.\n\"Doll Domination - the Mini Collection\" \u00e8 il titolo di una ripubblicazione di \"Doll Domination 2.0\". Il disco \u00e8 stato pubblicato esclusivamente nel Regno Unito il 27 aprile del 2009, ed il contenuto \u00e8 lo stesso di \"Doll Domination 2.0\", solamente registrato in versione \"sintetizzata\"."}
{"id": "1777394", "revid": "767487", "url": "https://it.wikipedia.org/wiki?curid=1777394", "title": "Distretto di Saharanpur", "text": "Il distretto di Saharanpur \u00e8 un distretto dell'Uttar Pradesh, in India, di 2.848.152 abitanti. \u00c8 situato nella divisione di Saharanpur e il suo capoluogo \u00e8 Saharanpur."}
{"id": "1777396", "revid": "729019", "url": "https://it.wikipedia.org/wiki?curid=1777396", "title": "Veduro", "text": "Veduro \u00e8 una frazione del comune di Castenaso, in provincia di Bologna.\nVeduro, dal gentilizio romano Veturius, sorge in una zona che fu boscosissima ed \u00e8 gi\u00e0 citato nel XII secolo. La chiesa di San Nicol\u00f2, rifatta nel 1753, con campanile del 1747, conserva intatta la sua struttura barocca. Quando la ritrasse Ignazio Danti, accorpata alla canonica si alzava una torre colombaia. Una incisione di met\u00e0 Ottocento ce la presenta, in angolo con la facciata della chiesa. Per Veduro passano poche strade, di cui solo una asfaltata, via Veduro, poi c'\u00e8 via Armiggia che porta a Bagnarola e sulla via Rabuina, che porta a Budrio; altre strade vicino a Veduro sono via Marana, via Bosco di Veduro e via Vigorso.\nA Veduro si svolge un'attivit\u00e0 prevalentemente agricola e il paese \u00e8 attraversato da uno scolo di nome Fiumicello Dugliolo, che parte da Castenaso e si immette nel Reno pi\u00f9 a nord. \nPoche decine di metri fuori Veduro sorge un maneggio per cavalli di medie dimensioni."}
{"id": "1777398", "revid": "167080", "url": "https://it.wikipedia.org/wiki?curid=1777398", "title": "Gutuatro", "text": ""}
{"id": "1777399", "revid": "287204", "url": "https://it.wikipedia.org/wiki?curid=1777399", "title": "Time Out (album)", "text": ""}
{"id": "1777400", "revid": "149727", "url": "https://it.wikipedia.org/wiki?curid=1777400", "title": "Grodk", "text": ""}
{"id": "1777401", "revid": "527219", "url": "https://it.wikipedia.org/wiki?curid=1777401", "title": "Bosco didattico della Provincia di Cremona", "text": "Il Bosco didattico \u00e8 un'oasi naturalistica istituita dalla Provincia di Cremona.\nStoria.\nNel 1987 la Provincia di Cremona acquisiva l'area dismessa di una cava di sabbia posta nel territorio comunale di Castelleone. A partire da quell'anno iniziava un processo di rinaturalizzazione di un ambiente modificato da attivit\u00e0 umane.\nLo scopo principale era quello di istituire in collaborazione con la Regione Lombardia una \"Stazione sperimentale per la conservazione della flora di pianura\", e, nello specifico, coltivare le specie vegetali autoctone della pianura padana, al fine poi di dirottarle in opere di rimboschimenti attuate da enti pubblici e privati, un'operazione che da allora ha permesso di distribuire migliaia di esemplari.\nLa rinaturalizzazione nel frattempo proseguiva anche acquisendo altre aree e sviluppando cos\u00ec una vera e propria oasi naturalistica di oltre 10 ettari. Allo stato attuale l'area appare come una superficie in gran parte boscata con alcune zone umide, con lo sviluppo di oltre un chilometro di sentieri e camminamenti provvisti di adeguati pannelli sinottici.\nIl Bosco oggi.\nL'organizzazione \u00e8 avvenuta con l'intento di raggruppare le specie botaniche in successione per capirne l'evoluzione dall'igrofilia all'allontanamento dall'acqua.\nIl Bosco Didattico ha attirato anche un'interessante fauna, specie gli invertebrati, gli anfibi, l'avifauna e i micromammiferi.\nNell'area \u00e8 stato allestito un centro visite, mentre per gruppi, in particolare per le scolaresche, sono possibili delle visite guidate con lezioni naturalistiche.\nLa Provincia ha anche recuperato la vicina Cascina Stella, dove ha allestito una sede espositiva per il museo-laboratorio del paesaggio padano (altrimenti denominato percorso didattico del paesaggio padano) e anche un Centro per la cura e la riabilitazione della fauna selvatica in difficolt\u00e0 gestito dal WWF.\nFlora.\nL'ambiente ha un interesse prevalentemente botanico; vi si ritrovano le seguenti specie: l'acero campestre, l'acero montano, l'ailanto, il bagolaro, il biancospino, il biancospino selvatico, il bosso comune, il caprifoglio, il caprifoglio peloso, il carpino bianco, il carpino nero, il castagno, il cerro, il ciavardello, il ciliegio selvatico, il corniolo, il crespino, l'edera, l'emero, il faggio, la farnia, il fico, la frangola, il frassino maggiore, il frassino meridionale, la fusaggine, il gelso bianco, il ginepro comune, la ginestra dei carbonai, la Ginestrella, la lantana, il ligustro, la marruca, il melo selvatico, il nespolo, il nocciolo, il noce comune, l'olmo campestre, l'olmo siberiano l'ontano bianco, l'ontano nero, l'orniello, il Pado, il pallon di maggio, il perastro, il pioppo bianco, il pioppo cipressino, il pioppo del Canad\u00e0, il pioppo gatterino, il pioppo nero, il pioppo tremolo, il platano, il prugnolo, la robinia, la rosa cavallina, la rosa selvatica, la rosa serpeggiante, la roverella, il Rubus caesius, il rovo comune, il salice bianco, il salice da ceste, il salice da vimini, il salice grigio, il salice ripaiolo, il salice rosso, il salicone, il sambuco nero, il sanguinello, lo scotano, lo spino cervino, lo spino di Giuda, il tiglio nostrale, il tiglio selvatico.\nMorfologia.\nL'area si sviluppa su due terrazzamenti distinti: l'ingresso \u00e8 sulla strada comunale di San Giacomo, ai limiti della \"costa\" che degrada verso la piana golenale dell'antico corso del fiume Serio e oggi percorso dal colatore Serio Morto. I dislivelli hanno una quota di 64 e 55 m s.l.m.\nI dintorni.\nLa zona \u00e8 protetta dal Parco sovracomunale del Serio Morto. La strada comunale di San Giacomo, sulla quale vi sorgono gli ingressi al Bosco e alla Cascina Stella, raggiunge in breve l'omonima cascina con annesso oratorio del XII secolo. Quest'ultimo sorge lungo il tracciato della Antica Strada Regina, un tracciato stradale di origine romana che collegava Cremona a Milano."}
{"id": "1777402", "revid": "1048993", "url": "https://it.wikipedia.org/wiki?curid=1777402", "title": "Totip", "text": "Il Totip, abbreviazione di totalizzatore ippico, \u00e8 stato un concorso a premi il cui obiettivo consisteva nella previsione dell'esito di varie corse di cavalli. Nato nel secondo dopoguerra, il gioco ebbe notevole popolarit\u00e0 sino agli anni ottanta, per poi progressivamente perdere d'interesse, sino alla sua chiusura nel 2007.\nStoria.\nIl gioco nacque nel 1948, in seguito a una proposta promossa da SISAL e UNIRE di indire un concorso a pronostico legato all'ippica. Sulla schedina venivano indicate 6 corse di cavalli, sia di trotto sia di galoppo, disputate di domenica. I cavalli partecipanti venivano suddivisi in gruppi contraddistinti dai simboli 1, X e 2 e il concorrente doveva indovinare i gruppi di appartenenza del primo e del secondo arrivato. Per rendere complessa la scelta dello scommettitore, i tre cavalli in teoria favoriti venivano inseriti in tre gruppi diversi.\nIl primo concorso Totip si realizz\u00f2 il 30 maggio 1948 e ai due vincitori, di Milano e Napoli, andarono quasi un milione e mezzo di lire.\nDal 1984 al 1989 grazie al connubio con il Festival di Sanremo, le schedine del Totip abbinarono dapprima un referendum statistico per la miglior canzone e, in un secondo momento, divennero decisive per la scelta della canzone vincitrice.\nNel 1995, il gioco venne riformato aggiungendo una settima corsa (dove si doveva indovinare primo e secondo dei cavalli in corsa, indicati stavolta da numeri) e il jackpot. I pronostici quindi passarono da 12 a 14 e il gioco prese il nome di Totip+."}
{"id": "1777404", "revid": "256896", "url": "https://it.wikipedia.org/wiki?curid=1777404", "title": "Kundan Shah", "text": "Ha iniziato a lavorare a Bollywood con un film di grande successo del 1983: \"Jaane Bhi Do Yaaro\", di cui ha scritto anche la sceneggiatura.\nNel 1987 ha diretto un episodio della serie televisiva \"Nukkad\", con Saeed Akhtar Mirza.\nNel 1994 torna al cinema con la pellicola - interpretata dal giovane Shah Rukh Khan - \"Kabhi Haan Kabhi Naa\", in veste sia di regista che di sceneggiatore.\nDopo qualche anno ha continuato la sua carriera, dirigendo altre star del cinema indiano quali Karisma Kapoor, Bobby Deol, Rekha e Preity Zinta."}
{"id": "1777413", "revid": "429071", "url": "https://it.wikipedia.org/wiki?curid=1777413", "title": "Associazione Calcio Femminile Gravina", "text": "L'Associazione Calcio Femminile Gravina \u00e8 stata una societ\u00e0 di calcio di Gravina di Catania, in provincia di Catania.\n\u00c8 stata attiva dal 1979 al 2006, ha disputato dodici stagioni nella massima serie, chiudendo due volte al sesto posto come miglior risultato. \u00c8 stata la squadra principale della provincia catanese dopo il ritiro della Jolly Catania.\nStoria.\nLa squadra \u00e8 stata fondata nel 1979 e dopo la scomparsa della Jolly Componibili Catania, l'eredit\u00e0 del calcio femminile a Catania \u00e8 ricaduta tutta sulle spalle della squadra presieduta da Gianfranco Forza.\nLe biancorosse, che fino alla stagione 2003-04 giocavano a Gravina di Catania ma che poi si sono trasferite a Patern\u00f2, hanno alle spalle 12 campionati di serie A. Il miglior risultato \u00e8 stato un doppio 6\u00ba posto ottenuto nel 1991-92 e nel 1992-93. L'ultima partecipazione alla massima divisione risale al 2001-02.\nNella sua storia, \u00e8 stata per quattro volte semifinalista di Coppa Italia.\nDopo la retrocessione, i problemi economici si acuiscono e la societ\u00e0 per tre anni disputa la Serie A2, per poi rinunciare all'iscrizione nel 2006. In seguito, dal 2009 al 2012, un'altra societ\u00e0 gravinese, la Camaleonte \u00e8 stata attiva, giungendo fino alla Serie A2."}
{"id": "1777414", "revid": "156341", "url": "https://it.wikipedia.org/wiki?curid=1777414", "title": "ACF Gravina", "text": ""}
{"id": "1777419", "revid": "1386670", "url": "https://it.wikipedia.org/wiki?curid=1777419", "title": "Turro Milanese", "text": ""}
{"id": "1777422", "revid": "767487", "url": "https://it.wikipedia.org/wiki?curid=1777422", "title": "Distretto di Sitapur", "text": "Il distretto di Sitapur \u00e8 un distretto dell'Uttar Pradesh, in India, di 3.616.510 abitanti. \u00c8 situato nella divisione di Lucknow e il suo capoluogo \u00e8 Sitapur."}
{"id": "1777423", "revid": "729019", "url": "https://it.wikipedia.org/wiki?curid=1777423", "title": "Tranvia Milano-Magenta/Castano Primo", "text": "La tranvia Milano-Magenta/Castano Primo era una linea della rete tranviaria interurbana di Milano che collegava il capoluogo lombardo con Magenta e Castano Primo.\nCome le altre linee simili la tranvia era nota colloquialmente col nomignolo dialettale di \"Gamba de legn\"', sebbene tale termine fosse inizialmente riferito alle motrici a vapore che trainavano i convogli.\nStoria.\nNell'ottobre 1877 fu presentata alla provincia di Milano la richiesta di concessione per una linea tranviaria interurbana con trazione a vapore che percorresse la strada provinciale Vercellese allo scopo di collegare Milano a Magenta. Nella richiesta si chiedeva inoltre la concessione per una diramazione che da Sedriano giungesse a Castano Primo. Nei mesi seguenti, i richiedenti, tra cui l'ingegnere Enrico Horvath e il signor Amos Mascheroni, costituirono una compagnia, la Societ\u00e0 Anonima del Tramway Milano-Magenta-Castano (MMC), allo scopo di raccogliere i capitali necessari alla costruzione e all'esercizio della linea.\nIl 9 settembre 1878 fu firmato l'atto di concessione cinquantennale fra la MMC e la Deputazione provinciale milanese che diede il via alla costruzione della linea grazie alla partecipazione finanziaria di un'impresa di costruzioni belga. I lavori furono completati tra il 1879 e il 1880, grazie anche all'apporto progettuale dell'ing. Augusto Masetti allora coinvolto nella progettazione di un'altra tranvia, da Lucca a Ponte a Moriano. In particolare il 2 agosto 1879 fu aperto il tronco tra Milano e Sedriano, quindi il 15 ottobre dello stesso anno fu raggiunta Cuggiono, mentre il 27 novembre fu completato il tronco fra Sedriano e Corbetta. Il 15 gennaio dell'anno seguente fu raggiunta Magenta e l'8 marzo fu la volta di Castano.\nIl consiglio provinciale di Milano stabil\u00ec il limite di velocit\u00e0 alle quali dovevano attenersi i conducenti del tram: in campagna doveva essere al massimo di 15\u00a0km/h, mentre all'interno dell'area urbana esso scendeva a 10\u00a0km/h. In caso di nebbia o per altri motivi eccezionali, il tram doveva essere preceduto da un uomo a piedi, per cui il limite scendeva a 5\u00a0km/h. Il biglietto di prima classe costava, al momento dell'inaugurazione, intorno ai 5-7 centesimi di lira per chilometro, mentre il prezzo per la seconda era di 4 centesimi per chilometro.\nIl \"Gamba de legn\" fu utilizzato in particolare dai pendolari nonch\u00e9, per il trasporto delle merci, soprattutto dagli operatori impegnati nella coltivazione del baco da seta, ai tempi molto diffusa nella zona. Durante la prima guerra mondiale, il 31 maggio 1917 un convoglio tranviario carico di soldati fu coinvolto in un grave incidente dovuto allo straripamento del fiume Olona mentre per tutto il periodo del conflitto successivo le carrozze videro la presenza di molti sfollati, che generavano in quel periodo il maggior carico di passeggeri della linea. Il traffico merci risult\u00f2 vivace anche in virt\u00f9 della presenza di alcuni raccordi industriali lungo la linea.\nNel 1933 la Societ\u00e0 per le Ferrovie del Ticino (SFT) affid\u00f2 alla MMC la gestione di due linee della propria rete, la Milano-Pavia e la Pavia-Sant'Angelo Lodigiano, il cui esercizio fu soppresso il 1\u00ba marzo 1936.\nLa concorrenza stradale, a partire da quelle delle autolinee istituite nel 1929, cominciava a farsi sentire ma n\u00e9 la MMC n\u00e9 la Azienda Tranviaria Municipale Interurbana (ATMI), che nel 1939 rilev\u00f2 il servizio della rete provinciale, concretizzarono i ventilati progetti di elettrificazione della linea, che prevedeva ormai solo cinque coppie giornaliere, divenute sei nel secondo dopoguerra.\nNel 1951 la tranvia, ormai caratterizzata da un sistema di trazione desueto, fu oggetto di forti critiche direttamente da parte del senatore Guido Corbellini inducendo l'ATM, che aveva nel frattempo integrato il servizio ATMI alla chiusura della linea previo azzeramento del relativo deficit di esercizio da parte dello Stato.\nIl 21 luglio 1952 la diramazione per Castano Primo venne soppressa, anche in seguito alle critiche mosse per il perdurare della presenza del passaggio a livello di Vittuone; nel 1954 le corse furono ridotte a cinque per Magenta, con la creazione di un servizio sostitutivo di autobus. Nel 1957 il servizio venne ulteriormente ridotto e a partire dal 30 agosto soppresso completamente e sostituito con servizio autobus con la creazione della linea interurbana Milano\u2013Magenta\u2013Cuggiono gestita da ATM.\nCaratteristiche.\nLa lunghezza complessiva della rete ammontava a 42,957\u00a0km, di cui 19,487 rappresentati dalla diramazione per Castano Primo e i restanti 23,470 dalla linea Milano-Magenta. Lo scartamento adottato era di 1.445\u00a0mm, con armamento realizzato in prevalenza da rotaie da 14\u00a0kg per metro. La velocit\u00e0 massima, inizialmente di 15\u00a0km/h, fu innalzata a 18\u00a0km/h nel 1890, consentendo di coprire il percorso fino a Castano Primo in circa due ore e mezza e poi a 40\u00a0km/h nel 1921, riducendo di un'ora la percorrenza.\nPercorso.\nL'originario capolinea di Milano si trovava nell'area che in seguito venne rinominata piazza Baracca ed era costituita da una piccola stazione con locali di servizio e una rimessa all'aperto. Solo nel 1911 tale impianto fu spostato al numero 33 di corso Vercelli, in conseguenza dell'estensione della rete tranviaria urbana.\nSuperata l'area di Porta Magenta e sottopassata la ferrovia di cintura milanese, i tram a vapore raggiungevano il dazio, presso la Bettola di Figino, stazione attrezzata dal 1931 quale capolinea di alcune corse supplementari; da qui, attraversata la via con una curva particolarmente insidiosa i tram proseguivano servendo i comuni di Cascine Olona, San Pietro all'Olmo, Sedriano e Corbetta, fino a giungere a Magenta.\nCirca seicento metri dopo la stazione di Sedriano si diramava la linea per Castano Primo, che seguiva la strada provinciale per Turbigo servendo Vittuone con una fermata presso il locale scalo ferroviario denominata \"Vittuone Stazione\", distinta da quella della linea per Magenta, denominata \"Vittuone Palo\".\nL'attraversamento della ferrovia Torino-Milano avveniva a raso, con scavalcamento delle rotaie ferroviarie da parte dei tram grazie ad appositi sezionamenti di quelle tranviarie. Nell'ordine, erano poi serviti i comuni di Ossona, Inveruno, Cuggiono e Buscate, per giungere infine al capolinea.\nMateriale rotabile.\nQuale dotazione originaria la MMC acquis\u00ec nel 1879 sei locomotive a due assi di costruzione Krauss cui fece seguito l'anno successivo un esemplare analogo, del tutto simile a quelle gi\u00e0 consegnate alla Societ\u00e0 Anonima del Tramway Milano-Gorgonzola-Vaprio (MGV) per il servizio sulla propria linea sociale e alla Societ\u00e0 Anonima dei Tramways e delle Ferrovie Economiche di Roma, Milano e Bologna (STFE) per la tranvia Milano-Saronno. Nel 1885 un ulteriore esemplare di tale tipo si aggiunse con il numero sociale 8.\nDopo la successiva consegna delle locomotive 9 e 10, un'ulteriore \"Krauss\", pi\u00f9 potente delle precedenti e soprannominata dal personale \"la gabbia\", fu acquistata e numerata 2, in sostituzione di una locomotiva nel frattempo demolita in seguito a un incidente. Ulteriori forniture si ebbero nel 1906, 1907 e 1910, fino a raggiungere una consistenza complessiva di diciassette unit\u00e0.\nSu tutte le motrici prodotte dalla Lokomotivenfabrik Krauss tra il 1879 e il 1910, al fine di garantire la massima sicurezza al personale vi era una totale copertura della caldaia e del motore da parte della carrozzeria. Il posto di guida era situato nella parte anteriore della motrice.\nAlle motrici Krauss se ne aggiunsero successivamente altre: nel 1931 giunsero sei unit\u00e0 di costruzione Borsig e due di costruzione At\u00e9liers M\u00e9tallurgique de Tubize dalle Tranvie Interprovinciali Padane, mentre nel 1936 fu la volta della Societ\u00e0 per le Ferrovie del Ticino che cedette alla MMC (la quale dal 1933 aveva assunto la gestione di due delle sue linee sociali) le quattro unit\u00e0 del parco in migliori condizioni.\nMateriale motore - prospetto di sintesi.\nCompletavano la dotazione iniziale ventotto carrozze a terrazzini costruite dalla societ\u00e0 Grondona e dieci carri merci realizzati dal medesimo costruttore milanese. Nel 1910 furono acquistate dieci carrozze a terrazzini e quattro chiuse, realizzate dalla Fratelli Bagnara; nel 1931 a tali veicoli si aggiunsero alcune carrozze provenienti dalla TIP."}
{"id": "1777425", "revid": "599013", "url": "https://it.wikipedia.org/wiki?curid=1777425", "title": "When I Grow Up", "text": ""}
{"id": "1777426", "revid": "767487", "url": "https://it.wikipedia.org/wiki?curid=1777426", "title": "Distretto di Shahjahanpur", "text": "Il distretto di Shahjahanpur \u00e8 un distretto dell'Uttar Pradesh, in India, di 2.549.458 abitanti. \u00c8 situato nella divisione di Bareilly e il suo capoluogo \u00e8 Shahjahanpur."}
{"id": "1777428", "revid": "37401", "url": "https://it.wikipedia.org/wiki?curid=1777428", "title": "Regno Unito di Israele", "text": "Il Regno Unito di Israele fu, secondo il racconto biblico, il regno unito degli Israeliti formatosi attorno al 1030 a.C. negli attuali Israele, Cisgiordania e Giordania, abitato prevalentemente da Ebrei.\nL'ultimo dei suoi sovrani fu il re Salomone, attorno al 933 a.C.: le trib\u00f9 del nord contestarono l'autorit\u00e0 di Roboamo, successore di Salomone, e si organizzarono nel Regno d'Israele, retto da Geroboamo, mentre quelle del sud costituirono il Regno di Giuda, governato dalla dinastia davidica.\nSovrani e cronologia biblica.\nVi furono quattro sovrani della Monarchia Unita:\nFu il re Davide a conferire a Gerusalemme il rango di capitale nazionale d'Israele. Prima di allora era stata Hebron la capitale del Giuda di Davide e Mahanaim quella dell'Israele di Ishbaal e ancor prima lo fu Gibeah durante il regno del re Saul. La prima parte della Bibbia indica che Shiloh era stata vista come capitale nazionale: da un punto di vista archeologico ci\u00f2 \u00e8 considerato plausibile, almeno per quanto riguarda la capitale religiosa. Per questo periodo la maggior parte degli storici segue o la vecchia cronologia stabilita da William F. Albright o Edwin R. Thiele, o quella nuova di Gershon Galil. La cronologia di Thiele corrisponde in generale a quella di Galil con la differenza di al massimo un anno.\nStoria.\nSecondo la Bibbia, la Monarchia Unita si form\u00f2 quando ci fu un'ampia espressione popolare in favore della sua introduzione al fine di governare sulle precedenti confederazioni tribali israelite.\nAumentando la pressione da parte dei Filistei e di altre trib\u00f9 confinanti, dice la Bibbia che ci\u00f2 costrinse gli Israeliti a unirsi in uno stato pi\u00f9 unitario. La Bibbia trattava la nozione di regalit\u00e0 a quel tempo, cio\u00e8 con il potere concentrato in un solo uomo, come un anatema, essendo riservato a Dio lo \"status\" di essere cui erano dovuti reverenza e potere.\nGuerra civile.\nSecondo il I libro di Samuele, a causa della disobbedienza a Dio, il dominio di Saul fu ridotto e il suo regno pass\u00f2 a un'altra dinastia. Sempre secondo il I libro di Samuele, il regno di Saul sarebbe durato vent'anni. Il testo masoretico afferma che Saul regn\u00f2 per soli due anni sebbene alcuni manoscritti antichi parlino di quarantadue anni (Il Nuovo Testamento gli attribuisce quarant'anni di regno). Secondo la Bibbia Saul sarebbe morto combattendo contro i Filistei.\nDavide e Saul erano gi\u00e0 inizialmente divenuti nemici, almeno dal punto di vista di Saul, sebbene le fonti dicano che Gionata, figlio di Saul e Michail, figlia di Saul, abbiano aiutato Davide a fuggire da Saul e infine favorita una riconciliazione tra i due prima della morte di Saul. L'erede di Saul, Ishbaal, assunse il comando di Israele ma, secondo Samuele, regn\u00f2 solo due anni prima di venir assassinato. Davide, che era divenuto re del solo regno di Giuda, ag\u00ec come controrivoluzionario, pose fine alla ribellione, e fu nominato re di Israele al posto di Ishbaal.\nDavide, che era gi\u00e0 stato consacrato a Hebron re di Giuda divenne cos\u00ec re di entrambi i regni e, secondo la Bibbia, regn\u00f2 su di essi per trentatr\u00e9 anni.\nSecondo il II Libro di Samuele, una parte d'Israele si ribell\u00f2 a Davide e nomin\u00f2 re il figlio Assalonne, costringendo quindi Davide alla fuga e all'esilio sulla costa orientale del Giordano.\nInfine, sempre secondo il II Libro di Samuele, Davide lanci\u00f2 un contrattacco che risult\u00f2 vincente, mentre il figlio prediletto del re israelita per\u00ec.\nDopo aver ripreso il controllo di Giuda e di Israele, Davide torn\u00f2 sulla riva occidentale del Giordano. Successivamente dovette affrontare varie altre ribellioni delle quali tuttavia riusc\u00ec sempre ad aver ragione.\nL'et\u00e0 d'oro.\nNel racconto biblico Davide riesce infine a unificare i regni di Giuda e d'Israele. Alcuni archeologi moderni ritengono che fossero esistite, sempre e senza soluzione di continuit\u00e0, due culture e due entit\u00e0 geografiche distinte, quella della nazione di Giuda e quella della nazione d'Israele e se vi fu un'unione politica, probabilmente questa non ebbe effetti pratici sui rapporti fra le due nazioni.\nDavide si imbarc\u00f2 con successo in campagne militari contro i nemici di Giuda e di Israele, e sconfisse nemici acerrimi come i Filistei, dando cos\u00ec sicurezza ai confini. Sotto il re Davide Israele crebbe da regno a impero e la sua sfera d'influenza - militare e politica - nel Medio Oriente si espanse notevolmente assumendo il controllo di un certo numero di deboli stati-satellite quali quelli dei Filistei, dei Moabiti, degli Edomiti, degli Ammoniti pi\u00f9 citt\u00e0-stato aramaiche (Aram-Zobah e Aram-Damasco).\nI confini dell'Impero si estendevano dal mar Mediterraneo al deserto arabo, dal Mar Rosso all'Eufrate e, secondo il racconto biblico, si trattava di una terra molto estesa (vedi)\nA Davide successe il figlio Salomone, che ottenne il regno in virt\u00f9 di una promessa che suo padre Davide aveva fatto a Betsabea e grazie anche all'intercessione del profeta Natan, a scapito del fratello Adonia, che egli successivamente fece giustiziare.\nPer essere all'altezza del proprio nome, che in ebraico significa letteralmente \"pace\", durante il suo governo il regno conobbe un periodo di pace e tranquillit\u00e0 che non aveva precedenti.\nDavide e Salomone sono entrambi descritti dalla Bibbia come coloro che hanno stretto una forte alleanza con il re di Tiro. In cambio della cessione di alcune terre, si narra che Davide e Salomone ricevettero esperti artigiani, operai specializzati, denaro, gioielli, legno di cedro e altri beni. Il Palazzo di Davide e il Tempio di Salomone pare siano stati costruiti con l'aiuto delle risorse di Tiro, cos\u00ec come altro aiuto venne dai progetti inviati dagli architetti della citt\u00e0 costiera.\nSalomone costru\u00ec alcune grandi citt\u00e0, incluse Megiddo, Hazor e Gezer; queste sono state riportate alla luce e gli studiosi fanno risalire parte dei reperti archeologici rinvenuti, alcuni dei quali sono di notevole interesse, a tale programma di costruzione. Le strutture ritrovate in questi scavi vengono identificate come le stalle utilizzate per l'ampio numero di cavalli che, si ritiene, Salomone mantenesse.\nFine della Monarchia Unita.\nIn seguito alla morte di Salomone, risalente circa al 931 a.C., le tensioni tra gli abitanti della parte settentrionale di Israele, nella quale erano stanziate le dieci trib\u00f9 del nord, e quella meridionale, dominata da Gerusalemme e dalle trib\u00f9 del sud, raggiunse il punto di non ritorno. Quando Roboamo, il successore di Salomone, tratt\u00f2 senza alcuna sensibilit\u00e0 le proteste delle trib\u00f9 del nord circa la loro situazione economica, il Regno unito di Israele, nel 930 a.C. (ma c'\u00e8 divergenza di opinioni su quale sia davvero l'anno), si divise in due regni: quello settentrionale, la Samaria, che includeva le citt\u00e0 di Sichem e Samaria, e il meridionale Regno di Giuda, del quale faceva parte Gerusalemme; in questo contesto, la maggior parte delle province non-israelite ottenne l'indipendenza.\nIl Regno di Israele (o Regno Settentrionale) esist\u00e9 come Stato indipendente fino al 720 a.C. circa, quando venne conquistato dall'Impero Assiro; mentre il Regno di Giuda (o Regno Meridionale) resistette fino al 587 a.C., quando fu sconfitto dall'Impero neo-babilonese.\nSolo con la dinastia degli Asmonei, a partire dal 140 a.C. il regno di Israele ritrov\u00f2 la sua unit\u00e0.\nSociet\u00e0.\nLa popolazione era costituita prevalentemente per lo pi\u00f9 contadini, agricoltori e boscaioli. Spesso perseguitati dai popoli vicini e discriminati. Prima del regno, le trib\u00f9 erano solite essere minacciate dai regni delle citt\u00e0 cananee, come la Filistea, Moab, Edom e anche Ammon e la Bibbia narra il soccorso divino e dei Giudici, gli eroi locali.\nDurante la monarchia erano invece gli Israeliti a schiavizzare i vecchi regni nemici, si pensi ai Filistei e i Moabiti.\nReligione.\nLa religione ufficiale era l'Ebraismo, che si differenziava dai culti delle popolazioni limitrofe per il carattere monoteista, che individuava come unica divinit\u00e0 Yahweh. I re d'Israele erano soliti prostrarsi interamente a pancia in gi\u00f9 sul terreno dinnanzi a Dio, come prescritto nella Legge.\nAltre religioni.\nSecondo la tradizione biblica, di fianco al culto ufficiale, nel regno erano diffusi vari culti idolatrici. concordano che fu a Babilonia, che le popolazioni israelitiche rafforzarono il culto monoteistico. Infatti prima della Diaspora, gli israeliti adoravano divinit\u00e0 quali Baal, Moloch, Astarte, Dagon (nella Pentapoli) e Baal-Hadad. Si narra che fu lo stesso re Salomone a erigere un santuario per Astarte e Milkom, il dio Ammonita. Con Giosia e la sua riforma, le religioni pagane sono eliminate definitivamente e i profeti prendono posto come narratori di questo fatto.\nEconomia.\nLe popolazioni israelitiche scambiavano prodotti prevalentemente con i Fenici. Si importavano grandi quantit\u00e0 di legna, come nel caso della costruzione del Tempio di Salomone. Nella Bibbia il rapporto tra israeliti e Fenici \u00e8 visto in modo ambiguo: da una parte visti come produttori di prodotti efficaci, dall'altra come nemici religiosamente parlando, in quanto Israele nazione soltanto monoteista e i Fenici (assieme ai Sidoni) popolazioni praticanti culti considerati idolatrici.\nAmministrazione.\nLe decisioni erano prese dalle autorit\u00e0 regali, sacerdotali ed ecclesiastiche, attraverso la Legge religiosa. La Legge d'Israele era assai perpetua, in quanto molte regole erano cruente per la societ\u00e0. Era in vigore la pena di morte, la lapidazione e l'esilio dalla patria. Chi venisse scoperto in atti non consentiti dalla legge veniva punito seriamente dall'autorit\u00e0 religiosa e dal popolo.\nLa legge ebraica tradizionale la si pu\u00f2 rintracciare nel Pentateuco della Bibbia; cio\u00e8 Genesi, Libro dell'Esodo\u01c3Esodo, Levitico, Numeri e Deuteronomio. Questi libri di condotta: basati non solo come precetti religiosi per fedelt\u00e0 a Dio, ma anche come prescrizioni umane e terrestri per la Terra Santa.\nLe leggi riguardano:\nIn vigore era la pena di morte per omosessuali, bestemmiatori e praticanti dell'idolatria e iconoclastia.\nStoricit\u00e0.\nSecondo gli studiosi di critica dei testi, pi\u00f9 fonti scritte vennero riunite insieme per dar luogo a quelli che oggi sono i libri di Samuele. Le pi\u00f9 riconoscibili, nelle parti iniziali del primo libro, sono la \"fonte pro-monarchica\" e la \"fonte anti-monarchica\". Distinguendo queste due fonti, possono essere ricostruiti due resoconti diversi dei fatti. La \"fonte anti-monarchica\" descrive Samuele come colui che sconfisse totalmente i Filistei, e cos\u00ec, pur accettando malvolentieri che il popolo richiedesse un governante, fece incoronare Saul. La \"fonte pro-monarchica\" narra la nascita divina di Saul (un'unica parola venne cambiata in un'edizione posteriore del testo cos\u00ec che tale sovrannaturale venuta al mondo fu invece attribuita a Samuele) e la sua successiva conduzione di un esercito alla vittoria sugli Ammoniti, in seguito alla quale vi fu un plebiscito affinch\u00e9 Saul guidasse il popolo contro i Filistei; e dopo questi eventi egli venne proclamato re.\nLe uniche fonti storiche disponibili, i racconti della Bibbia, testimoniano una forte divisione del territorio prima, durante e dopo la costituzione del regno: al nord il riferimento era la trib\u00f9 di Efraim, mentre il sud era dominato dalla trib\u00f9 di Giuda. Ci\u00f2 ha portato a vedere questa entit\u00e0 politica non come un vero e proprio regno unitario, ma come una sorta di \"regno unito\", nel quale il regnante assumeva la corona del nord e quella del sud. Martin Noth ha invece ipotizzato che, successivamente alla conquista della terra, si sia configurata una \"unione di circonvicini\", una sorta di anfizionia, raccolta intorno a un santuario che da itinerante \u00e8 divenuto stabile e centrale. Hans K\u00fcng contesta questa ipotesi, secondo le seguenti considerazioni: nessuna delle culture nomadi ha conosciuto un tale santuario centrale; non \u00e8 dimostrabile che l'Arca dell'Alleanza sia stata un santuario itinerante per tutta Israele. D'altra parte, neppure \u00e8 dimostrabile che la confederazione si sia basata su presupposti esclusivamente politici. \u00c8 insomma difficile stabilire quale possa essere stato il principio agglutinante del futuro Israele (probabilmente riunitosi intorno al nucleo centrale delle trib\u00f9 di Beniamino, Efraim e Manasse) e come abbia preso piede il principio monarchico. Determinante appare il fatto che gi\u00e0 nel \"Cantico di Debora\" la federazione tribale sia indicata come \"popolo di Jahv\u00e8\", il che indicherebbe un ruolo certo dell'elemento religioso.\nBisogna in ogni caso partire dalla comprensione del ruolo degli \"shofetim\", che in qualche modo annunciano il periodo regale vero e proprio, e la considerazione di un vuoto di potere che si produsse intorno alla fine del II millennio a.C. e fece s\u00ec che Samuele, spesso considerato come l'ultimo degli \"shofetim\", designasse Saul e il popolo acclamasse il nuovo re.\nLa storicit\u00e0 del Regno era universalmente accettata dagli studiosi fino al 1996, quando l'archeologo Israel Finkelstein propose una nuova Cronologia Bassa, ritenendo che le prove archeologiche a sostegno della Monarchia Unita andassero ri-datate al IX secolo a.C., durante il regno di Omri. Secondo Finkelstein, l'idea di una monarchia unita non \u00e8 una realt\u00e0 storica, bens\u00ec \"l'espressione creativa di un potente movimento di riforma religiosa che fior\u00ec nel regno di Giuda durante la tarda et\u00e0 del ferro.\" (tr. it. p.\u00a036). Tuttavia, in un libro posteriore, Finkelstein afferma che Davide e Salomone furono due sovrani storicamente esistiti intorno al X secolo a.C. Inoltre e egli afferma che il primo riferimento all'indipendenza del regno di Israele risale all'890 a.C. circa, mentre per quanto riguarda il Regno di Giuda si parla del 750 a.C. circa.\nLe posizioni di Finkelstein hanno causato un durissimo dibattito nella comunit\u00e0 archeologica: mentre alcuni archeologi e studiosi (come Ze'ev Herzog e Thomas L. Thompson) hanno supportato la nuova \"cronologia bassa\", altri (tra cui William G. Dever, Amihai Mazar, Kenneth Kitchen e Baruch Halpern) hanno ferocemente criticato tale proposta, ritenendola priva di fondamento scientifico.\nIn risposta alle tesi di Finkelstein, l'archeologo Amihai Mazar ha proposto una \"cronologia tradizionale modificata\", che permetterebbe di risolvere i problemi della cronologia classica, pur continuando a datare i reperti archeologici al X secolo a.C., come previsto dalla cronologia tradizionale. Ad oggi, la maggioranza degli archeologi e degli studiosi supporta la teoria di Mazar, continuando a sostenere la storicit\u00e0 della Monarchia Unita.\nAm\u00e9lie Kuhrt riconosce che \"non ci sono iscrizioni reali dal tempo della monarchia unita (anzi pochissimo materiale scritto complessivamente), e non un singolo riferimento contemporaneo a David o Salomone\", ma conclude, \"Contro questo deve essere posta la presenza di un sostanziale sviluppo e crescita in diversi siti, che \u00e8 plausibilmente correlato al X secolo \". Kenneth Kitchen giunge a una conclusione simile, sostenendo che \"l'archeologia fisica di Canaan del X secolo \u00e8 coerente con la precedente esistenza di uno stato unificato sul suo terreno\". \nIl 4 agosto 2005, l'archeologa Eilat Mazar ha annunciato di aver scoperto a Gerusalemme quello che potrebbe essere stato il palazzo di re Davide. Ora indicata come la \"Grande Struttura di Pietra\", la scoperta di Mazar consiste in un edificio pubblico che ha datato al X secolo a.C., un rotolo di rame, ceramiche dello stesso periodo ed un sigillo di argilla iscritto a Jehucal, figlio di Shelemiah, figlio di Shevi, un funzionario menzionato almeno due volte nel Libro di Geremia. Nel luglio 2008, ha anche trovato una seconda bulla, appartenente a Gedaliah ben Pashhur, che \u00e8 menzionata insieme a Jehucal in Geremia 38: 1. L'archeologo Amihai Mazar ha definito il ritrovamento \"un vero miracolo\", sostenendo che l'edificio possa essere la fortezza di Sion che Davide avrebbe catturato.\nGli scavi da parte dell'archeologo Yosef Garfinkel, a Khirbet Qeiyafa, un sito dell'et\u00e0 del ferro in Giudea, hanno trovato un insediamento, datato al radiocarbonio ben prima che studiosi come Finklestein suggerissero che l'urbanizzazione fosse iniziata in Giudea, il che sostiene l'esistenza della monarchia unita. L'Autorit\u00e0 Israeliana per le Antichit\u00e0 ha dichiarato: \"Gli scavi a Khirbat Qeiyafa rivelano chiaramente una societ\u00e0 urbana che esisteva in Giuda gi\u00e0 alla fine dell'XI secolo a.C. Non si pu\u00f2 pi\u00f9 sostenere che il Regno di Giuda si sia sviluppato solo alla fine dell'VIII secolo a.C. o in qualche altra data successiva.\"\nNel 2010 l'archeologa Eilat Mazar ha annunciato la scoperta di una parte delle antiche mura di Gerusalemme intorno alla Citt\u00e0 di Davide che, a suo avviso, risalgono al X secolo a.C. Secondo Mazar, \"\u00c8 la costruzione pi\u00f9 significativa che abbiamo dai giorni del Primo Tempio in Israele\" e \"Significa che a quel tempo, nel X secolo, a Gerusalemme c'era un governo in grado di realizzare tale costruzione\". Il X secolo \u00e8 il periodo che la Bibbia descrive come il regno del re Salomone."}
{"id": "1777432", "revid": "767487", "url": "https://it.wikipedia.org/wiki?curid=1777432", "title": "Distretto di Sant Kabir Nagar", "text": "Il distretto di Sant Kabir Nagar \u00e8 un distretto dell'Uttar Pradesh, in India, di 1.424.500 abitanti. \u00c8 situato nella divisione di Basti e il suo capoluogo \u00e8 Khalilabad."}
{"id": "1777439", "revid": "599013", "url": "https://it.wikipedia.org/wiki?curid=1777439", "title": "Sergio Galarza", "text": ""}
{"id": "1777440", "revid": "767487", "url": "https://it.wikipedia.org/wiki?curid=1777440", "title": "Distretto di Siddharthnagar", "text": "Il distretto di Siddharthnagar \u00e8 un distretto dell'Uttar Pradesh, in India, di 2.038.598 abitanti. \u00c8 situato nella divisione di Basti e il suo capoluogo \u00e8 Navgarh."}
{"id": "1777441", "revid": "767487", "url": "https://it.wikipedia.org/wiki?curid=1777441", "title": "Max Live 2008", "text": "Max Live 2008 \u00e8 il primo album dal vivo di Max Pezzali, pubblicato il 23 maggio 2008 dalla Warner Music Italy. Registrato durante i concerti tenuti a Milano, Genova, Roma e Treviso, contiene i pi\u00f9 grandi successi del cantante dal vivo e i due inediti \"Mezzo pieno o mezzo vuoto\" e \"Ritorner\u00f2\"."}
{"id": "1777443", "revid": "3082", "url": "https://it.wikipedia.org/wiki?curid=1777443", "title": "Marcello d'Ancyra", "text": ""}
{"id": "1777444", "revid": "256896", "url": "https://it.wikipedia.org/wiki?curid=1777444", "title": "CAST", "text": ""}
{"id": "1777445", "revid": "767487", "url": "https://it.wikipedia.org/wiki?curid=1777445", "title": "Distretto di Sonbhadra", "text": "Il distretto di Sonbhadra \u00e8 un distretto dell'Uttar Pradesh, in India, di 1.463.468 abitanti. \u00c8 situato nella divisione di Mirzapur e il suo capoluogo \u00e8 Robertsganj."}
{"id": "1777447", "revid": "92723", "url": "https://it.wikipedia.org/wiki?curid=1777447", "title": "Operatori di creazione e distruzione", "text": "In meccanica quantistica, gli operatori di creazione e distruzione sono operatori che rispettivamente aumentano o riducono di uno il numero di particelle di uno stato quantistico. L'operatore di distruzione (o di annichilazione) \u00e8 l'operatore aggiunto dell'operatore di creazione.\nGli operatori di creazione e distruzione possono agire su stati di vari tipi di particelle. Sono paragonabili agli operatori scaletta dell'oscillatore armonico quantistico, che aggiungono o rimuovono un quanto di energia al sistema; in questo caso l'operatore di innalzamento \u00e8 considerato di creazione. In seguito il loro uso \u00e8 stato generalizzato a molti altri problemi e in generale la loro introduzione \u00e8 alla base della fondazione della teoria quantistica dei campi e della seconda quantizzazione. Ne esiste anche una versione classica (in cui non sono operatori ma campi), utilizzata nello studio delle onde non lineari (in particolare in turbolenza d'onda).\nDefinizione.\nL'operatore di creazione formula_1 e l'operatore di annichilazione formula_2 possono essere definiti semplicemente sulla base della loro azione quando sono applicati su uno stato quantico. Supponiamo che formula_3 sia uno stato quantistico contenente formula_4 particelle, o formula_4 quanti di energia, allora possiamo assumere come definizione implicita dell'operatore di annichilazione la seguente espressione:\novvero l'operatore di annichilazione applicato allo stato con n particelle, ne ha generato un altro che contiene una particella in meno. In modo assolutamente identico si pu\u00f2 mostrare che:\nIn questo modo dallo stato fondamentale del sistema, che possiamo - ad esempio nel caso di una teoria di campo delle particelle elementari - identificare con il vuoto, tutti gli altri stati possono essere costruiti applicando l'operatore di creazione:\nOscillatore armonico quantistico.\nSi comprende, quindi, la terminologia introdotta da Dirac nel caso dell'oscillatore armonico quantistico: l'operatore formula_2 fa passare il sistema dallo stato di energia n allo stato di energia n-1, esso, quindi, \"distrugge\" un quanto di energia; analogamente l'operatore formula_1 fa passare il sistema dallo stato di energia n allo stato di energia n+1, esso, quindi, \"crea\" un quanto di energia. Noto lo stato fondamentale, si pu\u00f2 ottenere, per ricorrenza, tutta la base degli autostati dell'hamiltoniana e di formula_11:\nRappresentazione matriciale.\nLe componenti matriciali degli operatori bosonici di creazione e annichilazione per l'oscillatore armonico quantistico sono:\nQuesti valori sono stati ottenuti utilizzando le seguenti relazioni:\nformula_15\nformula_16\ne\nformula_17\nformula_18\nOperatori di costruzione e distruzione in teoria quantistica dei campi.\nIn teoria quantistica dei campi e nei problemi a molti corpi si lavora con operatori di creazione e distruzione di stati quantistici, formula_19 and formula_20. Questi operatori cambiano il valore dell'operatore numero,\ndi uno, in analogia al caso dell'oscillatore armonico. Gli indici (ad esempio formula_22) rappresentano i numeri quantici che etichettano gli stati di singola particella del sistema e non sono necessariamente numeri singoli. Per esempio, una ennupla di numeri quantici formula_23 viene usata per etichettare gli stati dell'atomo di idrogeno.\nLe relazioni di commutazione degli operatori di creazione e distruzione in un sistema multiplo di bosoni sono,\ndove formula_26 \u00e8 il commutatore \u00e8 formula_27 la delta di Kronecker.\nPer i fermioni, il commutatore \u00e8 sostituito dall'anticommutatore formula_28,"}
{"id": "1777448", "revid": "1043", "url": "https://it.wikipedia.org/wiki?curid=1777448", "title": "Viktor", "text": ""}
{"id": "1777449", "revid": "78273", "url": "https://it.wikipedia.org/wiki?curid=1777449", "title": "Paolo I di Costantinopoli", "text": ""}
{"id": "1777450", "revid": "124567796", "url": "https://it.wikipedia.org/wiki?curid=1777450", "title": "Paolo I (vescovo di Costantinopoli)", "text": "Visse in un periodo in cui i contrasti tra la fazione ariana e quella nicena causarono morti e violenze.\nBiografia.\nPaolo era presbitero a Costantinopoli, dove ricopr\u00ec anche la carica di segretario dell'anziano arcivescovo Alessandro.\nPrimo regno (337-339).\nQuando Alessandro mor\u00ec, nel 337, le fazioni ariana e nicena entrarono in violento contrasto per designare il suo successore: a prevalere furono i niceni, che elessero Paolo e lo fecero consacrare da vescovi che si trovavano per caso nella a Costantinopoli.\nNel maggio di quello stesso anno, per\u00f2, era morto anche Costantino I; il figlio Costanzo II, tornato dalla campagna orientale contro i Sasanidi, succedette al padre, e si occup\u00f2 anche della questione. Costanzo non era certo estraneo alla contesa, in quanto era un sostenitore del partito ariano: lamentandosi di non essere stato consultato per l'elezione, convoc\u00f2 un sinodo di vescovi ariani, fece dichiarare Paolo inadatto al vescovato, lo band\u00ec e lo rimpiazz\u00f2 con Eusebio, vescovo di Nicomedia (339).\nSecondo regno (341-342).\nEusebio regn\u00f2 per appena tre anni, per morire poi nel 341: a furor di popolo Paolo fu rimesso sul trono vescovile, mentre alcuni vescovi ariani, tra cui Teognide di Nicea e Teodoro di Eraclea, elessero e consacrarono Macedonio I nella chiesa di San Paolo, gettando la citt\u00e0 nella guerra civile.\nCostanzo si trovava ad Antiochia di Siria, quando gli fu comunicata la situazione nella sua capitale: impegnato sul fronte sasanide, invi\u00f2 il proprio comandante della cavalleria, Ermogene, ad espellere Paolo. La popolazione, volendo impedire la deposizione di Paolo, si raccolse intorno alla casa dove si trovava il generale, le diedero fuoco, uccisero Ermogene e ne trascinarono il corpo per le strade della citt\u00e0 in trionfo. Avutane notizia, Costanzo torn\u00f2 immediatamente a Costantinopoli, intenzionato a punire i ribelli, ma questi gli andarono incontro in ginocchio e in lacrime, e l'imperatore si accontent\u00f2 di dimezzare le razioni di grano; per\u00f2 mand\u00f2 ugualmente in esilio Paolo.\nTerzo regno (346-350).\nDurante il regno di Costanzo, diversi vescovi niceni furono mandati in esilio dall'imperatore ariano. Paolo si un\u00ec ad alcuni di loro \u2013 Atanasio di Alessandria, Marcello di Ancira e Asclepas di Gaza \u2013 e si recarono a Roma; papa Giulio I li esamin\u00f2 severamente, li trov\u00f2 conformi al credo niceno e scrisse ai vescovi di oriente chiedendo fermamente di rimettere al proprio posto i suoi protetti. Atanasio e Paolo furono rimessi alle loro diocesi.\nCostanzo II, che si trovava ancora una volta ad Antiochia, fu nuovamente fermo nella decisione di opporsi all'abuso della popolazione di Costantinopoli e incaric\u00f2 il prefetto del pretorio d'Oriente Filippo di deporre per la terza volta Paolo e sostituirlo definitivamente con Macedonio I. Filippo non intendeva fare la stessa fine di Ermogene e non rese noto l'ordine imperiale. Invece invit\u00f2 Paolo ad incontrarlo nelle terme di Zeuxippus, vicino alla riva dell'Ellesponto, come se dovesse discutere con lui di affari di stato. Quando Paolo si rec\u00f2 all'incontro, gli fu mostrata la lettera dell'imperatore e gli fu ordinato di recarsi senza opporre resistenza attraverso il palazzo al molo, imbarcarsi e tornare a Tessalonica; Filippo gli consent\u00ec di visitare le province periferiche d'Occidente, ma gli proib\u00ec di tornare in Oriente.\nSuccessivamente Paolo fu mandato in catene a Singara, in Mesopotamia, di l\u00ec a Emesa e infine a Cucusus, in Armenia, dove fu messo a morte per ordine di Filippo."}
{"id": "1777457", "revid": "125879256", "url": "https://it.wikipedia.org/wiki?curid=1777457", "title": "Piero Natoli", "text": "Biografia.\nNatoli nacque e crebbe a Roma da una famiglia aristocratica originaria di Patti (in provincia di Messina), appartenente ad un ramo dell'antico casato principesco dei Natoli di Sicilia (di remota origine provenzale), trasferitasi nell'Urbe nel corso degli anni quaranta. Una volta laureatosi in Giurisprudenza, entr\u00f2 nel mondo del cinema come aiuto-regista di Marco Bellocchio. Esord\u00ec contemporaneamente come regista e attore nel 1980 nel film \"Con... fusione\". Sono da ricordare le sue interpretazioni in \"Compagni di scuola\" e in \"Ferie d'agosto\". Lavor\u00f2 per 8 anni alla Rai come autore e regista di documentari e inchieste.\nMor\u00ec l'8 maggio 2001 a 54 anni a causa di un aneurisma cerebrale all'Ospedale San Filippo Neri di Roma.\nEra il padre dell'attrice Carlotta Natoli che esord\u00ec con lui a soli 8 anni, nel film \"Con... fusione\"."}
{"id": "1777459", "revid": "300067", "url": "https://it.wikipedia.org/wiki?curid=1777459", "title": "Luvy", "text": ""}
{"id": "1777463", "revid": "767487", "url": "https://it.wikipedia.org/wiki?curid=1777463", "title": "Diamanti (album)", "text": "Diamanti \u00e8 una antologia delle canzoni di Antonello Venditti.Nel 2006 \u00e8 uscito un cofanetto contenente 3 CD per un totale di 46 tracce, successivamente nel 2007 \u00e8 stata pubblicata una versione light di 1 CD di 16 canzoni.\nAlla fine del 2007, l'album aveva venduto oltre 250.000 copie in Italia.\nVersione unico CD (2007).\nNota:&lt;br&gt;\nNel 2018 \u00e8 uscito una versione in doppio vinile che contiene la stessa tracklist del 2007."}
{"id": "1777464", "revid": "131011", "url": "https://it.wikipedia.org/wiki?curid=1777464", "title": "Paolo I (patriarca di Costantinopoli)", "text": ""}
{"id": "1777466", "revid": "339392", "url": "https://it.wikipedia.org/wiki?curid=1777466", "title": "Kozolec", "text": ""}
{"id": "1777467", "revid": "767487", "url": "https://it.wikipedia.org/wiki?curid=1777467", "title": "Brett Anderson (The Donnas)", "text": " \u00c8 una cantante ed ex vocalist della punk rock band The Donnas. Brett Anderson \u00e8 l'unico membro del gruppo che non \u00e8 nato in California.\nBiografia.\nBrett Anderson \u00e8 nata il 30 maggio 1979 a Bloomington. Si trasferisce a Palo Alto. Qui \u00e8 stata contattata da Allison Robertson e Maya Ford per cantare nella loro band. Anche se lei non aveva alcuna esperienza in canto, ha accettato e ha svolto il suo primo show con The Donnas e sono ancora oggi insieme.\nAttualmente l'Anderson, dopo aver lasciato il gruppo di provenienza, \u00e8 impegnata nel progetto The Stripminers, unitamente al cantante Paul Stinson."}
{"id": "1777469", "revid": "729019", "url": "https://it.wikipedia.org/wiki?curid=1777469", "title": "Stazione di Vernazza", "text": "La stazione di Vernazza \u00e8 una fermata ferroviaria posta sulla linea Genova-Pisa, a servizio dell'omonimo comune delle Cinque Terre.\nStoria.\nLa prima fermata di Vernazza fu inaugurata il 24 ottobre 1874, contestualmente alla tratta ferroviaria Sestri Levante-La Spezia e il 15 settembre 1913 a tale localit\u00e0 fu esteso il servizio merci, grazie all'inaugurazione di un breve tronchino posto lato monte.\nIl 15 gennaio 1962 venne inaugurato il raddoppio di binario fra Monterosso e Corniglia, comprendente la nuova fermata di Vernazza, che veniva a trovarsi pi\u00f9 a est della precedente, fra le gallerie Riolo e Vernazza. A causa della carenza di spazi disponibili, il nuovo impianto fu realizzato in parte a cielo aperto e in parte sfruttando appositi allargamenti sia nella preesistente galleria Riola che nella nuova galleria Monterosso-Ruvano, sede del binario dispari lato monte. La nuova sistemazione rese possibile l'edificazione di un fabbricato viaggiatori e di un piccolo scalo merci, che risult\u00f2 di grande importanza stante l'assenza di collegamenti stradali che caratterizzava il paese.\nNei mesi di giugno e luglio 2011 la stazione fu servita anche dai \"Treni del Mare\" gestiti dall'impresa privata Arenaways, fallita di l\u00ec a poco. Il 25 ottobre dello stesso anno una devastante alluvione seppell\u00ec parte del paese di Vernazza; proprio la presenza della fermata ferroviaria, liberata da fango e detriti, contribu\u00ec in maniera determinante alla logistica delle squadre di soccorso che da l\u00ec iniziarono il lungo lavoro di ripristino dell'abitato.\nStrutture ed impianti.\nI due binari della fermata di Vernazza risultano in buona parte in galleria, a causa della brevit\u00e0 del tratto allo scoperto nel quale sorge il fabbricato viaggiatori; ci\u00f2 rappresenta una peculiarit\u00e0 dell'impianto, che si presenta quasi come la fermata di una ferrovia metropolitana.\nServizi.\nLa stazione dispone dei seguenti servizi:\nMovimento.\nLa stazione \u00e8 servita dalle relazioni regionali Trenitalia svolte nell'ambito del contratto di servizio con la Regione Liguria."}
{"id": "1777476", "revid": "110157", "url": "https://it.wikipedia.org/wiki?curid=1777476", "title": "Chiesa delle Decime", "text": "La chiesa della Dormizione della Vergine di Kiev o chiesa delle Decime (ucraino: \u0414\u0435\u0441\u044f\u0442\u0438\u043d\u043d\u0430 \u0426\u0435\u0440\u043a\u0432\u0430, Desjatynna Cerkva; russo: \u0414\u0435\u0441\u044f\u0442\u0438\u043d\u043d\u0430\u044f \u0426\u0435\u0440\u043a\u043e\u0432\u044c, Desjatinnaja Cerkov') \u00e8 stata la prima chiesa in pietra di Kiev. Fu costruita per disposizione del gran principe Vladimir il Grande tra il 989 e il 996 da manovalanza locale e bizantina per commemorare il battesimo della Rus' di Kiev e venne originariamente chiamata \"chiesa della Nostra Signora\", in onore della dormizione della Theotokos. Vladimir destin\u00f2 una decima delle entrate statali per finanziare la costruzione della chiesa: tale azione diede all'edificio il soprannome di chiesa delle Decime.\nStoria.\nPer ordine di Vladimir i resti di sua nonna, la principessa Olga, prima regnante della Rus' di religione cristiana, furono traslati all'interno della chiesa. Egli stesso insieme alla moglie, la principessa Anna, sorella dell'imperatore bizantino Basilio II, venne al pari ivi seppellito.\nL'edificio fu utilizzato dai kieviani come ultimo rifugio mentre la citt\u00e0 era saccheggiata dall'Orda di Batu Khan nel 1240. Dato alle fiamme dai Mongoli, croll\u00f2 durante la razzia della capitale. Si ritiene che la cattedrale del Salvatore di \u010cernihiv (1036), ancora esistente, ricalchi le dimensioni e l'originale aspetto esteriore della chiesa delle Decime.\nNegli anni 1630 la chiesa di San Nicola, in legno, fu costruita sulle fondazioni della chiesa della Dormizione su iniziativa del Metropolita Petro Mohyla. Tra il 1828 e il 1842, su ordine dell'amministrazione zarista, una nuova chiesa delle Decime, in pietra, fu costruita da un progetto di Vasilij Stasov, ma in modo del tutto differente rispetto al proprio aspetto originale. Nel 1935 la chiesa fu distrutta per volont\u00e0 delle autorit\u00e0 sovietiche.\nRicostruzione.\nUn discusso progetto di ricostruzione della chiesa \u00e8 oggi al vaglio delle autorit\u00e0 di Kiev. I fautori di tale piano sottolineano l'importanza storica e politica della chiesa delle Decime, un edificio dal significato indiscusso nella storia degli slavi orientali. Chi si oppone basa la propria convinzione sull'assenza di una valida descrizione documentale storica dell'antica costruzione, tanto pi\u00f9 che gli scavi archeologici effettuati non sono stati neppure in grado di stabilire con certezza la sua forma. Oltretutto il tempio cos\u00ec realizzato sarebbe in totale disarmonia con la vicina chiesa di Sant'Andrea del XVIII secolo, uno degli edifici storici pi\u00f9 famosi di Kiev, posizionata nelle immediate vicinanze da dove la chiesa delle Decime dovrebbe situarsi. La ricostruzione comporterebbe infine l'abbattimento dell'albero pi\u00f9 vecchio della citt\u00e0, un tiglio di 370 anni."}
{"id": "1777479", "revid": "85405", "url": "https://it.wikipedia.org/wiki?curid=1777479", "title": "Chiesa della Dormizione della Vergine di Kiev", "text": ""}
{"id": "1777480", "revid": "55935", "url": "https://it.wikipedia.org/wiki?curid=1777480", "title": "Sassonia-Merseburg", "text": ""}
{"id": "1777481", "revid": "55935", "url": "https://it.wikipedia.org/wiki?curid=1777481", "title": "Sassonia-Weissenfels", "text": ""}
{"id": "1777483", "revid": "85405", "url": "https://it.wikipedia.org/wiki?curid=1777483", "title": "Chiesa della Dormizione della Vergine (Kiev)", "text": ""}
{"id": "1777485", "revid": "547034", "url": "https://it.wikipedia.org/wiki?curid=1777485", "title": "Cuore polmonare", "text": "Il cuore polmonare \u00e8 un ingrandimento del ventricolo destro, causato da una qualche malattia polmonare, che porta ad una risposta cardiaca errata. Raramente si \u00e8 dimostrato anche l'interessamento del lato sinistro del cuore.\nCriteri per la definizione.\nIl cuore polmonare \u00e8 un'alterazione della struttura o della funzione del ventricolo destro insorte per un incremento della pressione arteriosa polmonare, per la stretta connessione che intercorre fra cuore e polmone.\nSi parla pertanto di cuore polmonare nei casi in cui si determina una insufficienza cardiaca del ventricolo destro.\nL'ingrandimento per essere patologico deve essere almeno pari a 5 millimetri (della parete ventricolare), ma pu\u00f2 essere anche il caso che esso si riscontri durante un'autopsia. In questo caso il peso del ventricolo destro deve superare i 65 grammi.\nTipologia.\nHa due forme: una acuta e una cronica. La forma cronica \u00e8 una della cardiopatie pi\u00f9 diffuse fra gli anziani.\nQuando l'aumento della pressione polmonare \u00e8 progressiva, l'alterazione principale del ventricolo destro \u00e8 rappresentata dall'ipertrofia (Cuore polmonare cronico); se invece c'\u00e8 un aumento acuto di post-carico vi \u00e8 direttamente una dilatazione del ventricolo destro (Cuore polmonare acuto).\nSintomatologia.\nI sintomi e i segni clinici presentano tosse, lipotimia, dispnea, angina pectoris, emottisi, aritmie quali tachicardia, tachipnea, cianosi, edemi periferici associati all'ipercapnia, ascite, ipotensione.\nEziologia.\nLe cause sono riferibili a malattie polmonari, fra cui enfisema, embolia polmonare e ipertensione polmonare.\nPatologie distruttive o restrittive portano ad ipossia alveolare, a cui segue una vasocostrizione delle arteriole polmonari e quindi un innalzamento della pressione in tutto il distretto arterioso destro. In modo consensuale si ha incremento delle pressioni venose sistemiche, con sovraccarico di volume nel cuore destra, innescando un circolo vizioso che porta al cuore polmonare, ove si riscontrano:\nMeccanismi patogenetici.\nI principali meccanismi patogenetici sono pertanto:\nFattori di rischio.\nFra i fattori di rischio \u00e8 presente il fumo di sigaretta, anche se \u00e8 stata registrata un'epidemia della forma cronica nelle donne probabilmente a causa dell'esposizione al fumo di camini a legna.\nTerapia.\nOssigenazione, come trattamento farmacologico si somministrano diuretici, corticosteroidi e vasodilatatori. Il trattamento chirurgico deve essere apportato se si evidenziano delle complicanze quali l'apnea notturna o in casi specifici quali la tromboembolia polmonare. L'intervento risolutivo rimane il trapianto del polmone anche in combinazione con il cuore quando esso sia possibile.\nPrognosi.\nSi pu\u00f2 evolvere in un'insufficienza cardiaca congestizia. La mortalit\u00e0 varia a seconda della malattia scatenante (ad esempio nella BPCO \u00e8 all'incirca del 30%)."}
{"id": "1777486", "revid": "188116", "url": "https://it.wikipedia.org/wiki?curid=1777486", "title": "Fort Bliss", "text": "Fort Bliss \u00e8 una delle pi\u00f9 grandi basi dell'esercito USA ed \u00e8 situato nella contea di El Paso in Texas.\n\u00c8 una base di addestramento \"Training and Doctrine Command\" (TRADOC) dell'esercito USA ed \u00e8 cos\u00ec chiamata in onore del tenente colonnello William Wallace Smith Bliss. \nCon un'area di circa 4500\u00a0km\u00b2, che si estende attraverso gli stati del Texas e del Nuovo Messico, \u00e8 la seconda area militare USA per estensione, dopo l'adiacente White Sands Missile Range.\nLa base fu creata nel 1849, e a partire dalla seconda guerra mondiale \u00e8 stata principalmente utilizzata da unit\u00e0 di artiglieria contraerea (air defense artillery - ADA) ed \u00e8 tuttora la sede di diverse brigate dotate di batterie missilistiche antiaeree Patriot.\nNel 2005 \u00e8 stata prevista la trasformazione della base, a partire dal 2008, da base di addestramento per unit\u00e0 di difesa antiaerea (Air Defense Artillery Training post) a base di addestramento per unit\u00e0 corazzate (Heavy Armor Training post) con lo spostamento delle brigate ADA ad altre basi e l'arrivo della famosa 1\u00aa Divisione Corazzata (1st Armored Division)."}
{"id": "1777490", "revid": "235890", "url": "https://it.wikipedia.org/wiki?curid=1777490", "title": "C\u00e0stano", "text": ""}
{"id": "1777491", "revid": "1272592", "url": "https://it.wikipedia.org/wiki?curid=1777491", "title": "Blind", "text": ""}
{"id": "1777492", "revid": "599013", "url": "https://it.wikipedia.org/wiki?curid=1777492", "title": "C\u00e0stano Primo", "text": ""}
{"id": "1777494", "revid": "521112", "url": "https://it.wikipedia.org/wiki?curid=1777494", "title": "Eutimia", "text": "Leutimia (dal greco \"euthymia\" [\u03b5\u1f50\u03b8\u03c5\u03bc\u03af\u03b1], composto di eu- = buono e thymos = animo) \u00e8 uno stato d'animo di serenit\u00e0 o neutralit\u00e0; a differenza dell'atarassia o dell'apatia, essa non consiste per\u00f2 in un distacco o in una negazione delle passioni, ma in una sorta di tranquilla soddisfazione, di appagamento interiore tipico di chi si mantiene lontano sia dai timori che dalle superstizioni.\nFu anche il titolo di una delle opere di Democrito. \nIn latino, Seneca tradusse il termine con la parola \"tranquillitas\".\nIn psicologia.\nIl termine eutimia trova una sua applicazione odierna in ambito psicologico, per indicare uno stato d'animo tipico della persona non depressa, la quale sperimenta un umore sereno o neutrale. Si differenzia cos\u00ec dall'euforia, dove la felicit\u00e0 \u00e8 in eccesso, e dalla distimia, che coincide con l'umore depressivo. "}
{"id": "1777501", "revid": "118031", "url": "https://it.wikipedia.org/wiki?curid=1777501", "title": "Jos\u00e9 Carlos Cano Fern\u00e1ndez", "text": ""}
{"id": "1777507", "revid": "76652", "url": "https://it.wikipedia.org/wiki?curid=1777507", "title": "Alle alle", "text": "La gazza marina minore o piccola alca (Alle alle, Linnaeus 1758) \u00e8 un uccello marino della famiglia degli alcidi.\nDescrizione.\nLunga 23 cm, ha abitudini simili alla specie alca torda. Si nutre abitualmente di piccoli pesci, crostacei e plancton.\nSistematica.\n\"Alle alle\" ha due sottospecie:\nDistribuzione e habitat.\nVive nell'emisfero boreale: nell'estremo nord Europa, nell'estremo Nord America, nella Russia settentrionale e lungo le coste dell'Oceano Atlantico, fino al Marocco sul versante orientale e fino ai Caraibi in quello occidentale. \u00c8 saltuaria nel Mediterraneo, dove la si incontra su Malta e in Italia (Campania, Liguria e Toscana)."}
{"id": "1777508", "revid": "1318658", "url": "https://it.wikipedia.org/wiki?curid=1777508", "title": "Film Critics Circle of Australia", "text": "Il Film Critics Circle of Australia (FCCA) \u00e8 l'organizzazione no-profit di critici cinematografici il cui scopo \u00e8 quello di promuovere, valorizzare e sostenere in cinema internazionale ma soprattutto quello australiano. \nLa principale attivit\u00e0 della FCCA sono i prestigiosi FCCA Annual Awards for Australian Film - Features and Feature Documentaries. Pur riconoscendo gli input creativi dell'industria cinematografica australiana, i Premi sono supportati anche da diverse aree dell'industria cinematografica e del settore della cultura cinematografica. Con la crescita dell'industria cinematografica australiana sono aumentati anche i premi, che vengono votati da tutti i membri della FCCA, e costituiscono un indicatore significativo del successo di un film. \nIl FCCA \u00e8 composto da scrittori, critici, giornali nazionali e internazionali, radio, rappresentanti australiani di riviste come Vanety e Screen International e riviste cinematografiche che annualmente premiano il cinema con il Film Critics Circle of Australia Awards."}
{"id": "1777509", "revid": "767487", "url": "https://it.wikipedia.org/wiki?curid=1777509", "title": "Louder Than Words (Lionel Richie)", "text": "Louder Than Words \u00e8 il quarto album in studio del cantautore statunitense Lionel Richie, pubblicato il 16 aprile 1996 dalla Mercury Records."}
{"id": "1777510", "revid": "71433", "url": "https://it.wikipedia.org/wiki?curid=1777510", "title": "Film Critics Circle of Australia Awards", "text": ""}
{"id": "1777511", "revid": "71433", "url": "https://it.wikipedia.org/wiki?curid=1777511", "title": "Film Critics Circle of Australia Award", "text": ""}
{"id": "1777516", "revid": "167080", "url": "https://it.wikipedia.org/wiki?curid=1777516", "title": "Italiote", "text": ""}
{"id": "1777520", "revid": "118632151", "url": "https://it.wikipedia.org/wiki?curid=1777520", "title": "Frottage (arte)", "text": "Il frottage \u00e8 una tecnica di disegno e pittura basata sul principio dello sfregamento.\nGi\u00e0 conosciuta nella antica Cina e nella Grecia classica, dove veniva utilizzata per ricavare delle copie di bassorilievi su carta di riso o pergamena, venne riscoperta in epoca moderna dall'artista tedesco Max Ernst.\nTecnica e materiali di base.\nQuesta tecnica consiste nel sovrapporre un certo supporto, come un foglio di carta o una tela a una superficie che abbia dei rilievi pi\u00f9 o meno marcati, come della pietra, del legno o qualsiasi cosa che non sia liscia.\nUtilizzando delle matite di varia morbidezza, pastelli, gessetti, cont\u00e8 o carboncini, si sfregher\u00e0 il supporto, lasciando affiorare a poco a poco i rilievi della superficie sottostante. Il risultato di tale procedimento consente di ottenere dei disegni e delle texture chiaroscurate e sfumate e delle immagini in larga misura casuali e imprevedibili.\nOltre che a essere usato semplicemente per produrre immagini grafiche particolari, il \"frottage\" pu\u00f2 essere anche il punto di partenza e la base per realizzare opere pi\u00f9 elaborate, in un arco maggiore di tempo. Un altro modo di utilizzare questa tecnica consente di arricchire zone e particolari di disegni e quadri con trame o motivi grafici.\nErnst e il Surrealismo.\nIl \"frottage\" fu riscoperto come tecnica artistica dall'artista surrealista Max Ernst. Osservando il pavimento di legno della sua camera egli vi appoggi\u00f2 sopra un foglio di carta su cui sfreg\u00f2 con una matita ottenendo una copia del rilievo, da questa semplice esperienza egli intu\u00ec le infinite possibilit\u00e0 che ne potevano derivare.\nErnst chiam\u00f2 questa tecnica \"frottage\", con essa realizz\u00f2 negli anni '20 una serie di lavori che avevano come immagine ricorrente la foresta, pubblicati nel suo \"Histoire Naturelle\". \nUtilizzando questa tecnica egli attua in ambito pittorico il principio surrealista dell\"'automatismo psichico\", gi\u00e0 presente in forma letteraria con la scrittura automatica dei poeti surrealisti.\nTecnica avanzata.\nLa tecnica avanzata \u00e8 quella ideata per l'appunto da Max Ernst, si basa sullo stesso principio di base dello sfregamento ma viene attuata con mezzi diversi e con una maggiore sofisticazione. Consiste nel raschiare via mediante una spatola o un altro strumento uno strato di colore fresco, ad esempio a olio, lasciando affiorare il sottostante colore di fondo.\nIl raschiamento, come nella tecnica base, avviene sempre previa sovrapposizione a una superficie scabra, i risultati ottenuti sono per\u00f2 pi\u00f9 pittorici e materici.\nQuesta tecnica viene chiamata grattage\",\" dal francese grattamento."}
{"id": "1777521", "revid": "120009586", "url": "https://it.wikipedia.org/wiki?curid=1777521", "title": "Rostro (arma)", "text": "Il rostro (latino \"rostrum\") \u00e8 un pesante oggetto da sfondamento che veniva montato sulla prua delle navi antiche per affondare le navi nemiche.\nSecondo Plinio il Vecchio (Nat. Hist. VII, 57 VIII, 209) il rostro sarebbe stato inventato dall'etrusco Piseo figlio di Tirreno.\nDescrizione.\nIn genere era costituito da un unico pezzo fuso in bronzo inserito nel punto di congiunzione tra la parte finale prodiera della chiglia e la parte pi\u00f9 bassa del dritto di prua, sopra il tagliamare. La parte anteriore del rostro era costituita da un potente fendente verticale rafforzato da fendenti laminari orizzontali.\nCon questo micidiale strumento le navi venivano lanciate alla maggiore velocit\u00e0 possibile contro le fiancate delle unit\u00e0 nemiche per creare delle falle allo scopo di provocare un rapido affondamento.\nSebbene questa tecnica di combattimento sia progressivamente caduta in disuso, tuttavia il naviglio militare presenta ancora rostri sino ad epoche recenti e retaggi del rostro sono comunque tuttora riconoscibili in molte prue anche moderne.\nArchitettura romana.\nNell'architettura romana sono spesso usati, come decorazioni simboliche, degli elementi simili ai rostri delle navi, chiamati ugualmente \"rostri\". Si ritrovavano ad esempio in colonne rostrate, come la Colonna Duilia, archi trionfali, come quello di Ancona ed anche nelle tribune nel Foro Romano dalle quali i magistrati tenevano le orazioni, dette appunto i Rostri."}
{"id": "1777522", "revid": "204012", "url": "https://it.wikipedia.org/wiki?curid=1777522", "title": "Tachicardia atriale multifocale", "text": ""}
{"id": "1777523", "revid": "1169970", "url": "https://it.wikipedia.org/wiki?curid=1777523", "title": "Solennit\u00e0 della Santissima Trinit\u00e0", "text": "La solennit\u00e0 della Santissima Trinit\u00e0 (spesso indicata semplicemente come Santissima Trinit\u00e0, o SS. Trinit\u00e0) \u00e8 una solennit\u00e0 mobile dell'anno liturgico della Chiesa cattolica.\nLa ricorrenza nel rito romano cade la domenica successiva alla Pentecoste e dunque dopo il Tempo pasquale\nIl suo colore liturgico \u00e8 il bianco, colore che altres\u00ec esprime la letizia della Chiesa nel celebrare la semplicit\u00e0 e la purezza dell'essenza divina.\nLa collocazione della solennit\u00e0 della Santissima Trinit\u00e0 subito dopo quella della Pentecoste, memoriale della discesa dello Spirito Santo sugli Apostoli, si pu\u00f2 spiegare:\nIn quest'ultimo senso \u00e8 la Pentecoste che permette la celebrazione della Santissima Trinit\u00e0: questa finalit\u00e0 della Pentecoste \u00e8 ampiamente riconosciuta nell'incipit del numero 732 del Catechismo della Chiesa Cattolica: \"In questo giorno \u00e8 pienamente rivelata la Trinit\u00e0 Santa.\"\nLa storia.\nIl dogma trinitario era gi\u00e0 stato codificato implicitamente nella Chiesa sin dall'epoca del Simbolo apostolico, risalente al pi\u00f9 tardi al IV secolo:\nCiononostante, fino all'VIII secolo la Chiesa non celebr\u00f2 nessuna ricorrenza specifica in onore della Trinit\u00e0; d'altra parte, l'esistenza del Dio trino e unico veniva riconosciuta, ricordata e celebrata continuamente, anche soltanto con il segno della croce.\nLa prima testimonianza in merito viene dal monaco Alcuino di York, che decise la redazione di una Messa votiva in onore del mistero della Santissima Trinit\u00e0, a quanto pare, in comunit\u00e0 d'intenti con San Bonifacio, apostolo della Germania. Tale Messa era per\u00f2 soltanto un fatto privato, un ausilio alla devozione personale, almeno fino al 1022, in cui fu riconosciuta ufficialmente dal Concilio di Seligenstadt.\nNel 920, intanto, Stefano vescovo di Liegi aveva istituito nella sua diocesi una festa dedicata alla Santissima Trinit\u00e0, grazie all'autonomia allora concessa ai vescovi, per cui non spettava esclusivamente alla Santa Sede istituire nuove feste; per questa celebrazione aveva fatto comporre un Ufficio liturgico. Il suo successore, Richiero, mantenne tale festivit\u00e0, che and\u00f2 col tempo diffondendosi, grazie anche all'appoggio dell'Ordine monastico, in particolare di Bernone, abate di Reichenau agli inizi dell'XI secolo, tanto che un documento del 1091 dell'Abbazia di Cluny attesta che la sua celebrazione era ormai ben radicata.\nNella seconda met\u00e0 dell'XI secolo, Papa Alessandro II espresse il suo giudizio su questa festa: pur rilevando la sua ampia diffusione, non la ritenne obbligatoria per la Chiesa universale, per il fatto che \u00abogni giorno l'adorabile Trinit\u00e0 \u00e8 senza posa invocata con la ripetizione delle parole: \"Gloria Patri et Filio et Spiritui Sancto\", e in tante altre formule di lode\u00bb.\nNonostante ci\u00f2, la festa prosegu\u00ec nella sua diffusione sia in Inghilterra, per opera di San Tommaso di Canterbury, sia in Francia, grazie anche all'ordine cistercense, tanto che, agli inizi del Duecento, l'abate Ruperto afferma:\nVisto il riconoscimento \"de facto\" di tale festivit\u00e0 in tanta parte della Chiesa, Papa Giovanni XXII, nella prima met\u00e0 del Trecento, in un decreto sanc\u00ec che la Chiesa cattolica accettava la festa della Santissima Trinit\u00e0 e la estendeva a tutte le Chiese locali, collocandola nella I Domenica dopo Pentecoste.\nNonostante il legame con la Pentecoste, la Solennit\u00e0 della Trinit\u00e0 non ha mai fatto parte del Tempo Pasquale. Nel messale di Giovanni XXIII il Tempo pasquale termina dopo la Messa del Sabato dopo Pentecoste, il cosiddetto \"Sabbato Quatuor Temporum Pentecostes\". Questa Messa ha una forma lunga e una breve; dopo la forma breve, il Messale recita: \"Post Missam exspirat tempus paschale\" (dopo la Messa termina il tempo pasquale). Per la precisione il tempo pasquale finiva all'ora nona del detto sabato, come attestato alla lettera c) del n.76 delle Rubriche generali del Messale. Lo stesso Messale colloca la festa della Santissima Trinit\u00e0 all'inizio del \"Tempus per Annum Post Pentecosten\" (tempo fra l'anno dopo Pentecoste).\nCon l'introduzione del \"Missale Romanum\" di Paolo VI, nel 1970, si prefer\u00ec ripristinare la durata del tempo pasquale nei 50 giorni attestati biblicamente: il primo giorno del Tempo \"per annum\" dopo Pentecoste diventava cos\u00ec il luned\u00ec dopo Pentecoste, ma la solennit\u00e0 della Trinit\u00e0 rimaneva collocata alla prima domenica dopo Pentecoste.\nLa celebrazione eucaristica nel rito romano.\nLe letture di questa solennit\u00e0, per il rito romano, sono le seguenti:\nLe letture di questa solennit\u00e0, per il rito romano in forma extra-ordinaria, sono le seguenti:"}
{"id": "1777527", "revid": "3115", "url": "https://it.wikipedia.org/wiki?curid=1777527", "title": "Arturo Iannaccone", "text": "Biografia.\nLaureato in Medicina e chirurgia e specializzato in chirurgia d'urgenza ed in endocrinochirurgia, Arturo Iannaccone \u00e8 stato per oltre dieci anni assistente presso la Cattedra di Chirurgia d'urgenza del Secondo Policlinico di Napoli. Successivamente, ha svolto l'incarico di specialista ambulatoriale di chirurgia generale delle ASL della Provincia di Avellino.\nAttivit\u00e0 politica.\nIscrittosi a 18 anni alla Democrazia Cristiana, \u00e8 stato delegato provinciale del movimento giovanile, vicesegretario e infine segretario provinciale della DC irpina.\nCon lo scioglimento della DC nel 1994, ha aderito al Centro Cristiano Democratico; contemporaneamente, in occasione delle elezioni politiche del 1994 \u00e8 candidato alla Camera dei deputati nel collegio uninominale n\u00b0 12 (Atripalda), sostenuto da Forza Italia, Unione di Centro, Centro Cristiano Democratico e Polo Liberal Democratico, giungendo terzo e non venendo eletto.\nConsigliere regionale della Campania.\nEletto nel 1995 al Consiglio Regionale della Campania per il CCD, \u00e8 nominato assessore alla Ricerca Scientifica ed Informatica della giunta presieduta da Antonio Rastrelli. Nel settembre del 1997 \u00e8 nominato capogruppo del CCD al Consiglio Regionale della Campania. Nel marzo del 1998 viene, inoltre, designato dalla Segreteria Nazionale del CCD vicecommissario regionale del partito e membro della direzione nazionale.\nDal giugno del 1999 all'aprile del 2004 \u00e8 capogruppo del CCD al consiglio comunale di Avellino. Dal giugno del 2000 \u00e8 Segretario Regionale del Centro Cristiano Democratico della Campania.\nNel dicembre del 2001, il presidente del Consiglio dei ministri Berlusconi lo nomina consigliere dell'Agenzia per le Onlus. Dal 2002, con la costituzione dell'Unione dei Democratici Cristiani e di Centro, ne diviene segretario regionale della Campania.\nNel 2004 \u00e8 il candidato della Casa delle Libert\u00e0 alla Presidenza della Provincia di Avellino ma ottiene solo il 31.3% dei consensi venendo sconfitto dal candidato del centrosinistra Alberta De Simone eletta con il 68.1%.\n\u00c8 candidato per la prima volta alle elezioni politiche del 2001 nel collegio uninominale n\u00b012 (Atripalda), dove viene sconfitto dall'esponente de \"L'Ulivo\" Alberta De Simone; contemporaneamente \u00e8 anche candidato nella quota proporzionale della \"circoscrizione Campania 2\", nelle liste del CCD-CDU\",\" tuttavia anche qui non viene eletto in quanto la lista non supera la soglia di sbarramento del 4%.\nAlle successive elezioni politiche del 2006 \u00e8 ricandidato alla Camera dei Deputati, nella \"circoscrizione Campania 2\", nelle liste dell'UDC (in sesta posizione), tuttavia risulta il secondo dei non eletti.\nElezione a deputato.\nA gennaio 2008 abbandona l'Unione di Centro; alle successive elezioni politiche di aprile 2008 \u00e8 candidato nuovamente alla Camera dei Deputati, nella \"circoscrizione Campania 2\", nelle liste del Movimento per le Autonomie (partito al quale aderisce il dicembre successivo), venendo eletto deputato della XVI Legislatura.\nIl 22 gennaio 2010, dopo essere stato espulso dall'MpA, diventa segretario nazionale del nuovo partito di centro-destra Noi Sud.\nIl 3 novembre 2011 abbandona il gruppo parlamentare di Popolo e Territorio per aderire al Gruppo misto della Camera, dichiarando di voler comunque sostenere il Governo Berlusconi IV. Il 7 novembre 2011 Iannaccone fonda con altri due deputati di Noi Sud, Elio Vittorio Belcastro e Americo Porfidia, la componente del gruppo misto \"Noi per il Partito del Sud Lega Sud Ausonia (Grande Sud)\", di cui Iannaccone \u00e8 capogruppo. Attualmente \u00e8 Segretario Federale di \"Autonomia Sud - Noi per il Sud\" e Presidente del cartello di movimenti autonomisti \"Popoli Liberi\".\nAlle elezioni politiche del 2013 non \u00e8 ricandidato in parlamento.\nAlle elezioni comunali del 2013 diviene consigliere comunale di Avellino nelle liste del centro-sinistra.\nIn occasione delle Elezioni Regionali in Campania del 2015, insieme ad altri esponenti del centro-destra sostiene il candidato presidente del centro-sinistra Vincenzo De Luca, a discapito del candidato del centro-destra, ovvero del presidente uscente Stefano Caldoro; a tal proposito Autonomia Sud (il partito di Iannaccone) costituisce insieme ad Alleanza per l'Italia ed al Nuovo CDU la lista \"Campania in #Rete\", con cui Iannaccone \u00e8 anche candidato per la carica di consigliere regionale in provincia di Avellino: Iannaccone non viene tuttavia eletto consigliere in quanto \"Campania in #Rete\" elegge un solo consigliere regionale in provincia di Caserta.\nAd agosto 2015 viene nominato \"assessore al Commercio\" del comune di Avellino."}
{"id": "1777529", "revid": "767487", "url": "https://it.wikipedia.org/wiki?curid=1777529", "title": "Cepphus grylle", "text": "L'uria nera (Cepphus grylle, Linnaeus 1758) \u00e8 un uccello marino della famiglia degli alcidi.\nSistematica.\n\"Cepphus grylle\" ha nove sottospecie:\nDistribuzione e habitat.\nVive nell'emisfero boreale: nord Europa, nell'estremo Nord America, nella Russia settentrionale e lungo le coste dell'Oceano Atlantico, fino alla Spagna sul versante orientale e fino al Sud Carolina in quello occidentale. \u00c8 saltuaria nel Mediterraneo (Croazia e Slovenia), nei Paesi Bassi e nella Repubblica Ceca."}
{"id": "1777531", "revid": "782150", "url": "https://it.wikipedia.org/wiki?curid=1777531", "title": "Gaio Cestio Gallo", "text": "Biografia.\nFiglio di un console e console suffetto a sua volta nel 42, fu nominato \"legatus Augusti pro praetore\" di Siria nel 63 o 65.\nQuando in Giudea scoppi\u00f2 la prima guerra giudaica, Gallo decise di recarsi l\u00ec con le proprie truppe, che includevano la Legio XII \"Fulminata\"; conquist\u00f2 Beit She'arim, sede del Sinedrio (la somma corte politico-religiosa ebraica), ma non fu in grado di riprendere Gerusalemme.\nDurante un ripiegamento cadde in una imboscata tesagli da Eleazar ben Simon (Lazzaro figlio di Simone) a Bethoron: nello scontro perse quasi l'intera legione (6000 uomini). Durante la ritirata fu inseguito dalle forze nemiche, che lo circondarono: riusc\u00ec a sfuggire e a ripararsi ad Antiochia solo perdendo molti uomini e molto materiale.\nGallo mor\u00ec poco dopo, agli inizi del 67: l'imperatore Nerone lo sostitu\u00ec con Gaio Licinio Muciano (che divenne legato di Siria) e con Tito Flavio Vespasiano, che fu incaricato di annientare i rivoltosi in Giudea."}
{"id": "1777535", "revid": "279320", "url": "https://it.wikipedia.org/wiki?curid=1777535", "title": "Run and gun", "text": ""}
{"id": "1777536", "revid": "72811", "url": "https://it.wikipedia.org/wiki?curid=1777536", "title": "Hack 'n slash", "text": ""}
{"id": "1777546", "revid": "599013", "url": "https://it.wikipedia.org/wiki?curid=1777546", "title": "C\u00e9sar Belli", "text": ""}
{"id": "1777547", "revid": "287204", "url": "https://it.wikipedia.org/wiki?curid=1777547", "title": "Cesar Belli", "text": ""}
{"id": "1777560", "revid": "1573940", "url": "https://it.wikipedia.org/wiki?curid=1777560", "title": "Uria lomvia", "text": "L'uria di Br\u00fcnnich (Uria lomvia ()) \u00e8 un uccello marino della famiglia degli Alcidi.\nDistribuzione e habitat.\nQuesta specie ha un areale circumpolare artico che comprende le regioni artiche di Nord America, Europa e Asia. I limiti meridionali della nidificazione sono rappresentati dalle isole Kurili (Russia), Terranova e Labrador (Canada) e Alaska (USA).\nSistematica.\n\"Uria lomvia\" ha 4 sottospecie:"}
{"id": "1777561", "revid": "339392", "url": "https://it.wikipedia.org/wiki?curid=1777561", "title": "Palau (traghetto)", "text": ""}
{"id": "1777562", "revid": "167080", "url": "https://it.wikipedia.org/wiki?curid=1777562", "title": "Geopolitici", "text": ""}
{"id": "1777568", "revid": "433605", "url": "https://it.wikipedia.org/wiki?curid=1777568", "title": "Raphana", "text": "Raphana o Rafana o Rephanea o Raphaneae era un'antica citt\u00e0 della Decapoli, nella moderna Giordania. La sua identificazione \u00e8 aperta a due possibilit\u00e0: \"Capitolias\" (moderna Bayt Ras) o pi\u00f9 probabilmente \"Abila\" (moderna Quwaylibah).\nStoria.\nDurante la dominazione romana Raphana fu la sede di due legioni dell'esercito romano, la Legio XII \"Fulminata\" (in epoca giulio-claudia), poi mandata a Melitene e sostituita dalla III \"Gallica\" (a partire dal 70 circa); nel campo di quest'ultima, nei pressi di \"Raphana\", il 16 maggio 218 fu acclamato imperatore Eliogabalo, il quale per\u00f2, nel 219 sciolse la legione, e \"Raphana\" perse il suo \"status\" di fortezza legionaria."}
{"id": "1777569", "revid": "3082", "url": "https://it.wikipedia.org/wiki?curid=1777569", "title": "Rafana", "text": ""}
{"id": "1777571", "revid": "16168168", "url": "https://it.wikipedia.org/wiki?curid=1777571", "title": "Hans Leo H\u00f6ger", "text": ""}
{"id": "1777572", "revid": "122204682", "url": "https://it.wikipedia.org/wiki?curid=1777572", "title": "Camilleri", "text": "Camilleri \u00e8 un cognome di origine siciliana, diffusosi fuori dall'isola attraverso le emigrazioni individuali e di massa.\nIn particolare, nell'isola di Malta \u00e8 tradizionalmente un cognome molto ricorrente.\nCome tutti i cognomi con suffisso -eri, \u00e8 originariamente tipico della provincia agrigentina. Trattasi di termini in Siciliano -spesso di derivazione ispanica- che indicano una attivit\u00e0, una professione, come, ad esempio, Palminteri (da palmento), Dispinzeri (addetto alla dispensa, alle vettovaglie), Carpinteri (falegname: in spagnolo carpentero) ed appunto Camilleri.\nIn particolare, il nome Camilleri indicava l'attivit\u00e0 di portantino (dallo spagnolo camilla=lettiga) e, in senso lato, l'inserviente. "}
{"id": "1777575", "revid": "599013", "url": "https://it.wikipedia.org/wiki?curid=1777575", "title": "Asero\u00eb rubra", "text": ""}
{"id": "1777576", "revid": "371614", "url": "https://it.wikipedia.org/wiki?curid=1777576", "title": "Porti d'Italia per flusso di merci", "text": "I Porti d'Italia per flusso di merci sono i seguenti:\nSi consideri che alcuni porti veicolano in particolare merci specifiche, ad esempio Augusta e porto Foxi soprattutto petrolio in connessione con le raffinerie presenti, Taranto e Piombino soprattutto carbone e ferro, mentre Ravenna \u00e8 il primo porto per prodotti alimentari; Gioia Tauro invece \u00e8 un porto-rel\u00e8, ossia le merci sbarcate sono perlopi\u00f9 reimbarcate su altre navi per altre destinazioni. Il porto di Trieste \u00e8 essenzialmente un terminal petrolifero (il 75% delle merci sbarcate \u00e8 petrolio): a mezzo oleodotto interrato poi il petrolio viene trasportato soprattutto in Germania."}
{"id": "1777585", "revid": "124123", "url": "https://it.wikipedia.org/wiki?curid=1777585", "title": "Nanase \u014ckawa", "text": " All'interno del gruppo si occupa del lavoro manageriale, della sceneggiatura delle storie e della grafica delle copertine dei manga in formato tank\u014dbon.\nDurante il 15\u00ba anniversario delle CLAMP del 2004, decise di passare dal nome di \"Nanase \u014ckawa\" a quello di ; l'\"ageha\" in giapponese \u00e8 la farfalla \"coda di rondine\", nome comune della famiglia delle papilionidi. Dal 1\u00ba marzo 2008 ha per\u00f2 riacquisito il suo precedente nome."}
{"id": "1777588", "revid": "248115", "url": "https://it.wikipedia.org/wiki?curid=1777588", "title": "Libro del Deuteronomio", "text": ""}
{"id": "1777589", "revid": "48344", "url": "https://it.wikipedia.org/wiki?curid=1777589", "title": "Pkcs", "text": ""}
{"id": "1777595", "revid": "3115", "url": "https://it.wikipedia.org/wiki?curid=1777595", "title": "Fliker", "text": ""}
{"id": "1777596", "revid": "729019", "url": "https://it.wikipedia.org/wiki?curid=1777596", "title": "Eleazaro di Simone", "text": "Biografia.\nEleazaro apparteneva ad una nobile famiglia sacerdotale.\nPartecip\u00f2 come capo militare alla prima guerra giudaica, la rivolta degli Ebrei contro l'Impero romano scoppiata nel 66. In quell'anno Eleazaro ottenne un clamoroso successo quando i suoi uomini attirarono in una trappola e distrussero una intera legione romana, la Legio XII \"Fulminata\" comandata dal \"legatus\" di Siria Gaio Cestio Gallo, vicino a Bethoron.\nCon una forza composta da Zeloti armati con l'equipaggiamento perso dai Romani e col sostegno del sacerdote Zaccaria, figlio di Amphikalles, Eleazaro rovesci\u00f2 il capo della rivolta, l'alto sacerdote Anania, che aveva intenzione di trovare una conclusione diplomatica alla guerra e accett\u00f2 l'aiuto degli Idumei (Edomiti), facendoli entrare a Gerusalemme.\nTra il 68 e il 70 gli Ebrei di Gerusalemme si divisero in fazioni, le quali diedero vita ad una guerra civile, sia prima che durante l'assedio di Gerusalemme da parte dei Romani guidati da Tito. Eleazaro comandava gli Zeloti, e il suo principale antagonista era Giovanni di Giscala, che era riuscito a fuggire nottetempo da Giscala assediata dai Romani e a riparare a Gerusalemme. Non riconoscendo l'autorit\u00e0 di Giovanni, Eleazaro decise di chiudersi nella corte del tempio di Gerusalemme assieme a Giuda ben Helika e a Simone ben Ezron. Durante la \"Pesach\" (la Pasqua ebraica), gli Zeloti aprirono le porte del cortile del tempio per permettere ai fedeli di entrare, ma i sostenitori di Giovanni si mischiarono alla folla di pellegrini ed entrarono, catturando gli uomini di Eleazaro e portandoli fuori."}
{"id": "1777598", "revid": "339392", "url": "https://it.wikipedia.org/wiki?curid=1777598", "title": "Eleazar ben Simon", "text": ""}
{"id": "1777603", "revid": "123606653", "url": "https://it.wikipedia.org/wiki?curid=1777603", "title": "Quando Hitler rub\u00f2 il coniglio rosa", "text": "Quando Hitler rub\u00f2 il coniglio rosa (\"When Hitler Stole Pink Rabbit\") \u00e8 un romanzo per ragazzi di Judith Kerr, pubblicato per la prima volta nel 1971, tradotto in Italia nel 1976 nella collana \"BUR dei Ragazzi\" dalla casa editrice Rizzoli (traduzione italiana di Maria Buitoni Duca).\n\u00c8 una storia in parte autobiografica, basata sui primi anni di vita dell'autrice.\nJudith Kerr ha dedicato questo libro ai suoi genitori.\n\"Quando Hitler rub\u00f2 il coniglio rosa\" rappresenta l'infanzia di ogni bambino che \u00e8 stata rubata da Hitler.\nTrama.\nMax e Anna sono due bambini tedeschi che vivono a Berlino con i loro genitori e sono di origine ebraica. Hanno rispettivamente 12 e 9 anni. La loro famiglia vive in una grande casa a Berlino dove hanno una cameriera di nome Bertha e una governante di nome Heimpi (ma il suo vero nome \u00e8 Heimpel), che si prende cura di Anna e Max.\nAnna e Max hanno degli amici; la migliore amica di Anna si chiama Elsbeth; il miglior amico di Max \u00e8 Gunther. Il padre dei due bambini \u00e8 un famoso scrittore tedesco, che manda avanti la famiglia ricevendo tanti soldi per i suoi numerosi racconti; la madre passa le giornate suonando il pianoforte e i bambini frequentano le migliori scuole berlinesi.\nLa storia inizia la settimana prima delle elezioni in Germania. Anna e Elsbeth, tornando da scuola, incrociano numerosi cartelloni dai quali si affaccia il volto di Hitler. Tornata a casa Anna vede Max e Gunther giocare in giardino alla guerra contro i nazisti e questi le raccontano la lotta nata quella mattina a scuola tra i ragazzi nazisti e quelli socialisti. Il padre di Anna in quei giorni \u00e8 costretto a stare in casa con l'influenza ma una sera riceve una telefonata da un poliziotto suo ammiratore il quale lo avvisa del fatto che dopo le elezioni i nazisti hanno intenzione di ritirare i passaporti agli ebrei, perci\u00f2 il poliziotto consiglia allo scrittore di lasciare la Germania. Cos\u00ec durante la notte il padre di Anna e Max organizza il suo viaggio e parte per Praga. Nei giorni seguenti la mamma di Anna raccomanda a lei e a suo fratello di non dire nulla a nessuno della partenza del padre, e organizza il viaggio per loro tre, che raggiungeranno il padre non a Praga, ma in Svizzera. Durante le settimane che mancano alla partenza i ragazzi e la mamma, con l'aiuto di Heimpi, preparano le cose da portare. Anna col suo piccolo bagaglio si trova costretta a prendere una terribile decisione: portare con s\u00e9 il suo vecchio peluche, un coniglio rosa malandato, o portare con s\u00e9 il nuovo cagnolino di peluche che aveva ricevuto per Natale. Sceglie il cagnolino, tanto sa che le sarebbe stato spedito tutto in Svizzera e che pertanto avrebbe cos\u00ec rivisto il suo coniglio rosa. A soli un paio di giorni dalle elezioni Anna, Max e la mamma prendono il treno per Zurigo. Anna prende questa fuga come una cosa piacevole, si rende conto della gravit\u00e0 della situazione, ma allo stesso tempo \u00e8 felice perch\u00e9 sta per scoprire cose nuove. Il viaggio in treno la stanca molto anche perch\u00e9 n\u00e9 la mamma n\u00e9 Max sono in vena di parlare, ma Anna rimane comunque soddisfatta di tutto ci\u00f2 che vede fuori dal finestrino e soprattutto non vede l'ora di riabbracciare il padre che li aspetta in Svizzera. Alla frontiera la madre in preda alla paura di venire fermata, mostra i passaporti alla guardia tedesca la quale li osserva attentamente e glieli rid\u00e0, forse malvolentieri. Arrivati a Zurigo dopo aver raggiunto il padre, alloggiano in un bell'albergo, ma Anna si ammala e resta a letto per quasi due mesi. Una volta guarita la famiglia \u00e8 costretta a trovare una sistemazione pi\u00f9 economica trasferendosi cos\u00ec alla pensione degli Zwirn. Questa famiglia svizzera li ospiter\u00e0 per circa un anno e l\u00ec Anna e Max faranno amicizia con Vreneli e Franz e frequenteranno le loro stesse scuole. In Svizzera i due bambini non hanno grande difficolt\u00e0 ad ambientarsi dato che parlano tutti la loro stessa lingua, ma certo all'inizio notano delle differenze con le scuole di Berlino. Iniziano soprattutto a convivere con una realt\u00e0 economica molto diversa da quella a cui erano abituati in Germania, perch\u00e9 l\u00ec nessun giornale vuole pubblicare gli articoli del padre dato che essendo antinazista potrebbe intaccare la neutralit\u00e0 del paese. A Zurigo la famiglia riceve la visita di nonna Omama e di zio Julius, il quale li avvisa che sulla testa del padre pende una taglia di 1000 marchi. Arriva inoltre la notizia della confisca di tutti i loro beni e Anna si rende conto che non avrebbe mai pi\u00f9 rivisto il suo coniglio rosa. Il giorno del decimo compleanno di Anna il padre le annuncia che si sarebbero trasferiti a Parigi dove egli ha intanto trovato un giornale intenzionato a pubblicare i suoi articoli. Cos\u00ec Anna e Max si ritrovano ancora una volta a fare i bagagli e ad iniziare un'altra nuova vita in Francia, dove li aspetta la madre partita prima di loro per sistemare l'appartamento in cui alloggeranno . Durante il viaggio verso Parigi Anna, Max e il padre devono cambiare treno a Basilea e chiedono aiuto a un facchino il quale li accompagna su di un treno. Ma una volta saliti Anna si rende conto che \u00e8 il treno sbagliato: il mezzo sta, infatti, partendo per Stoccarda e i tre riescono a scendere appena in tempo. Il facchino nel frattempo \u00e8 scomparso: probabilmente era qualcuno che, avendo riconosciuto lo scrittore, aveva cercato di ingannarlo per ricevere la taglia. Grazie alla prontezza di Anna i tre riescono a raggiungere finalmente il treno per Parigi. Anna rimane subito molto colpita da Parigi. Le scuole accolgono lei e il fratello molto bene e i due ricevono molti complimenti dalle insegnanti. A Parigi la famiglia di Anna fa amicizia con i Fernand, con cui si vedono spesso. In citt\u00e0 vive anche zia Sarah, una prozia della mamma di Anna. Il 1935 si apre per\u00f2 con una forte crisi economica e il padre di Anna che gi\u00e0 viene pagato molto poco si ritrova a prendere ancor meno. Allora scrive una sceneggiatura per il cinema sulla vita della madre di Napoleone, ma tutti i produttori francesi la rifiutano. Decide di seguire il consiglio della moglie e di mandare il copione in Inghilterra dove viene accettato e pagato con molte sterline. Uno degli ultimi giorni a Parigi (visto che poi la famiglia dovr\u00e0 partire per l'Inghilterra), Anna e suoi ricevono la visita di un tedesco: \u00e8 un conoscente dello zio Julius, vive nello stabile dove questi si era ritrovato a fare lo spazzino dopo essere stato licenziato dal Direttore del museo di storia naturale di Berlino"}
{"id": "1777612", "revid": "599013", "url": "https://it.wikipedia.org/wiki?curid=1777612", "title": "Ray Houghton", "text": "Carriera.\nClub.\nHoughton inizi\u00f2 la sua carriera come professionista nel West Ham, giocando una sola partita. Dal 1982 al 1987 milita prima nel Fulham e poi nell'Oxford United: nel 1987 viene acquistato dal , dove trascorrer\u00e0 i migliori anni della sua carriera. Con la maglia dei \"Reds\" fino al 1992 vince 2 scudetti (1988 e 1990), 2 FA Cup (1989 e 1992) e 3 Supercoppe (1988, 1989 e 1990): in totale colleziona 153 presenze e 28 reti. La successiva tappa della sua carriera \u00e8 l'Aston Villa, con cui conquista la Coppa di Lega nel 1994 (dopo che l'aveva gi\u00e0 vinta nel 1986, con l'Oxford United).\nNegli anni successivi gioca con Crystal Palace, Reading e Stevenage Borough fino al ritiro (avvenuto nel 2000).\nNazionale.\nHoughton ha difeso i colori della nazionale irlandese dal 1983 al 1997, partecipando al dove realizz\u00f2 il gol della vittoria nella storica sfida contro l'Inghilterra, e a due Mondiali nel 1990 e 1994: nell'edizione 1994 segn\u00f2 un gol contro l' nella prima gara del girone, regalando la vittoria alla sua squadra."}
{"id": "1777614", "revid": "203463", "url": "https://it.wikipedia.org/wiki?curid=1777614", "title": "European Physical Society", "text": "La European Physical Society (EPS) \u00e8 un'organizzazione senza scopo di lucro il cui scopo \u00e8 quello di promuovere la fisica ed i fisici in Europa.\nFormalmente istituita nel 1968, ne fanno parte le societ\u00e0 fisiche nazionali di 40 paesi e circa 2500 membri individuali. Una delle sue principali attivit\u00e0 \u00e8 l'organizzazione di conferenze internazionali. La sua rivista \u00e8 Europhysics Letters; altre pubblicazioni includono Europhysics News e European Journal of Physics.\nHa sede a Mulhouse, in Francia.\nConferenze patrocinate.\nL'EPS patrocina anche altre conferenze oltre all'Europhysics Conference, come l'ICPS organizzata dall'International Association of Physics Students."}
{"id": "1777618", "revid": "1543377", "url": "https://it.wikipedia.org/wiki?curid=1777618", "title": "Areflessia", "text": "Per areflessia in campo medico, si intende la mancanza assoluta di riflessi, si differenzia dall'iporeflessia in quanto consiste in una diminuzione dei riflessi e dall'iperiflessia che \u00e8 un aumento dei riflessi.\nPatologie associate.\nSpesso viene accompagnato da atassia come nel caso della sindrome di Miller Fisher"}
{"id": "1777625", "revid": "773636", "url": "https://it.wikipedia.org/wiki?curid=1777625", "title": "Chiesa di San Giuseppe (Montiano)", "text": "La chiesa di San Giuseppe \u00e8 un edificio religioso situato a Montiano, nel comune di Magliano in Toscana, in provincia di Grosseto.\nStoria.\nL'edificio religioso venne costruito nel corso del Cinquecento e ristrutturato alla fine dell'Ottocento, come indicato dalla data riportata su un gradino che precede il portale.\nLa costruzione della chiesa avvenne probabilmente a seguito dell'abbandono della Chiesa dei Santi Stefano e Ilario, presente in epoca medievale ma della quale \u00e8 stata persa ogni traccia. La chiesa \u00e8 stata ristrutturata nel 2014.\nDescrizione.\nLa chiesa di San Giuseppe si presenta ad aula unica, con il portale preceduto affiancato da due finestre laterali e sovrastato da una terza finestra centrale di forma semicircolare. La facciata a capanna culmina con un caratteristico campanile a vela che si eleva al centro. "}
{"id": "1777626", "revid": "767487", "url": "https://it.wikipedia.org/wiki?curid=1777626", "title": "Rileggendo vecchie lettere d'amore", "text": "Rileggendo vecchie lettere d'amore, pubblicato nel 1971, \u00e8 un album del cantautore italiano Gino Paoli.\nIl disco non \u00e8 mai stato ripubblicato su supporto digitale. Edito e distribuito dalla Durium, raccoglie dodici brani scritti dal cantautore e gi\u00e0 editi nel periodo 1960-63, qui riarrangiati e presentati in una nuova veste.\nI nuovi arrangiamenti sono firmati da Giampiero Boneschi. Tre degli arrangiamenti sono stati registrati utilizzando esclusivamente un grande organo da chiesa.\nTracce.\nLato B.\nI credits sono trascritti direttamente dall'etichetta del vinile. Anche i brani in cui Paoli non figura come autore sono stati in realt\u00e0 scritti da lui prima che si iscrivesse alla SIAE, e pertanto risultano composti ufficialmente da altri."}
{"id": "1777627", "revid": "1305772", "url": "https://it.wikipedia.org/wiki?curid=1777627", "title": "Heavy Smash", "text": " \u00e8 un videogioco sportivo pubblicato nel 1993 dalla Data East.\nSi tratta di una rivisitazione arcade del famoso \"Speedball\" della The Bitmap Brothers: in un ambiente futuristico due squadre di sei giocatori ciascuna in un campo chiuso da sponde a tutto lato devono realizzare il maggior numero di reti utilizzando qualsiasi mezzo a loro disposizione nel colpire sia la palla che gli avversari.\nIl gioco ha avuto un successo modesto.\nModalit\u00e0 di gioco.\nIl gioco propone la classica inquadratura dal lato lungo del campo, tipica dei videogiochi di calcio del tempo.\nOgni squadra si schiera con un portiere, due giocatori in linea in difesa, due in linea in attacco ed un giocatore al centro del campo con il compito sia di impostare la manovra offensiva che di fare filtro per aiutare la difesa.\nAi lati del campo sono presenti delle sponde, sicch\u00e9 la palla non esce mai dal campo di gioco.\nSi gioca con tre pulsanti: il primo permette di tirare nella direzione del giocatore quando si \u00e8 in possesso della palla e, in fase di non possesso, permette di abbattere un avversario con un violento tackle; il secondo pulsante serve per saltare, utile per intercettare palloni alti e per effettuare tiri o tackle volanti; con il terzo pulsante in fase di possesso palla si effettua un passaggio verso un compagno mentre senza palla si utilizza un'arma da fuoco per colpire gli avversari.\n\u00c8 possibile colpire la palla al volo con rovesciate, colpi di testa in tuffo ed in elevazione, ed \u00e8 anche possibile sfruttare le sponde per effettuare cross in area.\n\u00c8 presente una barra di energia che si carica rapidamente: quando \u00e8 al massimo tirando si effettua un tiro speciale che, se effettuato da distanza ravvicinata rispetto al portiere avversario, si pu\u00f2 scagliare il portiere con la palla dentro la porta; inoltre solo quando questa barra di energia \u00e8 al massimo si pu\u00f2 utilizzare l'arma da fuoco per contrastare gli avversari.\nIl portiere si pu\u00f2 muovere solamente all'interno della propria area, ma in tale settore del campo ha priorit\u00e0 assoluta ed \u00e8 impossibile abbatterlo.\nAl termine della partita in caso di parit\u00e0 si gioca ancora per un po' di tempo con la regola della \"morte istantanea\" (\"suddendeath\"), ovvero la prima squadra che realizza una rete vince la partita.\n\u00c8 possibile vincere la partita anzitempo se si va in vantaggio di sei reti rispetto all'avversario.\nIl men\u00f9 iniziale permette la scelta tra dieci squadre nazionali, ognuna delle quali \u00e8 caratterizzata da differenti valori di velocit\u00e0, potenza e difesa, nonch\u00e9 da differenti armature per colori e taglio e per i vari stadi, uno per ogni nazione.\nDopo aver sconfitto le rimanenti nove squadre si affronta un'ultima fortissima squadra, la \"Boss\", formata da androidi rossi e gialli."}
{"id": "1777628", "revid": "767487", "url": "https://it.wikipedia.org/wiki?curid=1777628", "title": "Come un uragano (film)", "text": "Come un uragano (\"Nights in Rodanthe\") \u00e8 un film del 2008 diretto da George C. Wolfe.\nIl film, interpretato da Richard Gere e Diane Lane, \u00e8 un adattamento cinematografico dell'omonimo romanzo di Nicholas Sparks.\nLa pellicola, uscita nelle sale cinematografiche italiane il 19 dicembre 2008, segna la terza collaborazione tra Richard Gere e Diane Lane, dopo \"Cotton Club\" e \"L'amore infedele - Unfaithful\".\nTrama.\nAdrienne Willis \u00e8 una casalinga madre di due figli, divorziata dal marito Jack da nove mesi dopo il tradimento di quest'ultimo. L'uomo tuttavia un giorno le chiede inaspettatamente di tornare insieme; la donna, confusa, decide di prendersi del tempo per riflettere, sfruttando la richiesta della sua amica Jean di sostituirla per qualche giorno nella sua locanda a Rodanthe.\nQui Adrienne incontra Paul Flanner, uno stimato chirurgo plastico, l'unico ospite della settimana. Tra i due nasce un'intensa amicizia, che porta Paul a confidarsi con Adrienne del difficile rapporto con il figlio Mark, sul suo divorzio e sul vero motivo per il quale si trova l\u00ec: deve incontrare il marito di una sua paziente morta in sala operatoria, dopo che quest'ultimo gli ha fatto causa. Anche Adrienne si apre con lui, raccontandogli dei figli e del difficile periodo passato dopo il tradimento del marito. \nNel frattempo su Rodanthe si sta per abbattere un forte uragano, cosa che spinge Paul a cercare subito il marito della sua paziente. L'incontro non va come sperato: Paul incontra il figlio della vittima che lo caccia in malo modo.\nDopo qualche giorno, mentre Paul e Adrienne allestiscono le protezioni contro l'uragano, il marito della paziente va alla locanda per parlare con Paul. A fine conversazione Paul e Adrienne litigano: lei rimprovera a lui di essersi mostrato insensibile,e aver pensato solo a discolparsi; lui le rinfaccia che \u00e8 nuovamente in procinto di rinunciare a vivere la sua vita per compiacere il marito. Con l'uragano in procinto di abbattersi sulla locanda, i due tornano dentro infuriati. Subito dopo Paul salva Adrienne da un mobile che stava per schiacciarla spingendola via, e trovatisi abbracciati i due si baciano.\nIl giorno dopo, Adrienne si rende conto di essere innamorata di Paul. Quella sera i due vanno a una festa in paese per festeggiare la fine dell'uragano e una volta tornati a casa fanno l'amore per la prima volta.\nI due passano insieme qualche giorno, poi Adrienne spinge Paul a andare a cercare Mark, che \u00e8 anche lui medico e dirige una clinica in Ecuador.\nI due si lasciano con la promessa che dopo l'anno di separazione passeranno insieme tutta la vita.\nL'anno di separazione passa in fretta: Paul e Adrienne si mandano regolarmente delle appassionate lettere, e si sentono al telefono. Ma quando arriva il momento del ritorno di Paul, quest'ultimo non si presenta. Dopo qualche giorno Adrienne riceve la visita di Mark, il figlio di Paul, che le dice che Paul \u00e8 morto in Ecuador a causa di una frana mentre cercava di mettere in salvo gli antibiotici e le siringhe della clinica. Mark ringrazia Adrienne per aver salvato suo padre e averglielo restituito, e prima di andarsene le lascia una scatola con gli oggetti di Paul: le loro lettere, lo stetoscopio, i suoi occhiali da sole.\nAdrienne passa un lungo periodo di depressione, dal quale esce grazie all'amica Jean e alla figlia Amanda.\nIl film termina con una bellissima scena nella quale Adrienne saluta nel vento il ricordo di Paul, aprendosi ad un nuovo domani.\nAccoglienza.\nIn Italia la pellicola ha avuto un buon incasso, guadagnando in sole quattro settimane 6.271.535 euro. Il primo week-end totalizza solo 787.931 euro, cifra che per\u00f2 viene superata nel secondo week-end di programmazione che raddoppia la cifra e guadagna 1.635.174 euro, anche il terzo week-end guadagna pi\u00f9 del primo. Negli USA guadagna in quattro settimane 41.850.659 dollari, per poi totalizzarne globalmente ben 84.400.000 dollari."}
{"id": "1777639", "revid": "767487", "url": "https://it.wikipedia.org/wiki?curid=1777639", "title": "Cepphus columba", "text": "L'uria colomba (Cepphus columba, Pallas 1811) \u00e8 un uccello marino della famiglia degli alcidi.\nSistematica.\n\"Cepphus columba\" ha sei sottospecie:\nDistribuzione e habitat.\nQuesta uria vive nel Pacifico, lungo le coste del Canada, degli Stati Uniti, del Messico, della Russia e del Giappone."}
{"id": "1777646", "revid": "773636", "url": "https://it.wikipedia.org/wiki?curid=1777646", "title": "Chiesa della Madonna del Conforto", "text": "La chiesa della Madonna del Conforto \u00e8 un edificio religioso situato a Cana, nel comune di Roccalbegna.\nStoria.\nLa chiesa venne edificata in epoca rinascimentale come cappella rurale all'esterno dell'abitato.\nIn epoca barocca l'edificio religioso fu arricchito al suo interno; nel corso dei secoli successivi \u00e8 riuscito a mantenere pressoch\u00e9 intatto il proprio aspetto originario. Recenti restauri hanno permesso di riportare la chiesa all'antico splendore.\nArchitettura.\nLa chiesa della Madonna del Conforto \u00e8 preceduta da un portico a tre ordini di epoca posticcia.\nIl portale d'ingresso \u00e8 architravato ed affiancato da due caratteristiche finestre laterali di forma quadrangolare che consentivano originariamente la preghiera anche dall'esterno dell'edificio, prima della costruzione del portico; sopra il tetto del portico si apre una finestra semicircolare al centro della facciata principale. Nella parte posteriore dell'edificio si eleva un campanile a vela che culmina alla sommit\u00e0 con un timpano triangolare.\nAd aula unica, in passato vi era conservato al suo interno il dipinto cinquecentesco raffigurante la \"Vergine del Conforto\", che in seguito venne posto nella moderna chiesa parrocchiale di San Martino all'interno del paese.\nLa chiesa si caratterizza anche per un altare barocco e per il tetto a capriate."}
{"id": "1777647", "revid": "78273", "url": "https://it.wikipedia.org/wiki?curid=1777647", "title": "Hans Hoeger", "text": ""}
{"id": "1777648", "revid": "1305772", "url": "https://it.wikipedia.org/wiki?curid=1777648", "title": "Hans H\u00f6ger", "text": "Si \u00e8 laureato con una tesi di dottorato (Ph.D.) all'Universit\u00e0 di Bonn su \"Continuit\u00e0 e metodo nell'opera di Ettore Sottsass\". Oltre all'insegnamento lavora anche come consulente per progetti di design, architettura e comunicazione. Da diversi anni dedica particolare attenzione alla Design Research nell'ambito di progetti nazionali ed internazionali. \nBiografia.\nNel 1992 - dopo gli studi a Bonn, T\u00fcbingen, Perugia e Quimper - viene chiamato a dirigere il German Design Council a Francoforte sul Meno. In qualit\u00e0 di Commissario della Partecipazione Tedesca collabora nel 1996 con la Triennale di Milano. Nello stesso anno cura il convegno \"Attitudes for the Next Millennium\" nell'ambito della 46th International Design Conference di Aspen. \nNel 1998, Hans H\u00f6ger inizia un'ampia attivit\u00e0 di consulenze nel campo di strategia &amp; progetto per quanto riguarda il design, l'architettura e la comunicazione aziendale. Lavora - tra gli altri - per Michele De Lucchi, Ruedi Baur, la Siemens AG, la Olivetti S.p.A., l'Aeroporto di Colonia/Bonn e le Poste italiane.\nDal 2005 \u00e8 professore associato alla Libera Universit\u00e0 di Bolzano, dove insegna Teoria e Storia del Design e della Comunicazione. Come visiting professor e docente a contratto ha insegnato a Zurigo, Saarbr\u00fccken, W\u00fcrzburg, Milano (Universit\u00e0 Bocconi), New York (City College of New York) e alla Kent State University (Ohio).\nNel 2007 \u00e8 stato curatore del convegno internazionale Design Research: Strategy Setting to Face the Future a Bolzano. Nell'anno successivo, la Swiss National Science Foundation di Berna lo chiama nell'\u00e9quipe dei suoi periti per la valutazione di progetti di ricerca. \nNel 2009 viene chiamato nel Program Committee del convegno internazionale Multiple Ways to Design Research di Lugano. Nello stesso anno inizia la sua attivit\u00e0 come membro dell'Advisory Board di IPPO (International Project Platform Offenbach).\nNel 2012, la Deutsche Forschungsgemeinschaft lo chiama nell'\u00e9quipe dei suoi periti per la valutazione di progetti di ricerca."}
{"id": "1777649", "revid": "125373259", "url": "https://it.wikipedia.org/wiki?curid=1777649", "title": "Quelli che benpensano", "text": "Quelli che benpensano \u00e8 un singolo del rapper italiano Frankie hi-nrg mc, pubblicato nel 1997 come terzo estratto dal secondo album in studio \"La morte dei miracoli\".\nDel brano sono state fatte varie versioni, come il remix di Ice One inserito sempre nell'album \"La morte dei miracoli\"; Fiorella Mannoia ripubblica il brano come singolo nel 2012, composto nella parte musicale da Giulia Puzzo e Sebastiano Ruocco e nella parte testuale da Frankie hi-nrg mc.\nDescrizione.\n\"Quelli che benpensano\" tratta di una figura molto presente negli anni ottanta e novanta, lo yuppie, l'\"arrampicatore sociale\". Nel testo vengono definiti \u00abcome lucertole [che] s'arrampicano\u00bb, per loro \u00abl'imperativo \u00e8 vincere e non far partecipare nessun altro\u00bb, perch\u00e9 \u00abnella logica del gioco la sola regola \u00e8 esser scaltro\u00bb. Il brano fu premiato come miglior canzone italiana del 1997. Il ritornello del brano \u00e8 cantato da Riccardo Sinigallia.\nLa canzone presenta inoltre campionamenti tratti dai brani \"Dawn Comes Alone\", composto da Jack Arel, interpretata da Tuesday Jackson e presente nella colonna sonora del film francese \"I giovani lupi\", e \"Blue Juice\", composto da Jimmy McGriff.\nVideo musicale.\nNel videoclip ufficiale, girato lungo le strade di Roma, oltre a Riccardo Sinigallia compaiono anche il rapper e produttore della canzone Ice One, come passeggero del taxi, assieme al cantante Franco Califano e ad attori come Raffaele Vannoli e Marco Giallini.\nTracce.\nTesti e musiche di Sebastiano Ruocco, Giulia Puzzo e Francesco Di Ges\u00f9.\nVersione di Fiorella Mannoia.\nIl 9 ottobre 2012 la cantante Fiorella Mannoia ha pubblicato una reinterpretazione di \"Quelli che benpensano\" come primo singolo del suo album dal vivo \"Sud il tour\". Si tratta di una rivisitazione del brano in una versione duetto del brano proprio con Frankie hi-nrg mc, autore del testo del brano.\nVideo musicale.\nIl videoclip mostra la registrazione di un'esibizione dal vivo della Mannoia mentre interpreta il brano insieme a Frankie hi-nrg mc. Sul palco \u00e8 presente anche un corpo di ballo che si cimenta in varie coreografie."}
{"id": "1777650", "revid": "287204", "url": "https://it.wikipedia.org/wiki?curid=1777650", "title": "Hans Hoger", "text": ""}
{"id": "1777651", "revid": "287204", "url": "https://it.wikipedia.org/wiki?curid=1777651", "title": "Cepphus carbo", "text": "L'uria dagli occhiali (Cepphus carbo, Pallas 1811) \u00e8 un uccello marino della famiglia degli alcidi.\nSistematica.\n\"Cepphus carbo\" non ha sottospecie, \u00e8 monotipico.\nDistribuzione e habitat.\nQuesta uria vive in Asia, lungo le coste della Russia, del Giappone, della Corea del Nord e della Corea del Sud."}
{"id": "1777652", "revid": "1305772", "url": "https://it.wikipedia.org/wiki?curid=1777652", "title": "H\u00f6ger", "text": "H\u00f6ger o Hoeger \u00e8 un cognome di origine tedesca."}
{"id": "1777653", "revid": "50505534", "url": "https://it.wikipedia.org/wiki?curid=1777653", "title": "Hoeger", "text": ""}
{"id": "1777654", "revid": "16139849", "url": "https://it.wikipedia.org/wiki?curid=1777654", "title": "Makaimura", "text": ""}
{"id": "1777655", "revid": "177531", "url": "https://it.wikipedia.org/wiki?curid=1777655", "title": "Dark mist", "text": ""}
{"id": "1777663", "revid": "133557", "url": "https://it.wikipedia.org/wiki?curid=1777663", "title": "Giovanna Sicari", "text": "Biografia.\nPoetessa e scrittrice, \u00e8 stata moglie del poeta Milo De Angelis. Dal 1962, con la famiglia, si trasferisce a Roma, nel quartiere Monteverde. Le sue prime poesie escono a partire dal 1982 sulla rivista \u00abLe Porte\u00bb, quindi su \u00abAlfabeta\u00bb, \u00abLinea d'Ombra\u00bb, \u00abNuovi Argomenti\u00bb. A partire dal 1986 pubblica sette libri di versi e tre di prosa, tra questi un volume miscellaneo, \"La moneta di Caronte\", che raccoglie contributi di scrittori contemporanei. Dal 1985 al 1989 \u00e8 redattrice della rivista \u00abArsenale\u00bb. A partire dagli anni ottanta inizia inoltre a lavorare come insegnante nel penitenziario di Rebibbia, a Roma, incarico che mantiene fino al 1997, quando si ammala gravemente. Dopo essersi sottoposta a interventi e cure prima a Roma, poi a Milano, dove nel frattempo si era trasferita col marito Milo De Angelis e il figlio Daniele, torna a Roma nell'estate del 2003, dove muore nella notte tra il 30 e il 31 dicembre.\nLa raccolta di poesie di Milo De Angelis \"Tema dell'addio\" \u00e8 a lei dedicata, cos\u00ec come la suite \"Poesie per Giovanna\" di Biancamaria Frabotta."}
{"id": "1777664", "revid": "88740", "url": "https://it.wikipedia.org/wiki?curid=1777664", "title": "Richie Fitzpatrick", "text": "Prest\u00f2 servizio in un primo momento nella Five Points Gang di Paul Kelly, ma durante le guerre con gli Eastmans salt\u00f2 dall'altra parte della barricata e offr\u00ec i suoi servizi a Monk Eastman. Divenne in poco tempo assieme a Max Zweifach uno dei due luogotenenti pi\u00f9 fidati del boss. Dopo l'arresto di Eastman, Fitzpatrick entr\u00f2 in rotta di collisione col suo rivale Zweifach. Questa rivalit\u00e0 divenne una vera propria faida interna alla gang e per decidere chi sarebbe stato il boss, i due si incontrarono nel retro di una bettola in Chrystie Street, a Manhattan la sera del 1\u00ba novembre 1904. La scelta di Fitzpatrick di partecipare all'incontro fu senza dubbio suicida, infatti il rivale Zweifach, abile tessitore di inganni, aveva fatto nascondere nella stanza un suo sicario, Kid Dahl. Non appena i due iniziarono a parlare, le luci si spensero e uno sparo riecheggi\u00f2 nel buio. Quando pi\u00f9 tardi giunsero sul posto gli inquirenti, Fitzpartick fu rinvenuto a terra con un proiettile nel cuore e con le braccia incrociate. Al suo funerale il suo rivale mand\u00f2 dei fiori e si orn\u00f2 la manica a lutto. Il suo assassino Kid Dahl venne in un primo momento arrestato, ma venne prontamente rilasciato a causa del suo alibi a prova di bomba.\nFonti letterarie.\nHerbert Asbury: Le gang di New York"}
{"id": "1777666", "revid": "339392", "url": "https://it.wikipedia.org/wiki?curid=1777666", "title": "Soulja Boy Tell'em", "text": ""}
{"id": "1777667", "revid": "1566286", "url": "https://it.wikipedia.org/wiki?curid=1777667", "title": "Manisha Koirala", "text": "Il suo nome \u00e8 talvolta trascritto come Monisha Koirala. Si tratta di uno dei volti pi\u00f9 noti di Bollywood.\nHa recitato in numerosi film, ricevendo varie nomination, coronate quattro volte con la vittoria."}
{"id": "1777668", "revid": "209467", "url": "https://it.wikipedia.org/wiki?curid=1777668", "title": "Particelle di Majorana", "text": ""}
{"id": "1777681", "revid": "17654", "url": "https://it.wikipedia.org/wiki?curid=1777681", "title": "Dramma semiserio", "text": ""}
{"id": "1777684", "revid": "125464622", "url": "https://it.wikipedia.org/wiki?curid=1777684", "title": "Amare per vivere", "text": "Amare per vivere, pubblicato nel 1972, \u00e8 un album del cantautore italiano Gino Paoli.\nIl disco non \u00e8 mai stato ripubblicato su supporto digitale. Edito e distribuito dalla Durium, raccoglie dodici nuove incisioni di Paoli. Alcune di esse sono cover di brani scritti da cantautori stranieri e in qualche caso gi\u00e0 editi in Italia. \"Marcia nuziale\", scritta da Georges Brassens era gi\u00e0 nota nella versione italiana, scritta e interpretata da Fabrizio De Andr\u00e9. \"Ballata d'autunno\", del catalano Joan Manuel Serrat, era stata cantata in italiano da Mina e inclusa nell'album Altro, uscito qualche mese prima.\nGli arrangiamenti dei dodici brani sono firmati da Pinuccio Pirazzoli.\nTracce.\nLato B.\n\"Non si vive in silenzio\" aveva partecipato nello stesso 1972 al concorso \"Un disco per l'estate\" ed era stata quindi edita a 45 giri prima della pubblicazione dell'album (facciata B: \"Amare per vivere\").\n\"Amare inutilmente\" \u00e8 stata inclusa nel 1978 nella colonna sonora del film \"Ecce bombo\" di Nanni Moretti."}
{"id": "1777689", "revid": "2047062", "url": "https://it.wikipedia.org/wiki?curid=1777689", "title": "Furio Rendine", "text": "Biografia.\nFurio Rendine nacque a Napoli il 23 marzo 1920. Studi\u00f2 violino, contrappunto e composizione al Conservatorio di San Pietro a Majella, dove si diplom\u00f2 in pianoforte nell'ottobre del 1938. Laureato in legge presso l'Universit\u00e0 di Napoli nel gennaio del 1949, entr\u00f2 al Genio Civile e vi rimase sino al 1966, congedandosi come Consigliere del Ministero dei lavori pubblici.\nNel 1948, quando collaborava ai programmi di Radio Milano, la Casa Editrice La Canzonetta edit\u00f2 alcune sue canzoni su versi di Enzo Bonagura. Per qualche anno fu anche arrangiatore e direttore d'orchestra a La voce del padrone, curando i dischi dei pi\u00f9 noti cantanti napoletani di quel tempo, ma presto smise per godersi meglio la famiglia. Infatti, nel 1953, spos\u00f2 Anna Papaccio, la seconda figlia del famoso cantante Salvatore, dalla quale ebbe tre figli: Sergio (in seguito affermato autore di musica sinfonica e lirica), Mariapia e Patrizia, che oggi assicurano la continuit\u00e0 della Casa Editrice Rendine.\nNel 1951, dopo il successo riscosso dalle sue canzoni, Rendine divenne anche editore delle sue opere, avvalendosi, in oltre trentacinque anni di carriera, della collaborazione di tanti noti autori, come Gigi Pisano, Vincenzo De Crescenzo, Giuseppe Fiorelli, Mario Sessa, Tito Manlio, Nisa, Armando De Gregorio, Antonio Napoli e Antonio Pugliese, e venendo considerato l'erede e il continuatore di Mario Pasquale Costa, Evemero Nardella, Gaetano Lama ed Ernesto Tagliaferri.\nL'attivit\u00e0 editoriale fu un successo immediato: nel 1951 Roberto Murolo lanci\u00f2 \"Uocchie 'e brillante\" e Sergio Bruni \"Fra Napule e Milano\", mentre nel 1952 un altro grande successo, lanciato da Franco Ricci, fu \"Mmasciata 'e gelusia\". A partire dallo stesso periodo fu organizzatore delle Piedigrotte Rendine, suoi spettacoli annuali teatrali.\nNel 1957, quando partecip\u00f2 al Festival di Napoli, su venti canzoni ammesse, ben cinque erano sue, e, oltre a vincere con \"Malinconico autunno\", interpretata da Marisa Del Frate (sar\u00e0 anche il tema comduttore del film omonimo diretto da Raffaello Matarazzo nel 1958) ottenne anche il terzo posto con \"'Nnammurate dispettuse\". Di festival ne vinse altri tre: nel 1958 con \"Vurria\", cantata da Aurelio Fierro e Nunzio Gallo, nel 1961 con \"Tu s\u00ec 'a malincunia\", cantata dal coautore Aurelio Fierro, e nel 1966 con \"Bella\", cantata da Sergio Bruni e Robertino.\nFra le sue tante composizioni, sono anche da ricordare: \"Emb\u00e8 mbereb\u00e8 mbemb\u00e8\" (1952), lanciata da Roberto Murolo, \"Pasquale militare\" (1953), cavallo di battaglia di Claudio Villa, \"La pans\u00e8\" (1953), interpretata per la prima volta da Beniamino Maggio, e \"T'\u00e8 piaciuta?\" (1956), successo di Renato Carosone.\nSocio della SIAE dal 1959, nel 1963 Rendine si trasfer\u00ec a Roma e, dopo qualche anno, si ritir\u00f2 dalle scene, dedicandosi principalmente alla musica per grande orchestra e per piano solo.\nFurio Rendine mor\u00ec a Roma il 22 febbraio 1987.\nCanzoni composte da Furio Rendine.\n1949:\n1951:\n1952:\n1953:\n1954:\n1957:"}
{"id": "1777693", "revid": "1821847", "url": "https://it.wikipedia.org/wiki?curid=1777693", "title": "Ministri della guerra e marina italiani (1800-1815)", "text": "Regno di Sardegna (1799-1815).\nSegretario di stato alla marina (17 aprile \u2013 8 agosto 1815).\nAlessandro Carlo Filiberto di Vallesa, conte di Montalto e Martiniana 1765-1823 17.4.1815 Segretario di stato agli esteri"}
{"id": "1777695", "revid": "404449", "url": "https://it.wikipedia.org/wiki?curid=1777695", "title": "Montalcinello", "text": "Montalcinello \u00e8 una frazione del comune italiano di Chiusdino, nella provincia di Siena, in Toscana.\nIl toponimo, gi\u00e0 \"Montalcino\" (\"Mons licinus\") in Val di Merse, deriva dagli alberi di leccio che sono presenti in gran quantit\u00e0 sulla collina dove sorge la frazione.\nStoria.\nLe sue origini risalgono almeno al X secolo; alcuni documenti testimoniano infatti della Pieve di San Magno gi\u00e0 nel 987. Il piccolo castello di Montalcinello \u00e8 stato conteso tra i Conti della Gherardesca di Frosini ed il Vescovo di Volterra. Nel 1133 fu siglato un accordo tra i contendenti che posero il castello alle dipendenze del vescovo. In questo periodo l'importanza del borgo (\"Montalcin de' Vescovi\") aumenta tanto da dovervi costruire una nuova pieve e da diventare anche sede di una zecca vescovile. Il governo del borgo era garantito da tre \"Priori\", nominati dai \"Consiglieri\"; un \"Camarlingo\" aveva la custodia delle finanze e dei beni comunali, le cui entrate erano garantite dalle tasse imposte dagli \"Stimatori\". Montalcinello rimarr\u00e0 sotto la giurisdizione del Vescovo di Volterra fino alla seconda met\u00e0 del XIV secolo quando pass\u00f2 sotto la Repubblica di Siena perdendo la propria autonomia.\nIl borgo di Montalcinello ha iniziato a rinascere ed ingrandirsi solo verso la met\u00e0 del XIX secolo, a partire dal 1855, in concomitanza con la costruzione e l'ammodernamento della rete viaria locale: la Strada statale 541 Traversa Maremmana, che collega Colle Val d'Elsa alla Maremma tramite la Strada statale 73 Senese Aretina, e le nuove strade per Chiusdino e Montingegnoli.\nIn tempi pi\u00f9 recenti il territorio di Montalcinello, come quello dei territori circostanti, \u00e8 stato ed \u00e8 interessato alle perforazioni geotermiche per la produzione di energia elettrica.\nMonumenti e luoghi d'interesse.\nLa struttura medievale del borgo \u00e8 rimasta pressoch\u00e9 inalterata con le sue strade (\"chioche\") selciate. Il castello risulta invece rimaneggiato. Sulle mura di cinta del castello si aprivano tre porte: la Porta di Sopra, la Porta di Mezzo e la Porta di Sotto. Le mura avevano dei punti rialzati non pi\u00f9 esistenti.\nA Montalcinello \u00e8 ubicata la Chiesa di San Magno che, gi\u00e0 risalente a prima dell'anno 1000, deve la sua struttura attuale alla ricostruzione del 1290.\nPoco fuori dal paese \u00e8 ubicato l'oratorio della Madonna della Consolazione (XVII secolo).\nCultura.\nLetteratura.\nIl paese \u00e8 citato nel romanzo \"Un cappello pieno di ciliege\" (2008) di Oriana Fallaci, come luogo dove hanno vissuto i suoi antenati Caterina Zani e Carlo Fallaci. Nel piccolo cimitero del paese, \u00e8 presente la lapide di Carlo Fallaci, nipote dei due, autorevole magistrato di Firenze.\nEventi.\nOgni anno vi si svolge la \"Festa del Dolce\" che richiama nel vecchio borgo, oltre ai turisti, quanti, per un motivo o per un altro, hanno dovuto abbandonare il luogo di origine, producendo un graduale spopolamento della frazione."}
{"id": "1777699", "revid": "287204", "url": "https://it.wikipedia.org/wiki?curid=1777699", "title": "Equazione di Majorana", "text": "Lequazione di Majorana, cos\u00ec chiamata in onore del fisico italiano Ettore Majorana, \u00e8 un'equazione d'onda relativistica simile all'equazione di Dirac ma che include lo spinore coniugato di carica \u03c8c dello spinore \u03c8. Essa si scrive:\nscritta con la notazione slash di Feynman, dove lo spinore coniugato di carica \u00e8 definito come\nL'equazione (1) pu\u00f2 anche essere scritta nella forma equivalente\nSe una particella ha una funzione d'onda \u03c8 che soddisfa l'equazione di Majorana, allora la quantit\u00e0 \"m\" \u00e8 detta \"massa di Majorana\". Se \u03c8 = \u03c8c allora \u03c8 \u00e8 detto spinore di Majorana. A differenza dello spinore di Weyl o dello spinore di Dirac, lo spinore di Majorana \u00e8 una rappresentazione reale del gruppo di Lorentz.\nNotazione slash di Feynman.\nIn meccanica quantistica relativistica la notazione slash di Feynman \u00e8 una notazione che consente di scrivere in modo abbreviato espressioni che coinvolgono quadrivettori e l'insieme delle quattro matrici di Dirac.\nSe formula_4 \u00e8 un quadrivettore e formula_5 le quattro matrici di Dirac, allora la notazione slash di Feynman \u00e8 definita come\ndove nella seconda espressione si \u00e8 usata la notazione di Einstein di somma implicita sugli indici ripetuti.\nUn simbolo \"slashato\" \u00e8 dunque da considerarsi una matrice 4x4, un operatore che agisce su spinori di Dirac. A seconda del significato del quadrivettore alla base, esso pu\u00f2 avere altre valenze ed essere operatore in un altro spazio lineare.\nEquazione di Dirac.\nLequazione di Dirac, che descrive in modo relativisticamente invariante il moto delle particelle a spin semi-intero (fermioni), nasce come tentativo di ovviare agli inconvenienti generati dall'equazione di Klein-Gordon. Tale equazione di Klein-Gordon, infatti, non solo aveva soluzioni ad energia positiva ma anche soluzioni ad energia negativa, ma soprattutto presentava una difficolt\u00e0 nell'interpretazione della funzione d'onda: tale difficolt\u00e0 nasceva dal fatto che la densit\u00e0 di probabilit\u00e0 poteva anche assumere valori negativi o nulli, ovvero non era definita positiva."}
{"id": "1777702", "revid": "1573940", "url": "https://it.wikipedia.org/wiki?curid=1777702", "title": "Synthliboramphus hypoleucus", "text": "L'urietta di Xantus (Synthliboramphus hypoleucus ) \u00e8 un uccello marino della famiglia degli Alcidi.\nSistematica.\n\"Synthliboramphus hypoleucus\" non ha sottospecie, \u00e8 monotipico.\nDistribuzione e habitat.\nQuesto uccello, durante il periodo di riproduzione, nidifica sulle Channel Islands al largo delle coste della California e sulle isole al largo della Baja California; dopo migra a nord, spingendosi al massimo sulle coste canadesi della Columbia Britannica."}
{"id": "1777703", "revid": "45635", "url": "https://it.wikipedia.org/wiki?curid=1777703", "title": "Fristingo", "text": ""}
{"id": "1777707", "revid": "1543377", "url": "https://it.wikipedia.org/wiki?curid=1777707", "title": "Villa Archinto Pennati", "text": "Storia.\nLa Villa Archinto Pennati si trova a Monza, in via Frisi ed \u00e8 certamente l'edificio neoclassico pi\u00f9 ragguardevole, eretto nella citt\u00e0 dopo la costruzione della Villa Reale.\nLa Villa fu costruita su ordine del conte Giuseppe Archinto (1783-1861), erede della vasta fortuna di famiglia. Nonostante il consistente patrimonio, alla sua morte, il figlio Luigi \u00e8 obbligato a vendere la propriet\u00e0 per motivi economici ai Padri Barnabiti (1862). Per dieci anni diventa un collegio maschile e nel 1873 viene ricomprata da Luigi Pennati.\nArchitettura.\nCostruita nel 1829 su progetto di Luigi Canonica per la famiglia dei conti Archinto, la villa si sviluppava attorno ad un corpo centrale e due ali laterali che racchiudono un cortile pavimentato. Negli anni sono stati aggiunti corpi secondari ed attualmente si articola intorno a sei cortili interni.\nLa facciata lato strada risulta meno strutturata del lato giardino. Le ali porticate presentano altezze diverse dei piani e risultano interrotte nel punto d'innesto con il corpo padronale. Il cortile d'ingresso ha forma trapezoidale.\nSul lato interno si sviluppa una ricca facciata decorata da semicolonne ioniche, timpano e attico laterale. Il lato giardino dell'edificio \u00e8 senza dubbio il pi\u00f9 bello e prestigioso. Il corpo centrale \u00e8 leggermente pi\u00f9 alto e avanzato rispetto alle ali laterali. \nUn vasto \"parco all'inglese\", progettato da Giocondo Albertolli, arricchisce il complesso. Il parco \u00e8 rimasto pressoch\u00e9 immutato e comprende una roggia ed un laghetto artificiale, due tempietti e una torre neomedievale.\nBibliografia.\nSilvia Guagliumi, \"La Villa Archinto a Monza. Analogie con alcuni esempi d'architettura neoclassica in Lombardia\", Milano, Silvia editrice, 2014 (tratta sinteticamente dalla sua Tesi di Laurea in Architettura c/o il Politecnico di Milano, discussa con il prof. arch. Carlo Perogalli come relatore, a.a. 1982/83)."}
{"id": "1777711", "revid": "57342", "url": "https://it.wikipedia.org/wiki?curid=1777711", "title": "Toni Maraini", "text": "Biografia.\nTerzogenita dell'etnologo Fosco Maraini e di Topazia Alliata \u00e8 dunque sorella della scrittrice Dacia e della musicista Yuki.\nToni Maraini \u00e8 una delle maggiori esperte di letteratura maghrebina, di cui ha scritto per i principali giornali italiani. Ha partecipato a numerosi convegni sulle culture del Mediterraneo, ponendo particolare attenzione alla condizione delle donne. Ha vissuto in Marocco dal 1964 al 1987, insegnando in varie istituzioni scolastiche;: il suo libro, la raccolta di racconti intitolata \"Ultimo t\u00e8 a Marrakesh\" contiene ricordi, visioni e incontri di quegli anni.\nIl suo ultimo libro \"da Ric\u00f2rboli alla luna\" scrive brevi saggi sulla vita e l'opera del padre Fosco Maraini. Nel 2007, con il romanzo \"Lettera da Benares\", ha vinto il Premio Mondello per la narrativa italiana.\nHa tradotto o presentato opere di scrittori quali Rachid Boudjedra, Mohamed Choukri, Etel Adnan, Assia Djebar.\nHa avuto due figlie da Mohamed Melehi: Mujah Melehi (1970) e Nour Shems Melehi(1978)."}
{"id": "1777712", "revid": "2091899", "url": "https://it.wikipedia.org/wiki?curid=1777712", "title": "Orderico Vitale", "text": "Biografia.\nNacque in Inghilterra da padre francese (\"Odelarius\", originario di Orl\u00e9ans) e madre inglese. Mandato nel 1085 come oblato in Francia, fu monaco nel monastero di Saint-Evroult in Normandia.\n\"Historia ecclesiastica\".\nLa \"Historia ecclesiastica\" \u00e8 la sua opera principale, alla quale ha lavorato dal 1114 al 1142, \u00e8 composta da 13 libri e pu\u00f2 essere suddivisa in tre sezioni:\nLibri I e II.\nScritti tra il 1136 e il 1141 sono storicamente senza valore e sono stati aggiunti, come per un ripensamento, allo schema originale; contengono la storia della cristianit\u00e0 dalla nascita di Cristo. Dopo l'855 diventano una semplice lista dei papi, terminano con il nome di Innocenzo I.\nLibri da III a VI.\nSono una storia dell'abbazia di Saint-\u00c9vroult, il nucleo originale dell'opera.\nProgettati prima del 1122, essi furono scritti per la maggior parte tra il 1123 e il 1131. \nIl quarto e quinto libro contengono una lunga digressione sulle gesta di Guglielmo il Conquistatore in Normandia e Inghilterra.\nHanno scarso interesse per il periodo antecedente il 1067 perch\u00e9 derivano principalmente da due fonti ancora esistenti: le \"Gesta Normannorum ducum\" di Guglielmo di Jumi\u00e8ges e la \"Gesta Guillemi\" di Guglielmo di Poitiers.\nPer il periodo 1067 - 1071 Orderico segue l'ultima parte delle \"Gesta Guillemi\".\nA partire dal 1071 comincia a essere un'autorit\u00e0 indipendente. Ma le sue informazioni sugli eventi politici, in questa parte della sua opera, sono molto meno copiose che nei libri successivi.\nLibri da VII a XIII.\nDove le faccende ecclesiastiche sono relegate sullo sfondo.\nIn questa sezione, dopo aver tratteggiato la storia di Francia sotto i Carolingi e i primi Capetingi, Orderico si dedica agli eventi a lui contemporanei, a cominciare dal 1082 circa.\nEgli ha molto da dire riguardo all'Impero, al Papato, ai Normanni di Sicilia e Puglia, alla Prima crociata (per la quale egli segue Fulcherio di Chartres e Baudri de Bourgueil).\nMa il suo interesse primario \u00e8 nelle storie di Roberto II di Normandia, Guglielmo il Rosso ed Enrico I d'Inghilterra.\nPoi continua in forma di annali fino alla sconfitta e cattura di Stefano d'Inghilterra a Lincoln nel 1141."}
{"id": "1777713", "revid": "767487", "url": "https://it.wikipedia.org/wiki?curid=1777713", "title": "Juan Ojeda", "text": ""}
{"id": "1777715", "revid": "123208838", "url": "https://it.wikipedia.org/wiki?curid=1777715", "title": "Samuel di Nehardea", "text": "Figlio di Abba bar Abba e capostipite della \"Yeshiva\" di Nehardea (presso la citt\u00e0 di Babilonia, situata alla giunzione dell'Eufrate con il Nahr Malka) uno dei primi centri del giudaismo babilonese.\nFu insegnante di \"halakha\", giudice, medico e astronomo. Nacque intorno al 165 a Nehardea, dove mor\u00ec attorno al 257. Come nel caso di altri dotti, alla sua nascita si associano diverse leggende. Nei testi del Talmud, Samuel \u00e8 frequentemente associato con Abba Arika, con cui disquis\u00ec di numerose questioni. Fu l'insegnante e maestro del rabbi Judah Bar Yehezkel. Dalle scarse informazioni biografiche che apprendiamo dal Talmud, sappiamo che Samuel non fu mai ordinato ufficialmente \"tanna\" (rabbino), che era estremamente preciso con le parole e che aveva una speciale affinit\u00e0 per l'astronomia, tanto che in uno dei suoi detti pi\u00f9 noti riporta che \"Le vie del cielo mi sono tanto chiare quanto quelle di Nehardea.\"\nNascita e infanzia.\nIl padre, che in seguito fu noto solo con la locuzione aramaica di \"Abuh di-Shemu'el\" (ovvero il \"padre di Samuel\"), era un mercante tessile. Un \"midrash\" narra che il rabbi Judah ben Bathyra gli ordin\u00f2 un abito di seta, ma poi rifiut\u00f2 di acquistarlo dopo che Abba lo aveva procurato, e quando quest'ultimo gliene chiese la ragione, R. Judah rispose che \"la commissione data per parola non \u00e8 sufficiente per rendere la transazione vincolante\". \nAbba a quel punto chiese al saggio se la parola di un dotto non sia una garanzia migliore del suo denaro. \"Hai ragione\", rispose allora R. Judah, \"e poich\u00e9 poni tanta rilevanza alla parola data, avrai la fortuna di un figlio che sar\u00e0 come il profeta Samuele, e la cui parola in Israele sar\u00e0 da tutti riconosciuta come il vero\". Poco dopo nacque ad Abba un figlio, che chiam\u00f2 Samuel.\nFin da giovinetto, Samuel mostr\u00f2 una abilit\u00e0 rara (Yer. Ketuvim v. 30a; Yer. Peah viii. 21b). \nPrest\u00f2 super\u00f2 il suo primo maestro, e -- essendo pi\u00f9 esperto di lui in una certa questione legale -- non si lasci\u00f2 rimproverare da lui (Talmud, trattato \u1e24ul. 107b). Il padre di Samuel, egli stesso un maestro della Legge (la cui sapienza era riconosciuta anche da Rab (Abba Arika; Talmud, trattato Ket. 51b), si prese carico di istruire il ragazzo. Resosi contro di essere non all'altezza del compito, sped\u00ec Samuel a Nisibis, per frequentare la scuola del rabbi che aveva predetto la sua nascita, in modo che potesse acquisire una conoscenza approfondita della Legge (\"Tanya,\" Hilkot \"Abel,\" ed. Horowitz, p. 137, citato da Yer.; comp. anche Mordecai su M. \u1e32. 889). \nPare che Samuel rimase solo un breve periodo a Nisibis. Al suo ritorno a Nehardea studia con Levi b. Sisi, che si trovava a Babilonia prima della morte di Judah ha-Nasi (si veda A. Krochmal in \"He-\u1e24alu\u1e93,\" i. 69), e che eserciter\u00e0 una profonda influenza sullo sviluppo di Samuel.\nQuest'ultimo fece progressi tanto rapidi e divenne ben presto tanto sapiente che fu associato come un pari al suo insegnante (Hoffmann, \"Mar Samuel,\" p. 70).\nEducazione.\nOltre alla Bibbia e alla Legge tradizionale, che erano usualmente i soli argomenti di studio per la giovent\u00f9 ebraica del tempo, Samuel fu istruito, probabilmente fin da giovane, in altre scienze. \n\u00c8 probabile che egli accompagn\u00f2 il padre in un suo viaggio in Palestina (Yet. B. M. iv. 9c; Yer. Pes. v. 32a); dopo che il suo maestro Levi ben Sisi si trasfer\u00ec in Palestina, non vi era nessuno a Babilonia con in quale Samuel potesse proseguire gli studi. Secondo un racconto nel Talmud (B. M. 85b), che Rapoport ritiene essere una aggiunta posteriore (\"'Erek Millin,\" pp. 10, 222) ma che potrebbe avere un fondamento nei fatti reali,Samuel cur\u00f2 R. Judah ha-Nasi I da una malattia agli occhi. Nonostante al tempo egli fosse troppo giovane per studiare direttamente sotto R. Judah, studi\u00f2 probabilmente con i discepoli del patriarca, specialmente con \u1e24ama ben \u1e24anina (comp. Hoffmann, l.c. pp. 71-73; Fessler, \"Mar Samuel, der Bedeutendste Amora,\" p. 14, nota 1).\nDopo aver acquisito un solido patrimonio di conoscenze nella Terra di Israele (i suoi studi qui coprirono la Mishnah redatta da R. Judah ha-Nasi e altre collezioni di detti dei sapienti) Samuel lasci\u00f2 la Terra Santa, probabilmente con suo padre, e torn\u00f2 alla sua citt\u00e0 natale.\nLa sua reputazione come maestro della legge lo aveva preceduto, e molti discepoli si riunirono attorno a lui. Era specialmente esperto di diritto civile, e l'esiliarca Mar 'U\u1e33ba, che fu suo discepolo, lo nomin\u00f2 giudice del tribunale rabbinico (Beit Din) di Nehardea, dove esercit\u00f2 insieme all'amico Karna.\nIl tribunale era ritenuto all'epoca la maggiore istituzione del suo genere. In Palestina, cos\u00ec come a Babilonia, Samuel e Karna erano detti i \"giudici della Diaspora\" (dayyane Golah; Sanhedrin 17b). \nAlla morte di R. Shila, direttore dell'accademia di Nehardea, Mar Samuel fu nominato nuovo direttore, dopo che il posto era stato rifiutato da Rab, che sosteneva di non poter accettare alcun posto d'onore a Nehardea, la citt\u00e0 natale di Samuel (Lettera del Sherira Gaon, in Neubauer, \"M. J. C.\" p. 28). \nL'Accademia di Nehardea entr\u00f2 in una fase brillante della sua esistenza sotto la guida di Samuel, e, insieme all'accademia fondata da Rab a Sura, godette di una altissima reputazione generale.\nMaturit\u00e0.\nRab a Sura and Mar Samuel a Nehardea fondarono l'indipendenza intellettuale dell'Ebraismo babilonese. I giovani che intraprendevano gli studi rabbinici non erano pi\u00f9 obbligati a salire in Palestina, avendo a loro disposizione ottimi insegnanti a Babilonia, citt\u00e0 che divenne, in un certo senso, una seconda Terra Promessa. Samuel sosteneva \"Come \u00e8 vietato emigrare dalla Palestina a Babilonia, allo stesso modo \u00e8 vietato emigrare da Babilonia verso altri paesi\".(Talmud, trattato Ket. 111a). Dopo la morte di Rab, nessun nuovo direttore su eletto, e il maggior discepolo di Rab, R. Huna, che divenne il presidente del tribunale di Sura, si rimise all'autorit\u00e0 di Samuel sotto ogni aspetto, richiedendo una sua decisione in ogni questione difficile (Gi\u1e6d. 66b, 89b; comp. Sanh. 17b; Tos. ib., s.v.).\nL'accademia di Nehardea era ora la sola a Babilonia, e il suo direttore Samuel, che sopravvisse a Rab circa dieci anni, fu considerato la maggiore autorit\u00e0 tra gli ebrei in Babilonia. \nAnche Rabbi Yochanan, il maestro pi\u00f9 stimato in Palestina, e che inizialmente guardava a Samuel come un collega alla pari, si convinse a tal punto della sua grandezza, dopo che Samuel gli aveva inviato un grosso numero di pareri su importanti leggi rituali, che esclam\u00f2 \"Ho un maestro a Babilonia\" (Talmud, Trattato \u1e24ul. 95b).\nCome uomo, Mar Samuel si distinse per modestia, gentilezza e mancanza di egoismo, sempre pronto a subordinare i propri interessi a quelli della comunit\u00e0. Disse: \"Un uomo non si pu\u00f2 escludere dalla comunit\u00e0, ma deve ricercare il proprio benessere in quello della societ\u00e0\" (Trattato Berakhot 49b). \nUn simile comportamento egli richiedeva dagli altri, affermando che una condotta impropria era punibile dalla legge (Talmud, trattato \u1e24ag. 5a): sosteneva la necessit\u00e0 di aiutare un fratello al primo segno di difficolt\u00e0. Nella sua sollecitudine per i poveri orfani, impose a ogni tribunale il dovere di agire come padri nei loro confronti (Yeb. 67b; Gi\u1e6d. 37a, 52b).\nEra un conoscente personale del re persiano Sapore I e con lui fece un accordo registrato nel trattato talmudico Bava Kamma (113a) che \u00e8 stato accettato in tutta la diaspora ebraica: La legge del governo (anche quello gentile) \u00e8 (per gli ebrei) legge (nell'originale aramaico: \u05d3\u05d9\u05e0\u05d0 \u05d3\u05de\u05dc\u05db\u05d5\u05ea\u05d0 \u05d3\u05de\u05dc\u05db\u05d5\u05ea\u05d0 - dina de-malkhuta dina). Per motivi di preoccupazione per gli orfani, stabilit\u00f2 che il loro denaro pu\u00f2 essere prestato con interessi - in contrasto con la regola talmudica che il denaro non pu\u00f2 essere prestato agli ebrei con interessi."}
{"id": "1777717", "revid": "124763388", "url": "https://it.wikipedia.org/wiki?curid=1777717", "title": "Nicol\u00e1s S\u00e1nchez (calciatore)", "text": "Caratteristiche tecniche.\nGioca come difensore centrale."}
{"id": "1777719", "revid": "113748092", "url": "https://it.wikipedia.org/wiki?curid=1777719", "title": "Ernesto Garc\u00eda Seijas", "text": "Biografia.\nEsord\u00ec professionalmente a 17 anni disegnando la serie a fumetti \"Bill y Boss\", pubblicata nel 1958 sulla rivista \"Totem\"; lo stesso anno inizi\u00f2 a collaborare con la rivista \"Bucaneros\" lavorando alla serie omonima e collaborando nel frattempo come illustratore con altre case editrici come la Editorial Acme, per la quale realizza diversi volumi della \"Colleci\u00f3n Robin Hood\".\nDurante gli anni sessanta e settanta lavora con H\u00e9ctor G. Oesterheld sulle riviste \"Frontera\", \"Hora Cero\", \"Misterix\" e \"Rajo Rojo\" realizzando varie serie come \"Tom de la Pradera\" e \"Leon Loco\". Successivamente iniza a collaborare con la casa editrice Columba, per la quale realizza fumetti di genere sentimentale e adattamenti di film a fumetti; per lo stesso editore lavora anche sulla serie \"Helena\" creata da Robin Wood e che divenne uno dei suoi personaggi pi\u00f9 celebri e che negli anni ottanta ebbe anche una trasposizione televisiva.\nEntra anche nello staff di disegnatori della Record, principale concorrente della Columba, dove lavora ad altre serie come \"Skorpio\" e \"Mandy Riley\" (testi di Ray Collins), \"El Hombre de Richmond\" (\"L'uomo Di Richmond\", testi di Andrea Mantelli), \"La estirpe de Josh\" (\"Josh Logan\", testi di Alfredo Grassi) e \"Los aventureros\" (\"Gli avventurieri\", testi di Carlos Albiac). Per la Columba disegna invece \"Kevin\", sempre su testi di Robin Wood.\nSuccessivamente collabora con i quotidiani \"Clar\u00edn\" e \"La Naci\u00f3n\": per il primo disegna \"El negro blanco\" (\"Bruno Bianco\", serie scritta da Carlos Trillo), per il secondo \"Especies en Peligro\" (\"Specie in via d'estinzione\", scritta da Viviana Centol).\nIn Italia molti suoi lavori sono stati pubblicati dalla Eura Editoriale, sia sulle riviste Skorpio e Lanciostory che su volumi monografici.\nNegli anni novanta inizia a collaborare con la Sergio Bonelli Editore per la quale realizza storie a fumetti delle serie \"Julia - Le avventure di una criminologa\" e \"Tex\"."}
{"id": "1777721", "revid": "767487", "url": "https://it.wikipedia.org/wiki?curid=1777721", "title": "Cristian Villagra", "text": "Caratteristiche tecniche.\nGioca come terzino destro."}
{"id": "1777727", "revid": "767487", "url": "https://it.wikipedia.org/wiki?curid=1777727", "title": "Danilo Gerlo", "text": "Possiede il passaporto italiano."}
{"id": "1777733", "revid": "585241", "url": "https://it.wikipedia.org/wiki?curid=1777733", "title": "Giovanni di Giscala", "text": "Biografia.\nIl suo nome era Giovanni ben Levi (\"Yo\u1e25anan ben-Levi\"), ma \u00e8 chiamato Giovanni di Giscala da Giuseppe Flavio nella \"Guerra giudaica\".\nAllo scoppio della rivolta ebraica contro i Romani, nel 66, Giovanni era uno dei capi. Giovanni e Giuseppe (il futuro Giuseppe Flavio) non erano in buoni rapporti: Giuseppe era stato infatti inviato in Galilea da Gerusalemme e i galilei, non certo contenti di essere governati da uno che non era dei loro, presero a malvolere Giuseppe anche per la sua opposizione alla rivolta. Nella sua futura opera storico-letteraria, Giuseppe ricambia l'astio descrivendo Giovanni come un bugiardo ed un ladro.\nNel 67 l'imperatore romano Nerone, contrariato dalle difficolt\u00e0 incontrate nella repressione della rivolta (i ribelli comandati da Eleazaro ben Simone erano riusciti ad annientare una intera legione romana, la Legio XII \"Fulminata\"), invi\u00f2 un generale caduto precedentemente in disgrazia, Tito Flavio Vespasiano (il futuro imperatore Vespasiano), a sedare la rivolta con un rilevante corpo di spedizione di tre legioni. Vespasiano sbarc\u00f2 in Giudea, accompagnato dal figlio, Tito (il futuro imperatore) ed insieme condussero le operazioni militari in Galilea.\nTito mise prima sotto assedio Iotapata, fortezza comandata da Giuseppe, che dopo una breve resistenza si arrese. Successivamente pass\u00f2 ad assediare \"Giscala\", la citt\u00e0 di Giovanni, il quale con un trucco (rimand\u00f2 la contrattazione della resa sulla base del fatto che fosse sabato) riusc\u00ec a fuggire nottetempo, raggiungendo Gerusalemme.\nNella citt\u00e0 santa ebraica, sempre pi\u00f9 stretta nella morsa romana mano a mano che le altre fortezze cadevano, si crearono diverse fazioni; alcuni, guidati dal sommo sacerdote Anania erano favorevoli a contrattare la pace con i Romani; la posizione predominante fu per\u00f2 quella intransigente portata avanti dagli Zeloti e dagli Idumenei (una popolazione araba recentemente convertitasi all'ebraismo).\nGiovanni sembra aspirasse al dominio assoluto tra gli Zeloti, insofferente com'era di avere dignit\u00e0 uguale a quella dei suoi pari. Egli contravveniva sempre agli ordini emanati dagli altri, mentre diventava inflessibile e chiedeva il rispetto assoluto di quelli emanati da lui. Pi\u00f9 tardi, anche all'interno della fazione degli intransigenti si crearono divisioni, e Giovanni e gli Zeloti si trovarono contro Simone bar Giora e gli Idumenei. Giovanni teneva il tempio, mentre Simone la citt\u00e0 bassa; i combattimenti tra le fazioni continuarono persino durante il lungo e sofferto assedio; ad un certo punto Giovanni combatt\u00e9 anche contro Eleazaro ben Simone.\nNel 70, infine, Gerusalemme cadde. Tra i prigionieri dei Romani vi fu Giovanni, portato a Roma, dove partecip\u00f2 al trionfo di Tito e fin\u00ec i suoi giorni in prigione.\nGiovanni di Giscala nell'arte.\nGiovanni di Giscala \u00e8 il protagonista della tragedia \"Giovanni di Giscala tiranno del tempio di Gerusalemme\" di Alfonso Varano (1754), a cui \u00e8 ispirata l'opera italiana \"Giovanni di Giscala\" (1855) di Giovanni Gaetano Rossi (musica) e Alfonso Cavagnari (libretto)."}
{"id": "1777735", "revid": "647919", "url": "https://it.wikipedia.org/wiki?curid=1777735", "title": "Sindrome di Erdheim-Chester", "text": ""}
{"id": "1777738", "revid": "599013", "url": "https://it.wikipedia.org/wiki?curid=1777738", "title": "Ecd", "text": ""}
{"id": "1777741", "revid": "599013", "url": "https://it.wikipedia.org/wiki?curid=1777741", "title": "Oliver Kova\u010devi\u0107", "text": ""}
{"id": "1777749", "revid": "599013", "url": "https://it.wikipedia.org/wiki?curid=1777749", "title": "Nenad \u0110or\u0111evi\u0107", "text": ""}
{"id": "1777751", "revid": "729019", "url": "https://it.wikipedia.org/wiki?curid=1777751", "title": "Fibrosi retroperitoneale", "text": "Per fibrosi retroperitoneale, in campo medico, si intende una malattia correlata alla proliferazione di tessuto fibroso nel retroperitoneo, che si sostituisce al tessuto sano. A volte degenera in un'uropatia di tipo ostruttivo e insufficienza renale. Ultimamente \u00e8 stata studiata una sua possibile correlazione con la schistosomiasi.\nEpidemiologia.\nLa malattia colpisce principalmente gli uomini dalla terza decade di et\u00e0 fino a quasi tutta la quarta.\nSintomatologia.\nI sintomi e i segni clinici presentano vomito, febbre, malessere generalizzato con dolore addominale, lombalgia, ipertensione arteriosa, oliguria, anuria, poliuria, ematuria.\nEziologia.\nLa sua associazione con varie condizioni immuno-correlate e la risposta all'immunosoppressione hanno portato alla speculazione su una causa autoimmune di RPF idiopatica.\nUn terzo dei casi \u00e8 secondario a tumori, farmaci (metisergide, idralazina, beta-bloccanti), aneurisma aortico o alcune infezioni. A volte si manifesta come effetto collaterale in diverse malattie, come nel caso della pancreatite autoimmune.\nDiagnosi.\nLa diagnosi di fibrosi retroperitoneale non pu\u00f2 essere fatta sulla base dei risultati di studi di laboratorio. La TC \u00e8 la migliore modalit\u00e0 diagnostica: una massa confluente che circonda l'aorta pu\u00f2 essere vista su una TAC. Sebbene la biopsia non sia di solito raccomandata, \u00e8 appropriata quando si sospetta la malignit\u00e0 o l'infezione. La biopsia deve essere eseguita anche se la posizione della fibrosi \u00e8 atipica o in caso di risposta inadeguata al trattamento iniziale.\nNegli esami di laboratorio si osserva un aumento della VES.\nTrattamento.\nIn assenza di grave ostruzione del tratto urinario (che generalmente richiede un intervento chirurgico con involucro omentale), inizialmente il trattamento prevede generalmente glucocorticoidi, seguiti da DMARD come agenti risparmiatori di steroidi o refrattari agli steroidi. Il tamoxifene ha dimostrato di migliorare la condizione in vari piccoli studi, anche se l'esatto meccanismo della sua azione rimane poco chiaro. Le fibrosi retroperitoneali si associano a condizioni che includono:\nIn caso di assunzione di metisergide, interromperne la somministrazione. Nelle forme pi\u00f9 gravi occorre procedere con l'intervento chirurgico, in quelle meno gravi \u00e8 sufficiente la somministrazione di glucocorticoide."}
{"id": "1777752", "revid": "767487", "url": "https://it.wikipedia.org/wiki?curid=1777752", "title": "Synthliboramphus antiquus", "text": "L'urietta antica (Synthliboramphus antiquus, Gmelin 1789) \u00e8 un uccello marino della famiglia degli alcidi.\nSistematica.\n\"Synthliboramphus antiquus\" ha due sottospecie:\nDistribuzione e habitat.\nQuesto uccello vive sulle coste pacifiche dell'Asia (dalla Russia alla Cina) e del Nord America (dall'Alaska al Messico). \u00c8 accidentale in Gran Bretagna e nella parte settentrionale e orientale di Canada e Stati Uniti."}
{"id": "1777755", "revid": "81103", "url": "https://it.wikipedia.org/wiki?curid=1777755", "title": "Villa Durini", "text": "La Villa Durini La Grassa \u00e8 un palazzo situato a Monza, in via Carlo Rota 70, su progetto neoclassico di Carlo Amati, costruito sul sito di un preesistente edificio barocco.\nStoria.\nNel 1741 Giacomo III Durini (1717-1794) acquista un palazzo barocco detto La Grassa. Il figlio minore, Ercole III (1771-1857) rinnova l'edificio (1814-1815), grazie all'architetto monzese Carlo Amati.\nL'edificio, allungato ed allineato su strada, \u00e8 composto da un corpo centrale a tre piani, ingentilito da un balcone sorretto da colonne che sovrasta il portone d'ingresso, e da due ali laterali pi\u00f9 basse di un piano. La villa, commissionata dalla famiglia dei conti Durini, \u00e8 comunemente detta \"La Grassa\" per evitarne la confusione con altre ville monzesi dei Durini (Mirabello e Mirabellino che si trovano nel Parco). L'edificio non va confuso con l'ex Villa Durini (1815) che fu costruita dal fratello Carlo Francesco III (1753-1833) sui resti del vecchio Castello visconteo, gi\u00e0 propriet\u00e0 dei Durini dal 1651."}
{"id": "1777756", "revid": "260853", "url": "https://it.wikipedia.org/wiki?curid=1777756", "title": "Saline di Chaux", "text": ""}
{"id": "1777757", "revid": "599013", "url": "https://it.wikipedia.org/wiki?curid=1777757", "title": "Albert Na\u0111", "text": ""}
{"id": "1777760", "revid": "204012", "url": "https://it.wikipedia.org/wiki?curid=1777760", "title": "Malattia di Ormond", "text": ""}
{"id": "1777761", "revid": "767487", "url": "https://it.wikipedia.org/wiki?curid=1777761", "title": "Ora che Marlene", "text": "Ora che Marlene \u00e8 un cortometraggio del 2008 diretto da Giovanna Nazarena Silvestri e candidato ai David di Donatello 2008.\nTrama.\nCosa accade dopo un abbandono? Chi rimane, nel dolore della casa vuota, la riempie di immagini e domande. Nel gesto quotidiano del lavare i piatti i frammenti del passato intersecano gli istanti del presente. 1.503 fotografie per interrogarsi sulla propria vita e su come emergere dal nulla che l'ha invasa."}
{"id": "1777762", "revid": "599013", "url": "https://it.wikipedia.org/wiki?curid=1777762", "title": "Du\u0161an Petkovi\u0107 (1974)", "text": "Carriera.\nNel 2006 venne convocato dal padre Ilija Petkovi\u0107 nella rosa della Nazionale serbomontenegrina che avrebbe preso parte al Mondiale 2006 come sostituto dell'infortunato Mirko Vu\u010dini\u0107, ma i media nazionali criticarono la scelta del padre che fece marcia indietro."}
{"id": "1777764", "revid": "6923", "url": "https://it.wikipedia.org/wiki?curid=1777764", "title": "Ilija Petkovi\u0107", "text": "Petkovic \u00e8 morto nel giugno del 2020, vittima del coronavirus, lasciando il figlio Du\u0161an, anche lui calciatore."}
{"id": "1777771", "revid": "38120", "url": "https://it.wikipedia.org/wiki?curid=1777771", "title": "Namora", "text": "Namora, il cui vero nome \u00e8 Aquaria Nautica Neptunia, \u00e8 un personaggio dei fumetti, creato da Bill Everett (testi) e Ken Bald (disegni), pubblicato dalla Timely Comics (divenuta Marvel Comics). La sua prima apparizione \u00e8 nella storia di Namor in \"Marvel Mystery Comics\" n. 82 (maggio 1947).\nStoria editoriale.\nNamora fece diciassette apparizioni nel periodo definito Golden Age dei fumetti: in \"Marvel Mystery Comics\" n. 82 (maggio 1947) realizzato da Everett e Bald, in \"Namora\" numeri 1, 2, 3 (agosto, ottobre, dicembre 1948) per opera diversi di Everett, Shores, Bald e Sekowsky, in \"Sub-Mariner Comics\" numeri 34, 35, 36, 37, 38, 39, 40, 41, 42 (giugno, agosto, novembre, dicembre 1954, febbraio, aprile, giugno, agosto, ottobre 1955) realizzati da Bill Everett, in \"Young Men\" n. 27 (aprile 1954) realizzato da Bill Everett, in \"Men's Adventures\" numeri 27, 28 (maggio 1954, luglio 1954) realizzati da Bob Powel e Bill Everett e in \"The Human Torch\" n. 37 (giugno 1954) realizzato da Bill Everett.\nNamora appare in dodici storie nel periodo Silver Age e Modern Age dei fumetti: in \"Sub-Mariner\" n. 50 (giugno 1972) opera di Bill Everett, in \"Citizen V and the V-Battalion: the Everlasting\" n. 1 (marzo 2002) realizzato da Fabian Nicieza e Lewis LaRosa, in \"Agents of Atlas\" n. 3, 4, 5, 6 (dicembre 2006, gennaio, febbraio, marzo 2007) opera da Jeffrey Parker e Leonard Kirk, in \"The Incredible Hulk\" (vol. 3) n. 107, 108, 109, 110, 111, 112 (agosto, settembre, ottobre, novembre, dicembre 2007, febbraio 2008) sono le storie a fumetti di \"World War Hulk\" e l'ultimo numero \u00e8 la storia di \"The Incredible Hercules\", realizzati da Greg Pak, Frederick Van Lente, Gary Frank, Leonard Kirk, Carlo Pagulayan e Khoi Pham.\nBiografia del personaggio.\nNamora, il cui vero nome era Aquaria Neptunia, era figlia di un abitante di Atlantide e di un'umana.\nDopo essere cresciuta ad Atlantide con il cugino Namor, si trasfer\u00ec con il padre in una colonia dove rimase fino al 1946, quando i due fecero ritorno nella capitale antartica. La citt\u00e0 fu invasa da una banda di criminali terrestri in caccia di tesori guidati da Stoop Richards, che uccisero il padre di Namora. Namor e Namora riuscirono a vendicarsi di Richards e dei suoi scagnozzi e continuarono ad opporsi ai criminali di superficie, come Doctor Macabre, Viking e le mummie di Tut-Ak-Mun.\nNel 1955 Namora si spos\u00f2 con un abitante di Atlantide di nome Talan, ma a causa della sua natura mezza umana non era in grado di avere figli. Ella riusc\u00ec per\u00f2 a farsi impiantare un embrione clonato e a dare alla luce una bambina, di nome Namorita.\nNel frattempo continu\u00f2 ad affiancare sporadicamente un gruppo chiamato \"Monster Hunters\" e fece la conoscenza dell'agente dell'FBI Jimmy Woo. Dopo la morte del marito in un test nucleare, Namora si trasfer\u00ec con la figlia a Lemuria, dove si innamor\u00f2 del principe Merro. Essa suscit\u00f2 cos\u00ec la terribile gelosia di una rivale di nome Llyra, che arriv\u00f2 persino ad avvelenarla.\nNamora fu creduta morta, mentre in realt\u00e0 era ibernata in una bara di ghiaccio nel Mare del Nord. Jimmy Woo, con l'aiuto di Human Robot e altri alleati, riusc\u00ec a ritrovarla e a rianimarla. Per ringraziarli, Namora li aiut\u00f2 nella loro ricerca di \"Atlas Foundation\", che era retta dal nemico di Jimmy, Artiglio giallo.\nQuest'ultimo fu costretto a cedere il controllo di Foundation a Jimmy, che la utilizz\u00f2 per combattere in nome del bene con i suoi \"Agents of Atlas\".\nWorld War Hulk.\nDurante la World War Hulk, Namora decide (andando contro la volont\u00e0 del cugino, che voleva rimanere neutrale) di schierarsi dalla parte del Gigante di giada, commossa dalla sua triste vicenda e dalla solidariet\u00e0 che i suoi \"fratelli di guerra\" gli hanno dimostrato affiancandolo nella sua vendetta. La resa di Hulk mette fine alla guerra, e a Namora viene concessa l'amnistia."}
{"id": "1777773", "revid": "7077", "url": "https://it.wikipedia.org/wiki?curid=1777773", "title": "Coloni di Catan (gioco di carte)", "text": ""}
{"id": "1777775", "revid": "599013", "url": "https://it.wikipedia.org/wiki?curid=1777775", "title": "Yasuhito End\u014d", "text": "Considerato uno dei calciatori giapponesi pi\u00f9 forti di tutti i tempi, \u00e8 il calciatore pi\u00f9 presente di sempre nella squadra del Gamba Osaka e della nazionale giapponese con le sue 152 presenze ed \u00e8, momentaneamente, il 16\u00ba calciatore che ha siglato pi\u00f9 reti, sempre nella sua nazionale, assieme ad Hiroyuki Usui e a Ry\u016bichi Sugiyama (ognuno di loro colleziona 15 reti totali).\nCol Gamba Osaka ha vinto due campionati di J. League Division 1 (nel 2005 e nel 2014), uno di J. League Division 2 (nel 2013), due Coppe Yamazaki Nabisco, due Supercoppe giapponesi, quattro Coppe del Giappone, ma soprattutto ha vinto la Champions League asiatica nel 2008. Inoltre, con la sua squadra, \u00e8 giunto terzo al Mondiale per club, sempre col Gamba Osaka, grazie alla vittoria per 1-0 nella finale per il terzo posto contro il Pachuca, nel 2008.\nCon la nazionale Under-20 \u00e8 giunto secondo nel Mondiale in Nigeria disputato nel 1999. Invece, con la nazionale maggiore, si \u00e8 laureato campione d'Asia nel 2004 e nel 2011. Dal 2003 (escluso nel 2013) fino al 2015 \u00e8 stato inserito nella formazione degli undici migliori calciatori dell\u2019anno della J. League Division 1, un record assoluto per la storia del campionato del Sol Levante.\nBiografia.\nYasuhito End\u014d nasce a Sakurajima, nella Prefettura di Kagoshima. I suoi 2 fratelli pi\u00f9 grandi, Takuya e Akihiro End\u014d, quando Yasuhito era ancora piccolo, non avevano giocattoli, ma solo palloni da calcio; infatti i due fratelli maggiori in seguito sono diventati dei calciatori professionisti, per cui anche End\u014d decise di imitarli. Successivamente anch\u2019egli \u00e8 diventato un calciatore professionista, sebbene il padre tentasse di convincerlo a diventare un giocatore del suo sport preferito, ossia il baseball.\nDal 2003 \u00e8 sposato con la doppiatrice giapponese Aya. Da lei ha avuto quattro figli: due femmine e due maschi, di nome Sena (2003), F\u016bto (2005), Kokona (2007) e Jin (2013).\nSecondo alcuni media giapponesi, il leggendario centrocampista del Gamba Osaka, oltre a parlare giapponese e inglese, parlerebbe anche portoghese.\nCaratteristiche tecniche.\nCentrocampista molto duttile, abile nel segnare e nel fornire assist ai compagni. Pur non essendo molto veloce \u00e8 uno degli strateghi pi\u00f9 creativi del Giappone, per questo viene considerato lo Xavi o l'Andrea Pirlo dagli occhi a mandorla. \u00c8 un gran tiratore e specialista di calci piazzati; infatti la maggior parte delle sue reti con la maglia del Gamba Osaka sono da calcio fermo. La particolarit\u00e0 della storia del samurai blu sta nel fatto che sia riuscito ad acquisire non poca notoriet\u00e0, pur non avendo mai varcato i confini nazionali. Inoltre, in un'intervista ha dichiarato che non scriver\u00e0 mai una propria autobiografia.\nCarriera.\nClub.\nKagoshima Jitsugyo High School, Yokohama Fl\u00fcgels e Kyoto Sanga.\nInizia la sua carriera da calciatore nel 1995 nelle giovanili della sua citt\u00e0 natale, Kagoshima Jitsugyo High School, frequentandola per due anni. Nel 1998 viene ingaggiato dal Yokohama Fl\u00fcgels, dove colleziona 16 presenze e un gol nel campionato e in 4 partite di coppa. Nel 1999 viene acquistato dal Kyoto Sanga, dove realizza, tra campionato e i tornei vari, 64 presenze e 10 reti.\nGamba Osaka.\nNel 2001 viene ingaggiato dal Kyoto Sanga, diventando successivamente il perno della squadra giovane e ambiziosa guidata ai tempi in panchina da Akira Nishino. lui e i suoi compagni conquistano nel 2005 uno scudetto, nel 2008 e nel 2009 due Coppe dell'Imperatore e nel 2008 una Champions League asiatica. Al mondiale per club, giocata a dicembre del 2008, il Gamba Osaka si arrende in semifinale contro il Manchester United, ma torna a Osaka con un prestigiosissimo terzo posto nella finalina contro i messicani del Pachuca battendoli 1-0: questo \u00e8 stato l\u2019apice della storia della giovane squadra nerazzurra.\nMa l'idillio con la buona sorte non \u00e8 durato troppo a lungo: solo quattro anni dopo la conquista della Champions League asiatica, il Gamba Osaka retrocede in J. League Division 2, la Serie B giapponese, al termine di un campionato concluso al 17\u00ba posto, nonostante un attacco pi\u00f9 prolifico persino di quello dei campioni di quell'anno del Sanfrecce Hiroshima, ma nonostante ci\u00f2, End\u014d ha deciso di restare nel club di cui \u00e8 diventato icona immortale nella seconda serie nazionale.\nNel 2013 il veterano Tomokazu My\u014djin, cede la sua fascia di capitano a End\u014d, cos\u00ec da quel momento fino al termine della stagione 2017, \u00e8 divenuto capitano dei nerazzurri. A fine 2013 End\u014d e i suoi compagni di squadra sono riusciti di nuovo a tornare in J. League Division 1. Nel 2006 e nel 2008 diversi club europei avevano tentato di portare il giapponese oltreoceano, ma un principio di epatite C prima, e un virus poi, che l'avevano costretto a rinunciare alle Olimpiadi del 2008, avevano trattenuto in patria il \"samurai blu\", che poi nel 2009 si \u00e8 consolato diventando il miglior calciatore asiatico dell'anno nella cerimonia tenuta a Kuala Lumpur, sconfiggendo il siriano Firas Al-Khatib, il suo ex compagno di squadra nazionale Kengo Nakamura, l'iraniano Hadi Aghily e il bahreinito Sayed Mohamed Adnan. End\u014d \u00e8 entrato nella top 5 anche l'anno prima, ma era stato battuto da Server Djeparov. Nel 2011, dopo i Mondiali in Sudafrica, riceve ancora molte offerte da diversi club europei: tra questi c'erano anche il , il e l', ma in un'intervista, ha confessato le sue intenzioni di restare al Gamba Osaka, anche se il suo sogno era quello di giocare in un campionato pi\u00f9 competitivo, come quelli europei o quello brasiliano.\nRegistra la sua 500\u00aa presenza con la maglia del Gamba Osaka il 19 ottobre 2015 in una sfida di campionato contro l'Urawa Red Diamonds.\nIl 26 ottobre 2016 segna su calcio di rigore il 100\u00ba gol della sua carriera in prima lega giapponese, in una partita di campionato contro l'Albirex Niigata.\nIl 4 luglio 2020, nel derby contro il , diventa il calciatore con pi\u00f9 presenze in J1 League raggiungendo la 632\u00aa partita e superando il precedente primato appartenuto a Seig\u014d Narazaki.\nJ\u00fabilo Iwata.\nIl 5 ottobre successivo, dopo 19 anni di permanenza, lascia temporaneamente il per trasferirsi in prestito per il resto della stagione al , club di Shizuoka militante in J2 League. Il trasferimento \u00e8 dovuto principalmente dallo scarso minutaggio accumulato con il durante la stagione 2020.\nNel nuovo club indossa la maglia numero 50.\nIl 10 ottobre seguente fa il suo esordio in biancoazzurro, nel pareggio per 0-0 fuori casa contro il , partendo da titolare. Il 25 ottobre mette a segno il suo primo gol con la maglia del , segnando su calcio di punizione e decidendo il momentaneo 1-1 allo Yamaha Stadium.\nNazionale.\nL'esordio in Nazionale giunse nel novembre del 2002, contro l'Argentina che persero per 2-0. In quella partita, al 67\u00ba minuto End\u014d \u00e8 entrato al posto di Mitsuo Ogasawara. Nella partita della Coppa d'Asia, contro il Bahrein subisce la sua prima espulsione. Successivamente vinse una Coppa d'Asia, disputata in Cina nel 2004. Nei Mondiali del 2006 in Germania viene convocato da Zico, senza disputare alcuna partita.\nPartecipa anche ai Mondiali 2010 in Sudafrica, segnando contro la Danimarca su calcio di punizione da una trentina di metri dalla porta avversaria. In quella partita stava ancora per segnare, su calcio di punizione, da molto pi\u00f9 lontano nella porta danese, quasi da met\u00e0 campo, ma colpisce la traversa. In quel mondiale ha giocato tutte le partite da titolare. La sua squadra viene sconfitta poi dal Paraguay ai calci di rigore: End\u014d nel corso di quella partita realizz\u00f2 il primo tiro dal dischetto.\nIl 12 ottobre 2010 ottiene il record di presenze in assoluto del Giappone, nel corso di un'amichevole pareggiata 0-0 contro la Corea del Sud. Il 29 gennaio 2011 End\u014d con la nazionale vince la Coppa d'Asia giocata in Qatar. Il 26 marzo 2013 fallisce il calcio di rigore impedendo al Giappone, momentaneamente, di qualificarsi al Mondiale del 2014 in Brasile, contro la Giordania, partita persa 2-1. Ha partecipato anche alla FIFA Confederations Cup 2013 tenuta in Brasile, ma giunsero ultimi. Nel torneo End\u014d realizza in totale due assist, entrambi al bomber del Giappone, Shinji Okazaki.\nNei Mondiali 2014 viene convocato dal CT Alberto Zaccheroni, non disputando neanche una gara da titolare, ma venendo messo in campo due volte contro la Costa d'Avorio e la Grecia. I giapponesi giungono ancora ultimi nel Gruppo C, perdendo due partite e pareggiandone una. Durante il Mondiale in Brasile, End\u014d ha spiegato in un'intervista della FIFA che lui e la maggior parte dei suoi compagni della Nazionale non parla italiano e dunque l'allenatore Alberto Zaccheroni, quando il suo interprete \u00e8 assente, \u00e8 costretto a comunicare con la sua squadra a gesti.\n\u00c8 stato scelto da Javier Aguirre per disputare la Coppa d'Asia 2015 giocata in Australia, in cui realizza il primo gol, tirando dalla distanza con un tiro speculativo, contro la Palestina, battendo il portiere del Smouha, Ramzi Saleh, nella quale, quest'ultimo, in quella partita, subisce poi altre tre reti. Nella partita successiva, contro l'Iraq, End\u014d gioca la sua 150\u00aa presenza in Nazionale, senza per\u00f2 siglare nessun gol. Al termine della partita, vinta 1-0 grazie a un calcio di rigore realizzato da Keisuke Honda, festeggia, lui e i suoi compagni di squadra, le sue 150 presenze. La partita dopo, nei quarti di finale, contro gli Emirati Arabi Uniti, perdono la Coppa d'Asia 2015 ai calci di rigore: in quella partita, End\u014d \u00e8 uscito dal campo al 54\u00ba per dar posto al suo erede, Gaku Shibasaki, che dopo 27 minuti di gioco porta il Giappone ai calci di rigore, grazie ad un suo gol. Al posto di Javier Aguirre \u00e8 subentrato Vahid Halilhod\u017ei\u0107, che ha deciso di non convocare pi\u00f9 End\u014d, il calciatore ancora pi\u00f9 presente sul campo nipponico (152 presenze), a causa della sua longevit\u00e0.\nStatistiche.\nPresenze e reti nei club.\n\"Statistiche aggiornate al 5 dicembre 2021.\"\nCronologia presenze e gol in nazionale.\n \n \n \n \n "}
{"id": "1777779", "revid": "1573940", "url": "https://it.wikipedia.org/wiki?curid=1777779", "title": "Palazzo Della Stufa", "text": "Palazzo Della Stufa, o Lotteringhi Della Stufa, si trova in piazza San Lorenzo 4, angolo via della Stufa, a Firenze, davanti alla basilica di San Lorenzo.\nStoria e descrizione.\nIl palazzo, con un fronte nel quale elementi trecenteschi e quattrocenteschi si fondono mantenendo comunque un equilibrio compositivo notevole, fu eretto dai Lotteringhi Della Stufa nel XIV secolo ed \u00e8 stato abitato dai discendenti della stessa famiglia per ben sette secoli, fino al 1946, quando divenne una propriet\u00e0 condominiale. I Della Stufa, inurbati nell'XI secolo come \"Lotteringhi\", cambiarono nome dalla propriet\u00e0 della \"stufa di San Lorenzo\", uno degli antichi bagni pubblici della citt\u00e0. Tra di essi vi furono due beati, Lotteringo Della Stufa, tra i fondatori dell'ordine dei Servi di Maria, e il frate Girolamo Della Stufa. Il palazzo familiare venne rifatto nel XVI secolo, su case di propriet\u00e0 della famiglia fin dal XIII secolo.\nL'importanza del palazzo nello spazio urbano \u00e8 ribadita dalla sua presenza nella veduta della Catena dove, oltre la mole della basilica di San Lorenzo, si legge l'altana a sei colonne che lo corona, che quindi dobbiamo considerare gi\u00e0 costruita attorno al 1470. Tale preminenza \u00e8 confermata anche dalla citazione con numero nella pianta del Buonsignori. Per il resto la facciata, di tre piani su cinque assi, appare animata da un grande scudo con l'arme di famiglia in pietra serena (d'argento, a due leoni controtenenti una croce latina di rosso) e presenta il motivo, consueto all'architettura fiorentina, delle finestre a cornici bugnate sull'intonaco chiaro.\nCos\u00ec Marcello Jacorossi (in \"Palazzi\", 1972) restituisce gli elementi essenziali dell'edificio: \"Grandioso palagio che, nella parte inferiore a bozze regolari di pietre conce rilevate, serba il carattere originale. Dalla cornice di ricorso in su la facciata \u00e8 intonacata e colorita a pietre e le finestre sono state ridotte a forma rettangolare. In alto, maestosa altana o loggia aperta con colonne che sostengono l'ampia tettoia. Al palazzo \u00e8 unito un casamento pi\u00f9 basso che si prolunga fino alla via de' Ginori che ha al terreno tracce di pietrami della primitiva costruzione, ora di carattere moderno. Per\u00f2 tutta la maestosa fabbrica ha, sotto l'intonaco, la sua originaria struttura\". Sul lato di via della Stufa \u00e8 un tabernacolo seicentesco contenente un gesso riproducente una \"Madonna col Bambino\" donatelliana. Il repertorio di Bargellini e Garneri riferisce di restauri che sarebbero stati eseguiti nei primi anni settanta del Novecento e che avrebbero portato in luce porzioni dell'antica fabbrica.\nIl palazzo Della Stufa-Traballesi.\nL'edificio che determina l'angolo tra la piazza e via de' Ginori, per quanto leggibile come autonomo per i fronti caratterizzati da un diverso disegno e da una diversa linea di gronda, \u00e8 da considerare porzione del vicino palazzo Lotteringhi Della Stufa , di modo che, nel suo insieme, la propriet\u00e0 deve essere considerata come estesa da via della Stufa a via de' Ginori.\nPi\u00f9 precisamente, per quanto riguarda questa porzione, la si dovr\u00e0 datare al 1665-1666, quando il palazzo fu ampliato da Gherardo Silvani e dal figlio Pier Francesco con la trasformazione delle casette all'angolo di via Ginori, pervenute ai Lotteringhi Della Stufa per via ereditaria. L'intervento determin\u00f2 cos\u00ec il nuovo fronte: \"di estrema semplicit\u00e0, con portale centinato al centro e aperture quadrate al piano terra, finestre sottolineate da una liscia incorniciatura sui quattro livelli, e panca di via, rinunciando per\u00f2 ad estendere il bugnato e la grande loggia all'ultimo piano del palazzo quattrocentesco, a sua volta aggiornato nel disegno delle finestre architravate\" (Chiara Martelli). Su via dei Ginori si trovano un'iscrizione e uno scudo con arme.\nEntrambi i palazzi appaiono appare nell'elenco redatto nel 1901 dalla Direzione Generale delle Antichit\u00e0 e Belle Arti, quali edifici monumentali da considerare patrimonio artistico nazionale."}
{"id": "1777780", "revid": "36426", "url": "https://it.wikipedia.org/wiki?curid=1777780", "title": "Palazzo della Stufa", "text": ""}
{"id": "1777781", "revid": "36426", "url": "https://it.wikipedia.org/wiki?curid=1777781", "title": "Palazzo Lotteringhi della Stufa", "text": ""}
{"id": "1777782", "revid": "36426", "url": "https://it.wikipedia.org/wiki?curid=1777782", "title": "Palazzo Lotteringhi Della Stufa", "text": ""}
{"id": "1777783", "revid": "433605", "url": "https://it.wikipedia.org/wiki?curid=1777783", "title": "Sura (citt\u00e0)", "text": "Sura era una citt\u00e0 nella parte meridionale dell'antica Babilonia, posizionata ad ovest del fiume Eufrate. Era nota per i suoi prodotti agricoli, che comprendevano uva, frumento e orzo.\nFu anche un importante centro di studio della Torah, e sede di un'importante Yeshiva, che - insieme alle yeshivot di Pumbedita e di Nehardea, svilupp\u00f2 il Talmud babilonese.\nSecondo Rav Sherira Gaon, Sura era identica al villaggio di Mata Mehasia, anch'esso menzionato nel Talmud. L'accademia di Sura fu fondata da Rav Abba Arika nel III secolo.\nL'Accademia di Sura.\nL'Accademia di Sura () era lo yeshivah ebraico della citt\u00e0 di Sura. Insieme all'Accademia di Pumbedita, fu il pi\u00f9 importante centro dell'ebraismo e della formazione rabbinica, dall'inizio dell'era Amoraim nel 225 d.C. alla fine dell'era Gaonim nel 1033 d.C. Fu fondata dal rabbino Abba Arika, discepolo di Giuda il Principe. Fra i principali saggi che furono a cpo dell'Accademia di Sura si ricordano: Rav Huna, Rav Chisda, Rav Ashi, Yehudai Gaon, Natronai Gaon, Saadia Gaon.\nLa storia ebbe inizio quando Rav Abba Arika constat\u00f2 che a Sura non esisteva alcuna forma di vita religiosa pubblica, fatto che lo indusse a trasferirsi a Sura quando lasci\u00f2 Samuel di Nehardea e la sua scuola. L'Accademia di Sura pdivenne operativa nel 225 d.C., dopo sette anni di lavoro, durante i quali attrasse rabbini dalle citt\u00e0 limitrofe.\nNel periodo della massima espansione, l'Accademia di Sura giunse ad avere 1.200 studenti e le seguenti strutture:\nL'Accademia di Sura divenne il polo didattico pi\u00f9 importante della regione, superando per dimensioni l'Accademia di Nehardea. \nOccasionalmente le lezioni avevano luogo a Matha-Mehasia (\u05de\u05ea\u05d0 \u05de\u05d7\u05e1\u05d9\u05d0), un sobborgo di Sura, dove fu creato una scuola per lo studio della Torah."}
{"id": "1777784", "revid": "599013", "url": "https://it.wikipedia.org/wiki?curid=1777784", "title": "Keiji Tamada", "text": "Caratteristiche tecniche.\nGioca come seconda punta, ma anche come punta centrale, di piede sinistro. \u00c8 uno dei pochi calciatori nipponici che, pur non avendo mai giocato in Europa, dato che nella sua carriera ha solo giocato per club del Giappone, \u00e8 considerato ugualmente una leggenda del calcio giapponese.\nBravo nell'assist, e nel segnare con i suoi tiri di testa, \u00e8 un calciatore dotato di velocit\u00e0, fisicit\u00e0, dribbling e di un buon controllo di palla, \u00e8 in grado di calciare con precisione e potenza di tiro, infatti \u00e8 in grado di andare a rete calciando anche di punizione.\nCarriera.\nClub.\nKashiwa Reysol.\nLa sua carriera nel calcio professionista ha inizio nel 1999 con la squadra del Kashiwa Reysol, nell'anno in cui vince la Coppa del Giappone dove lui gioca una sola partita, nella vittoria su 2-0 contro il Albirex Niigata. Segner\u00e0 la sua prima rete nel 2002 in J1 League, la massima divisione del calcio giapponese, nel pareggio di 2-2 contro il Consadole Sapporo. Nell'edizione 2003 della J1 League segner\u00e0 11 reti come miglior marcatore della sua squadra. Segner\u00e0 la sua prima tripletta in J1 League nel 2004 nella vittoria per 5-1 contro il Cerezo Osaka, invece la sua prima doppietta nel campionato giapponese la segner\u00e0 nel 2005 vincendo per 4-2 contro l'FC Tokyo.\nNagoya Grampus.\nA partire dal 2006 giocher\u00e0 per il Nagoya Grampus, segnando il suo primo gol con la squadra nella vittoria di misura contro l'Avispa Fukuoka la sua rete decider\u00e0 la vittoria su 1-0. Nel 2010 trasciner\u00e0 la sua squadra con 13 reti alla vittoria della sua prima J1 League, segner\u00e0 una tripletta nella vittoria per 5-1 contro lo Shimizu S-Pulse, e una doppietta nella vittoria per 3-2 contro l'Urawa Red Diamonds, e con un gol di testa porter\u00e0 alla vittoria per 1-0 contro lo Shonan Bellmare. Nella stagione successiva stabilir\u00e0 un nuovo record di reti in campionato con 14 gol.\nCerezo Osaka e Nagoya Grampus.\nNel 2015 giocher\u00e0 nella seconda divisione giapponese, la J2 League, trovando per la prima volta la rete con una doppietta nella vittoria per 3-1 contro l'Omiya Ardija, inoltre nella Coppa dell'Imperatore segner\u00e0 il gol 10-0 contro lo Velho Takamatsu.\nInizier\u00e0 a giocare, a partire dal 2017 per il Nagoya Grampus, far\u00e0 il suo primo gol su punizione nella vittoria per 2-1 contro il Kamatamare Sanuki, ottenendo la primozione in prima divisione, continuando a giocare per la squadra per un'altra stagione.\nV-Varen Nagasaki.\nTorner\u00e0 a giocare in seconda divisione nel 2019 vestendo la maglia del V-Varen Nagasaki, dove segner\u00e0 una doppietta nel pareggio per 2-2 contro il Renofa Yamaguchi, sar\u00e0 autore di un gol nella vittoria per 2-1 contro il Kagoshima United FC, inoltre segner\u00e0 una rete nella vittoria su 3-1 contro il Thespakusatsu Gunma.\nNazionale.\nKeiji Tamada viene convocato nella nazionale giapponese nel 2004, segnando il suo primo gol in nazionale contro l'Ungheria nella sconfitta per 3-2. Viene convocato per prendere parte alla Coppa d'Asia 2004, sar\u00e0 determinante nella vittoria in semifinale contro il Bahrain segnando la sua prima doppietta in nazionale che porter\u00e0 alla vittoria per 4-3, infine si laureer\u00e0 campione d'Asia segnando in finale il gol del 3-1 nella vittoria contro la Cina.\nDurante un'amichevole contro il Malta segna il gol del 1-0 che decider\u00e0 la vittoria del Giappone. Durante le qualificazioni del Mondiale in Germania consegna al Giappone la vittoria segnando il gol del 1-0 contro Singapore, infine ottenuta la qualificazione, Tamada segner\u00e0 una sola rete nel mondiale, nella sconfitta per 4-1 contro il Brasile\nNel 2008 segner\u00e0 il gol del 1-0 nella vittoria in amichevole contro Costa d'Avorio mentre in un'altra amichevole, nel 2009, segner\u00e0 una rete nella vittoria per 4-3 in una partita molto combattuta contro il Ghana.\nViene convocato per il Mondiale 2010 giocando solo due partite, la prima nella sconfitta contro i Paesi Bassi e la seconda nella sconfitta contro il Paraguay che sancir\u00e0 l'eliminazione del Giappone dal mondiale."}
{"id": "1777788", "revid": "112986217", "url": "https://it.wikipedia.org/wiki?curid=1777788", "title": "Brachyramphus brevirostris", "text": "L'urietta di Kittliz (Brachyramphus brevirostris, Vigors 1829) \u00e8 un raro uccello marino della famiglia degli alcidi.\nSistematica.\n\"Brachyramphus brevirostris\" non ha sottospecie, \u00e8 monotipico.\nDistribuzione e habitat.\nQuesto uccello vive nel Mare dei Chukci e nel Mare di Bering, sia sul lato russo che su quello statunitense. Raramente si spinge pi\u00f9 a sud fino a toccare le coste canadesi e quelle giapponesi dell'isola di Hokkaid\u014d. \u00c8 un uccello a elevatissimo rischio di estinzione"}
{"id": "1777789", "revid": "599013", "url": "https://it.wikipedia.org/wiki?curid=1777789", "title": "Axel Smeets", "text": ""}
{"id": "1777791", "revid": "114362117", "url": "https://it.wikipedia.org/wiki?curid=1777791", "title": "Riccardo Casalaina", "text": "Biografia.\nNato da genitori originari di Castroreale, il padre era stato incaricato di dirigere la locale banda musicale di Novara di Sicilia, incarico mantenuto per pochi anni. Il suo impegno musicale, a parte la parentesi novarese, continu\u00f2 sempre con la banda musicale di Castroreale, dove fu Vice Direttore, e primo trombone cantabile.\nFra le sue opere ricordiamo; \"Attollite Portas\" (poema per soli, coro ed orchestra); \"Aretusa\" e la sua opera pi\u00f9 importante l\"'Antony\" tratto dall'omonimo lavoro di Alexandre Dumas. Mor\u00ec prematuramente, a soli 27 anni, assieme alla giovane moglie incinta, nel terremoto di Messina.\nA Novara di Sicilia, il Teatro Comunale porta il suo nome.\nA Messina, nei pressi del Teatro Vittorio Emanuele II, una via porta il suo nome."}
{"id": "1777792", "revid": "264902", "url": "https://it.wikipedia.org/wiki?curid=1777792", "title": "Abba Arika", "text": "Visse a Babilonia e fond\u00f2 a Sura lo studio sistematico delle tradizioni rabbiniche, che, con la Mishnah come testo di riferimento, port\u00f2 alla compilazione del Talmud. \u00c8 noto per essere il primo amora (\u05d0\u05de\u05d5\u05e8\u05d0 in aramaico, \"colui che dice\") babilonese. Con lui inizi\u00f2 il lungo periodo di crescita delle grandi accademie in Babilonia (Oesterley &amp; Box 1920), intorno all'anno 220 d.C. \n\u00c8 comunemente citato nel Talmud come Rav (o Rab, in ebraico: \u05e8\u05d1).\nInizio dell'epoca del Talmud.\nNegli annali delle scuole Babilonesi, l'anno dell'arrivo di Abba Arika viene considerato il punto di inizio della cronologia dell'era del Talmud. Era l'anno 530 del calendario Seleucide, o l'anno 219 dell'era comune.\nCome scena della sua attivit\u00e0, Rav scelse inizialmente Nehardea, dove l'esiliarca eleggeva i suoi emissari economici (agoranomos) e Rabbi Shela lo fece insegnante (Amora) della sua scuola(Jerusalem Talmud Bava Batra v. 15a; Yoma, 20b).\nIn seguito si spost\u00f2 a Sura sull'Eufrate, dove fond\u00f2 una scuola propria, che presto divenne il centro degli ebrei a Babilonia. Come stimato insegnante della Legge e con un grosso numero di discepoli provenienti da tutte le zone di diffusione dell'ebraismo, Rav visse a Sura fino alla sua morte.\nSamuel, un altro discepolo di Jehuda I, allo stesso tempo port\u00f2 all'accademia di Nehardea un periodo di prosperit\u00e0. Di fatto, fu tuttavia alla scuola di Rav che la sapienza ebraica a Bablonia trov\u00f2 il suo centro permanente. L'attivit\u00e0 di Rav rese Babilonia indipendente dalla Terra d'Israele, e le diede una posizione predominante che era destinata ad occupare per diversi secoli.\nIl metodo di studio del materiale tradizionale al quale il Talmud deve la sua origine, fu stabilito a Babilonia da Rav. Questo metodo pone la Mishnah di Judah ha-Nasi come fondamento, e vi aggiunge altre tradizioni tannaitiche, derivando da queste due fonti le spiegazioni teoriche e le applicazionei pratiche della Legge religiosa.\nLe opinioni rituali e legali ivi raccolte a nome di Rav, e le sue dispute con Samuel costituiscono il corpo principale del Talmud. I suoi numerosi discepoli\u2014alcuni tra i quali furono molto influenti e che, per la maggior parte, erano anche discepoli di Samuel\u2014amplificarono e continuarono il lavoro di Rav.\nNelle scuole Babilonesi, Rav era indicato con l'appellativo \"il nostro grande maestro\", \nEgli esercit\u00f2 anche una grande influenza sulle condizioni morali e religiose della sua terra natia, non solo indirettamente attraverso l'erudizione lasciata ai suoi discepoli, ma direttamente - tramite la fermezza con cui represse gli abusi in materia di matrimonio e divorzio e denunci\u00f2 l'ignoranza e la negligenza in materia di osservanza dei precetti rituali.\nBiografia.\nPoco sappiamo della posizione sociale e della storia personale di Rav. Che fu ricco sembra tuttavia probabile, visto che sembra si sia occupato per un periodo di commercio e in seguito di agricoltura (Hullin 105a). \nFu altamente considerato sia dai Gentili che dagli Ebrei di Babilonia, come \u00e8 provato dalla amicizia che lo leg\u00f2 all'ultimo re dei Parthi, Artaban (Talmud, Trattato Avodah Zarah 10b). Egli fu profondamente scosso dalla morte di Artaban (226) e dal seguente declino della dinastia Arsacida; non pare tuttavia che avesse ricercato l'amicizia con Ardeshir, fondatore della dinastica Sassania, al contrario di Samuel di Nehardea. \nRav divenne strettamente legato, tramite il matrimonio di una delle figlie, alla famiglia dell'esiliarca.\nI nipoti, Mar Ukba e Nehemiah, furono considerati appartenenti alla pi\u00f9 nobile aristocrazia. Rav ebbe molti figli, molti dei quali vengono menzionati nel Talmud; il pi\u00f9 noto \u00e8 senz'altro il maggiore, Chiyya. Quest'ultimo non successe al padre nella direzione dell'accademia: il posto and\u00f2 al discepolo di Rav, Rav Huna. \nDue dei nipoti, tuttavia, occuparono consecutivamente la posizione di esiliarca (Hullin 92a). Rav mor\u00ec in et\u00e0 anziana, pianto lungamente da numerosi discepoli e dall'intera comunit\u00e0 ebraica di Babilonia, che aveva innalzato da una posizione di relativa insignificanza intellettuale al ruolo di centro spirituale del giudaismo (Shabbat 110a, Mo'ed Katan 24a).\nInsegnamenti etici.\nRab, secondo la tradizione (Talmud, Trattato \u1e24ul. 110a), trov\u00f2 uno spazio aperto e trascurato e lo circond\u00f2 da una siepe, fondando cos\u00ec la sua scuola di studio.\nUna attenzione speciale fu da lui posta alla definizione della liturgia sinagogale. Si reputa che egli sia infatti l'autore di una delle composizioni pi\u00f9 belle del breviario ebraico, il servizio di Musaf del Capo d'Anno.\nIn questa nobile preghiera si evincono un sentimento religioso profondo e un pensiero sublime, accanto all'abilit\u00e0 di usare la lingua ebraica in un modo naturale e al tempo stesso espressivo e di stampo classico (Yer. R. H. i. 57a). \nUna simile abilit\u00e0 traspare dai molti sui detti omiletici ed etici (haggadistici) riportati nel Talmud. \nQuesta voce incorpora del testo tradotto dalla \nEnciclopedia Ebraica, una pubblicazione di pubblico dominio."}
{"id": "1777794", "revid": "204012", "url": "https://it.wikipedia.org/wiki?curid=1777794", "title": "Parto prematuro", "text": ""}
{"id": "1777795", "revid": "767487", "url": "https://it.wikipedia.org/wiki?curid=1777795", "title": "Brachyramphus marmoratus", "text": "L'urietta marmorizzata (Brachyramphus marmoratus, Gmelin 1789) \u00e8 un uccello marino della famiglia degli alcidi.\nSistematica.\n\"Brachyramphus marmoratus\" non ha sottospecie, \u00e8 monotipico.\nDistribuzione e habitat.\nQuesto uccello vive sulle coste dell'Oceano Pacifico, dall'Alaska alla California. Raramente lo si incontra in Messico (Baja California) e in Russia."}
{"id": "1777796", "revid": "1851848", "url": "https://it.wikipedia.org/wiki?curid=1777796", "title": "Filippo Antonelli Agomeri", "text": "Carriera.\nTorino, Monza e L'Aquila.\nCresciuto calcisticamente nel Torino, viene ceduto nel 1996 al dove resta fino al 1998. Tuttavia con i lombardi colleziona una sola presenza.\nNel calciomercato estivo del 1998 viene acquistato dal L'Aquila, dove milita una sola stagione realizzando una rete in 26 presenze.\nNel 1999 torna in Lombardia, stavolta indossando la casacca del Pro Patria. Qui sta fino al 2001 e colleziona 67 presenze e 4 reti in due stagioni\nCosenza, Ascoli, Chievo e i prestiti a Messina e Pescara.\nA settembre 2001 viene prelevato dal allenato da Luigi De Rosa e torna cos\u00ec a giocare tra i cadetti. Con la squadra calabrese disputa due campionati: alla prima stagione totalizza 17 presenze mettendo a segno un gol, conquistando una salvezza sotto la guida del tecnico De Rosa, mentre nella seconda stagione gioca con pi\u00f9 continuit\u00e0 realizzando due gol in 32 partite. A fine campionato 2002-2003 il Cosenza, retrocesso in C1, viene cancellato da tutti i campionati professionistici e di conseguenza il giocatore si svincola dal club calabrese.\nNe approfitta l' che nell'estate del 2003 lo ingaggia facendogli disputare altri due campionati di Serie B. Con i marchigiani conquista a \"tavolino\" una promozione in Serie A (in conseguenza della vicenda che ha coinvolto il Genoa retrocesso per illecito dopo aver vinto il campionato cadetto)\nDopo 58 presenze e 6 reti con il club bianconero, nel 2005 cambia squadra passando al Chievo in Serie A con cui esordisce in campionato il 30 ottobre 2005 nella gara Chievo-Empoli (2-2). Da allora, con gli scaligeri, non riesce pi\u00f9 a scendere in campo e a gennaio 2006 si trasferisce in prestito al dove disputa 11 partite nella massima serie.\nA fine stagione rientra al Chievo, sempre in Serie A, ma viene ceduto ancora in prestito, questa volta al in Serie B, dove ritrova nel mezzo della stagione l'allenatore Luigi De Rosa. Con il retrocede, ma il suo rendimento \u00e8 buono mettendo a segno 3 reti in 33 gare.\nTriestina e il prestito all'Albinoleffe.\nNel 2007-2008 gioca ancora tra i cadetti: inizia nella , con cui totalizza 13 presenze\nA gennaio del 2008 si trasferisce in prestito all'Albinoleffe con cui gioca 11 partite di B.\nA fine stagione viene riscattato alle buste dalla , dove nella stagione 2008-2009 disputa 39 gare tra i cadetti mettendo a segno 5 reti (tra le quali una realizzata nell'anticipo del venerd\u00ec sul campo del Livorno, che ha permesso alla sua squadra di vincere 1-0 e allo stesso tempo ha consentito al di essere promosso matematicamente in Serie A pur senza scendere in campo).\nBari, il prestito a Torino, Triestina e gli ultimi anni.\nScaduto il contratto con la al termine della stagione 2008-2009, viene ingaggiato a parametro zero dal che cos\u00ec gli d\u00e0 l'opportunit\u00e0 di tornare a giocare nella massima serie. Con i pugliesi colleziona in campionato solo 4 presenze.\nIl 27 gennaio 2010 viene ceduto in prestito al in Serie B, in cambio di Marco Pisano che si trasferisce nella squadra pugliese . In maglia granata gioca 10 partite senza reti all'attivo.\nNell'estate 2010 non viene riscattato dal e quindi torna a , che lo cede alla , sua ex squadra. Nonostante una discreta stagione, condita da 33 presenze e una rete, il club retrocede.\nNel mercato estivo del 2011 passa al , dove sta una stagione, collezionando 3 reti in 26 presenze\nNel 2012 si trasferisce in Emilia, alla , dove sta fino al 2014, realizzando un solo gol e venendo impiegato non molto. Al termine della stagione 2013-2014, si ritira dal calcio giocato,a 36 anni.\nDirettore sportivo.\nNell'estate 2014, il giocatore diventa direttore sportivo della Pro Patria. Il 24 dicembre 2014 rescinde il contratto con i lombardi.\nNell'estate 2015, viene nominato direttore sportivo del , in Serie D."}
{"id": "1777801", "revid": "16141484", "url": "https://it.wikipedia.org/wiki?curid=1777801", "title": "Meeple", "text": ""}
{"id": "1777803", "revid": "204012", "url": "https://it.wikipedia.org/wiki?curid=1777803", "title": "Sclerosi sistemica progressiva", "text": ""}
{"id": "1777808", "revid": "1632387", "url": "https://it.wikipedia.org/wiki?curid=1777808", "title": "Sclerosi", "text": "In medicina, la sclerosi (pronuncia: scl\u00e8rosi o scler\u00f2si ) \u00e8 la sostituzione della componente epiteliale di un organo o di un tessuto con una componente fibrosa. Le cause che portano a tale manifestazione sono innumerevoli, ma solitamente \u00e8 causata da un rimpiazzo del normale parenchima dell'organo con tessuto connettivo (se accompagnata da iperplasia non coordinata si parler\u00e0 di cirrosi). Viene utilizzato in medicina anche come suffisso.\nEziologia.\nFra le varie cause vi sono malattie infiammatorie e il continuo accumularsi dei sali minerali che porta ad un deposito eccessivo."}
{"id": "1777809", "revid": "287204", "url": "https://it.wikipedia.org/wiki?curid=1777809", "title": "Brachyramphus perdix", "text": "L'urietta beccolungo (Brachyramphus perdix, Pallas 1811) \u00e8 un uccello marino della famiglia degli alcidi.\nSistematica.\n\"Brachyramphus perdix\" non ha sottospecie, \u00e8 monotipico.\nDistribuzione e habitat.\nQuesto uccello, endemico del Giappone, vive anche sulle coste orientali russe, cinesi e coreane. Si riscontrano avvistamenti anche nel Nord America (Alaska, Stati Uniti e Canada) e in Europa (Gran Bretagna e Svizzera)."}
{"id": "1777815", "revid": "767487", "url": "https://it.wikipedia.org/wiki?curid=1777815", "title": "Spinomantis phantasticus", "text": "Spinomantis phantasticus (Glaw and Vences, 1997) \u00e8 una rana della famiglia Mantellidae, endemica del Madagascar.\nDistribuzione e habitat.\n\"S. phantasticus\" \u00e8 diffuso nel Madagascar orientale, da 500 a 1.200 di altitudine.\nLo si pu\u00f2 osservare nel Parco nazionale di Masoala, nel Parco nazionale di Marojejy e nella Riserva speciale di Analamazaotra."}
{"id": "1777822", "revid": "339392", "url": "https://it.wikipedia.org/wiki?curid=1777822", "title": "Rosacrocianesimo", "text": ""}
{"id": "1777823", "revid": "37401", "url": "https://it.wikipedia.org/wiki?curid=1777823", "title": "Jehovah", "text": ""}
{"id": "1777824", "revid": "21880", "url": "https://it.wikipedia.org/wiki?curid=1777824", "title": "Mantidactylus phantasticus", "text": ""}
{"id": "1777825", "revid": "21880", "url": "https://it.wikipedia.org/wiki?curid=1777825", "title": "Mantidactylus fimbriatus", "text": ""}
{"id": "1777828", "revid": "21880", "url": "https://it.wikipedia.org/wiki?curid=1777828", "title": "Mantidactylus peraccae", "text": ""}
{"id": "1777832", "revid": "26415", "url": "https://it.wikipedia.org/wiki?curid=1777832", "title": "Canale reale", "text": ""}
{"id": "1777838", "revid": "51323", "url": "https://it.wikipedia.org/wiki?curid=1777838", "title": "Endospore", "text": ""}
{"id": "1777839", "revid": "152416", "url": "https://it.wikipedia.org/wiki?curid=1777839", "title": "Bandiera dell'Inghilterra", "text": ""}
{"id": "1777841", "revid": "152416", "url": "https://it.wikipedia.org/wiki?curid=1777841", "title": "Bandiera della Repubblica di Genova", "text": ""}
{"id": "1777843", "revid": "767487", "url": "https://it.wikipedia.org/wiki?curid=1777843", "title": "Ptychoramphus aleuticus", "text": "L'alca minore di Cassin (Ptychoramphus aleuticus, Pallas 1811) \u00e8 un uccello marino della famiglia degli alcidi.\nSistematica.\n\"Ptychoramphus aleuticus\" ha sottospecie:\nSi conosce un predecessore di questa specie del tardo Pliocene, \"Ptychoramphus tenuis\", ritrovato a San Diego, California.\nDistribuzione e habitat.\nQuesto uccello vive nell'Oceano Pacifico, dall'Alaska al Messico (fino allo stato di Michoac\u00e1n). \u00c8 accidentale in Russia e sulle Hawaii."}
{"id": "1777844", "revid": "125459443", "url": "https://it.wikipedia.org/wiki?curid=1777844", "title": "Carditello (Cardito)", "text": "Carditello \u00e8 l'unica frazione del comune di Cardito, della citt\u00e0 metropolitana di Napoli.\nGeografia fisica.\nIl borgo, che forma un'unica conurbazione con Frattamaggiore e Afragola, \u00e8 invece collegato al capoluogo comunale da una strada provinciale, lungo la quale \u00e8 posta l'ampia villa comunale (il \"Parco Taglia\", gi\u00e0 \"Vasca Taglia\"). Perimetrale alla localit\u00e0 \u00e8 invece l'ex strada provinciale Fratta - Afragola, oggi interamente urbanizzata (nel tratto ricadente nel territorio di Carditello assume la denominazione di \"corso Italia\").\nTale strada incrocia con la via Sannitica all'ingresso nel territorio di Afragola.\nMonumenti e luoghi d'interesse.\nUnica chiesa parrocchiale della localit\u00e0 \u00e8 quella dedicata ai santi Giuseppe ed Eufemia, nella quale si venera una statua di Sant'Antonio di Padova, patrono della localit\u00e0.\nSociet\u00e0.\nEvoluzione demografica.\nIl borgo ha conosciuto una fortissima evoluzione demografica, economica e in minor misura lo sviluppo sociale, nella seconda met\u00e0 del XX secolo, soprattutto grazie all'immigrazione dalla vicina Afragola, favorita dal basso costo dei terreni edificabili, che in realt\u00e0 ha interessato non solo la frazione, ma anche il capoluogo comunale (ove gli Afragolesi realizzarono la zona Slai) e, in misura minore, a causa della realizzazione di un caseggiato di edilizia residenziale pubblica.\nEconomia.\nLe principali attivit\u00e0 economiche del centro sono la produzione di mozzarella di bufala e l'import-export di spezie; la coltivazione e la lavorazione degli asparagi che vengono esportati in tutta Europa . Ne \u00e8 testimone la tradizionale sagra dell'asparago che si svolge nel mese di maggio."}
{"id": "1777845", "revid": "547992", "url": "https://it.wikipedia.org/wiki?curid=1777845", "title": "Campo di concentramento Arbeitsdorf", "text": "Il campo di concentramento Arbeitsdorf \u00e8 stato un campo di concentramento della Germania nazista adibito a campo di lavoro situato nei pressi di Fallersleben, una frazione di Wolfsburg.\nFu aperto l'8 aprile del 1942 e rest\u00f2 in funzione solo pochi mesi poich\u00e9 fu chiuso l'11 ottobre dello stesso anno. La sua istituzione era funzionale alla fabbricazione di autovetture popolari, le future Volkswagen.\nQuesto campo di concentramento, eufemisticamente chiamato \"Arbeitsdorf\", ovvero \"villaggio del lavoro\", rappresentava un prototipo per la collaborazione fra l'organizzazione amministrativa della SS (\"SS-Wirtschafts- und Verwaltungshauptamt WVHA\") e l'industria bellica, fu infatti il modello per numerosi campi di concentramento istituiti dal 1943 per la produzione bellica.\nCostruzione di auto.\nGi\u00e0 nel 1936 il costruttore tedesco Ferdinand Porsche aveva disegnato un prototipo di utilitaria sottoponendo il progetto ad Adolf Hitler. Il capo supremo del Reich apprezz\u00f2 la proposta ordinando la fabbricazione di un'automobile popolare a basso costo che avrebbe avuto il nome di KDF-Wagen (KDF \u00e8 l'acronimo del motto \"Kraft durch Freude\", ovvero \"Forza attraverso la gioia\").\nCon l'approvazione del F\u00fchrer e la collaborazione economica di Albert Speer venne avviata un'apposita industria nel sobborgo di Fallersleben, situato a nord-est di Braunschweig e a breve distanza da Wolfsburg (). Con l'approssimarsi della seconda guerra mondiale, tuttavia, la produzione della fabbrica fu diretta quasi esclusivamente alla costruzione di mezzi ad uso militare.\nNel 1942 Porsche e Speer avviarono un progetto che prevedeva l'uso di internati dei campo di concentramento per una produzione a basso costo e su larga scala dei veicoli per uso privato. Fu cos\u00ec che nell'aprile 1942 venne aperto il nuovo campo di lavoro Arbeitsdorf, verso il quale vennero trasferiti ottocento detenuti dal campo di Neuengamme. I comandi dei campi di Neuengamme e Arbeitsdorf furono unificati nella persona di Martin Gottfried Weiss, all'epoca comandante di Neuengamme.\nAd un paio di settimane dall'apertura, vennero trasferite altre unit\u00e0 dal campo di concentramento di Sachsenhausen, mentre a giugno altri reclusi vi furono trasferiti dal campo di concentramento di Buchenwald. A met\u00e0 luglio il comando del campo fu assunto da Wilhelm Schitli, che prima ricopriva la carica di \"Schutzhaft\" presso il comando del campo di Neuengamme.\nChiusura del campo.\nL'11 ottobre 1942, sei mesi dopo la sua apertura, il campo di lavoro sospese la produzione di veicoli e fu chiuso. Furono almeno sei i prigionieri che morirono ad Arbeitsdorf durante l'esistenza del campo. La loro morte \u00e8 stata indicata dalle autorit\u00e0 naziste ufficialmente come dovuta a suicidio o a malattia o comunque altra causa accidentale. Secondo altre stime le vittime di questo campo di concentramento sarebbero state invece un minimo di seicento.\nMemorial.\nIl museo Stadtschloss di Wolfsburg raccoglie materiale documentario sulle vittime del nazismo in rapporto alle condizione di lavoro in schiavit\u00f9 cui gli internati erano sottoposti. Il museo ha sede in Schlossstra\u00dfe 8.\nBibliografia.\nIn lingua tedesca:"}
{"id": "1777851", "revid": "152416", "url": "https://it.wikipedia.org/wiki?curid=1777851", "title": "Acquario di Valencia", "text": ""}
{"id": "1777860", "revid": "1442080", "url": "https://it.wikipedia.org/wiki?curid=1777860", "title": "Aethia psittacula", "text": "L'alca minore pappagallo (\"Aethia psittacula\", Pallas 1769) \u00e8 un uccello marino della famiglia degli alcidi.\nSistematica.\n\"Aethia psittacula\" non ha sottospecie, \u00e8 monotipico.\nDistribuzione e habitat.\nQuesto uccello vive nel Pacifico: Russia, Giappone, Alaska, Canada e Stati Uniti nordoccidentali. Raramente si spinge pi\u00f9 a sud fino al Messico."}
{"id": "1777861", "revid": "17654", "url": "https://it.wikipedia.org/wiki?curid=1777861", "title": "Stazione di Misterbianco FCE", "text": ""}
{"id": "1777863", "revid": "1522738", "url": "https://it.wikipedia.org/wiki?curid=1777863", "title": "Ciclamipoli", "text": ""}
{"id": "1777864", "revid": "466539", "url": "https://it.wikipedia.org/wiki?curid=1777864", "title": "Governo ombra del Partito Comunista Italiano del 1989-1992", "text": "Il governo ombra del Partito Comunista Italiano (PCI) fu ideato e creato da Achille Occhetto (segretario del partito) nel 1989, su modello dello \"shadow cabinet\" britannico e dur\u00f2 fino al 1992. Scopo primario era rilanciare il PCI come valida alternativa di governo. Fu \"ombra\" dei governi Andreotti VI e VII.\nStoria.\nNel 1988 Occhetto divent\u00f2 segretario del PCI e gi\u00e0 in quell'anno cominci\u00f2 a parlare di un \u00abgoverno ombra dell'opposizione\u00bb. Nel febbraio dell'anno successivo annunci\u00f2 che avrebbe proposto la creazione del governo ombra al successivo congresso del partito (il XVIII, tenutosi a Roma dal 18 al 22 marzo 1989). Alcuni nomi cominciarono a circolare gi\u00e0 in marzo. Altri nomi poi rivelatisi definitivi, come quello di Giorgio Napolitano (successivamente Presidente della Repubblica) emersero il 12 luglio. Il governo ombra fu presentato ufficialmente al Senato il 19 luglio, ma la lista completa dei suoi membri (vedi sotto) era trapelata gi\u00e0 il giorno precedente.\nIl 22 luglio 1989 il governo ombra si riun\u00ec per la prima volta, a Palazzo Madama, discutendo, tra le altre cose, della \"emergenza alghe\" nel Mare Adriatico. Lo stesso giorno entr\u00f2 in carica il Governo Andreotti VI, in seguito alla crisi del Governo De Mita.\nSuccessivamente la composizione sub\u00ec alcuni aggiustamenti, come l'ingresso di Giulio Carlo Argan ai beni culturali.\nNel 1991 il PCI si sciolse dando vita al Partito Democratico della Sinistra (PDS). Il governo ombra del PDS fu accantonato il 19 giugno 1992, poco dopo le elezioni politiche del 5 aprile 1992. Il PDS scelse cos\u00ec di affidare tutto a dei semplici portavoce tematici.\nComposizione.\nDel governo ombra facevano parte 23 persone. Non tutti appartenevano al PCI: alcuni, come Stefano Rodot\u00e0, Vincenzo Visco e Ada Becchi, provenivano dalla Sinistra Indipendente."}
{"id": "1777865", "revid": "287204", "url": "https://it.wikipedia.org/wiki?curid=1777865", "title": "Aethia cristatella", "text": "L'alca minore crestata (Aethia cristatella, Pallas 1769) \u00e8 un uccello marino della famiglia degli alcidi.\nSistematica.\n\"Aethia cristatella\" non ha sottospecie, \u00e8 monotipico.\nDistribuzione e habitat.\nQuesto uccello vive nel Pacifico, sulle coste di Russia, Giappone, Alaska, Canada, Stati Uniti e Messico.\nCuriosit\u00e0.\nL'Aethia cristatella costituisce il primo esemplare di uccello in cui \u00e8 stata riscontrata la produzione di feromoni. Fino al 2003 infatti si pensava che gli uccelli non sfruttassero la comunicazione feromonale, fin quando non si \u00e8 scoperto che l'Aethia cristatella \u00e8 in grado di sintetizzare un feromone con un odore molto simile a quello del mandarino, talvolta percettibile anche dall'uomo."}
{"id": "1777870", "revid": "1442080", "url": "https://it.wikipedia.org/wiki?curid=1777870", "title": "Aethia pygmaea", "text": "L'alca minore dalle redini (Aethia pygmaea, Gmelin 1789) \u00e8 un uccello marino della famiglia degli alcidi.\nSistematica.\n\"Aethia pygmaea\" ha due sottospecie:\nDistribuzione e habitat.\nQuesto uccello vive nel Pacifico: Russia, Giappone e Alaska. Di rado la si osserva anche in Corea."}
{"id": "1777876", "revid": "54354", "url": "https://it.wikipedia.org/wiki?curid=1777876", "title": "Valico di Pietraspada", "text": ""}
{"id": "1777878", "revid": "610351", "url": "https://it.wikipedia.org/wiki?curid=1777878", "title": "Aethia pusilla", "text": "L'alca minima (\"Aethia pusilla\", Pallas 1811) \u00e8 un uccello marino della famiglia degli alcidi.\nSistematica.\n\"Aethia pusilla\" non ha sottospecie, \u00e8 monotipico.\nDistribuzione e habitat.\nQuesto uccello vive soprattutto nel Pacifico: Russia, Giappone, Alaska, Stati Uniti occidentali (California), Canada occidentale (Columbia Britannica) ma anche settentrionale (Territori del Nord-Ovest e Nunavut)."}
{"id": "1777879", "revid": "53508", "url": "https://it.wikipedia.org/wiki?curid=1777879", "title": "Cronologia dell'evoluzione dei mammiferi", "text": "Sequenza dei momenti pi\u00f9 importanti nella cronologia dell'evoluzione dei mammiferi"}
{"id": "1777880", "revid": "3115", "url": "https://it.wikipedia.org/wiki?curid=1777880", "title": "Akha", "text": "Gli akha, chiamati anche ko o iko, sono un gruppo etnico dell'Indocina settentrionale proveniente dalla Cina (Yunnan) e dal Tibet. La maggioranza degli akha vive in piccoli villaggi di montagna in Cina, in Laos (dove fanno parte del gruppo dei lao sung), in Myanmar e nel nord della Thailandia (dove rappresentano una delle sei pi\u00f9 popolose etnie di montagna). Una comunit\u00e0 minore si trova nel Vietnam settentrionale.\nStoria.\nSi ipotizza che assieme alle etnie dei lisu e dei lahu appartenessero un tempo alle trib\u00f9 dei cacciatori lolo che nel XVII secolo controllavano le pianure di Paoshan e Teinchung nello Yunnan, fino all'invasione del 1644 delle armate cinesi della dinastia Ming. La migrazione degli akha dalla Cina cominci\u00f2 circa due secoli fa, quando fuggirono dai conflitti che erano in corso nello Yunnan settentrionale cercando terre coltivabili verso sud. In Thailandia arrivarono agli inizi del XX secolo e l'immigrazione \u00e8 tuttora in corso. Migliaia di akha che vivevano in territorio shan, lasciarono i loro campi e si trasferirono in Thailandia del nord a seguito delle devastazioni operate a partire dal 1949 da nazionalisti cinesi del Kuomintang fuggiti dopo la sconfitta nella guerra civile cinese.\nDistribuzione.\nLa popolazione totale era di 568.000 individui secondo stime del 2007, suddivise nei seguenti paesi:\nCultura e stile di vita.\nGeneralmente gli akha vivono in palafitte o in case di bamb\u00f9 erette su basse piattaforme di legno in zone collinose o montane comprese tra i 600 ed i 1000 m s.l.m. L'ubicazione del villaggio, che di solito si compone di 40 o 50 abitazioni, viene scelta dallo sciamano in una zona deforestata con l'esecuzioni di riti religiosi. All'interno delle abitazioni un lato \u00e8 per le donne e l'altro lato, occupato dai maschi, \u00e8 usato come area pubblica. La vita quotidiana comprende abitudini e comportamenti particolari mutuati dalle superstizioni legate al culto degli spiriti, come l'infanticidio di gemelli o handicappati.\nLa societ\u00e0 \u00e8 di tipo patriarcale e gli uomini esercitano la supremazia. Il capovillaggio \u00e8 esperto in cerimonie religiose e tribali ed \u00e8 responsabile per le fonti d'acqua, il cimitero, la casa degli spiriti ecc. Tra i suoi compiti vi \u00e8 anche quello di pacificare le liti. Vi \u00e8 anche un ragazzo responsabile per i giovani del villaggio, per i quali organizza attivit\u00e0 varie compresa l'accoglienza dei visitatori della comunit\u00e0.\nQuando gli akha si sposano vanno a vivere in una piccola capanna vicina all'abitazione dei genitori del marito, dove possono trasferirsi quando muore uno dei genitori. La nascita viene festeggiata con una cerimonia propiziatoria in cui si offrono sacrifici di due polli agli spiriti. Altri riti legati all'animismo vengono celebrati durante i funerali per garantirsi la benevolenza dello spirito del parente deceduto, che viene messo in una bara finemente intagliata e sepolto dopo due giorni di cerimonie.\nNella tradizione tribale, le donne akha vestono vecchi abiti neri molto vistosi con decorazioni multicolore che intessono nei telai del villaggio. Particolarmente originali sono i copricapi, adornati da cerchi in bamb\u00f9, perline colorate e da antiche monete d'argento (da ritagli di alluminio per le meno abbienti). Alcune delle donne vanno nei mercati dei villaggi lao con la giacca sbottonata ed il seno in vista. Gli uomini vestono normali pantaloni e camicie vecchie e rotte. La comunit\u00e0 akha della citt\u00e0 di Jinghong \u00e8 perfettamente integrata con il resto delle etnie cittadine. Oltre a vestirsi di normali e ben curati abiti in stile occidentale, i suoi membri vivono in normali appartamenti ed alcuni sono anche proprietari di eleganti locali.\nLingua.\nParlano l'akha, una lingua della famiglia tibeto birmana, molto simile a quelle dei lisu e dei lahu. Gli akha non hanno un proprio alfabeto e si tramandano la storia ed i costumi con la tradizione orale, chiamata \"akhasang\".\nReligione.\nGli akha danno particolare importanza alla genealogia ed al culto degli antenati, la storia della famiglia a cui si appartiene viene tramandata e studiata sin da bambini. Professano l'Animismo, credono in un mondo pieno di spiriti buoni e cattivi che hanno il potere di intervenire sulla vita dell'uomo. Gli spiriti protettori sono quelli del villaggio e della casa, quelli da temere sono quelli della foresta e della montagna. Ai due ingressi del villaggio viene posto un cancello sacro in bamb\u00f9 in onore degli spiriti protettori della comunit\u00e0. Una piccola parte della comunit\u00e0 si \u00e8 convertita al Cristianesimo ed al Buddhismo.\nEconomia.\nGli akha usano spesso una forma distruttiva di bonifica del terreno chiamata debbio, che pu\u00f2 portare all'eliminazione degli alberi pi\u00f9 antichi, di specie di animali native e all'impoverimento del suolo. Sono contadini esperti e si concentrano sulle coltivazioni di riso, mais, soia e cotone, che vengono piantati a rotazione stagionale. Coltivano anche altri vegetali ed hanno una lunga tradizione nella coltivazione del papavero da oppio, di cui una parte degli abitanti del villaggio sono consumatori. In Thailandia tale tradizione \u00e8 stata sradicata dal governo centrale.\nSono anche cacciatori efficienti, le cui prede talvolta includono specie in via di estinzione, e sono esperti nella raccolta di frutta e bacche selvatiche nella foresta. Allevano soprattutto maiali e polli, pi\u00f9 raramente mucche e bufali. Questi animali sono considerati un lusso e vengono consumati solo in occasioni e celebrazioni speciali.\nDiritti umani ed altri problemi.\nL'etnia ha affrontato molti problemi riguardanti i diritti umani e la giustizia, particolarmente in paesi nazionalisti come Cina e Thailandia, in quanto le zone collinari in cui abitano sono adatte alla produzione di legname. Un altro motivo di controversia \u00e8 la pratica del debbio che usano in agricoltura danneggiando le foreste nazionali e l'ecosistema nativo.\nMolti bambini vengono venduti dalle famiglie ed introdotti nel giro della prostituzione infantile o mandati a lavorare nelle citt\u00e0, tali fenomeni stanno contribuendo all'erosione della cultura tribale. I portavoce di molti villaggi akha in Thailandia denunciano tra l'altro il trattamento iniquo da parte del governo: la copertura medica viene loro rifiutata cos\u00ec come la concessione della cittadinanza thailandese. Molti membri dei villaggi risultano immigrati clandestini."}
{"id": "1777881", "revid": "123890032", "url": "https://it.wikipedia.org/wiki?curid=1777881", "title": "Cronologia dell'evoluzione dei primati", "text": "Sequenza dei momenti pi\u00f9 importanti nella cronologia dell'evoluzione dei primati."}
{"id": "1777882", "revid": "767487", "url": "https://it.wikipedia.org/wiki?curid=1777882", "title": "Cerorhinca monocerata", "text": "L'alca minore rinoceronte (Cerorhinca monocerata, Pallas 1811) \u00e8 un uccello marino della famiglia degli alcidi.\nSistematica.\n\"Cerorhinca monocerata\" non ha sottospecie, \u00e8 monotipico.\nSi conoscono tre specie preistoriche appartenenti a questo genere da cui si sarebbe evoluta o con le quali era in stretta relazione l'alca minore rinoceronte:\nDistribuzione e habitat.\nQuesto uccello vive nel Pacifico: dalla Russia alla Cina sulle coste asiatiche, compreso il Giappone, e dall'Alaska al Messico su quelle nordamericane."}
{"id": "1777884", "revid": "201167", "url": "https://it.wikipedia.org/wiki?curid=1777884", "title": "Cronologia dell'evoluzione umana", "text": "Sequenza dei momenti pi\u00f9 importanti nella cronologia dell'evoluzione umana."}
{"id": "1777885", "revid": "201167", "url": "https://it.wikipedia.org/wiki?curid=1777885", "title": "Cronologia della preistoria", "text": "Di seguito vengono riportati in ordine cronologico i principali avvenimenti del periodo preistorico, divisi per periodi."}
{"id": "1777886", "revid": "484362", "url": "https://it.wikipedia.org/wiki?curid=1777886", "title": "Cronologia della protostoria", "text": "Di seguito sono riportati i principali avvenimenti della protostoria in ordine cronologico."}
{"id": "1777887", "revid": "530069", "url": "https://it.wikipedia.org/wiki?curid=1777887", "title": "Fratercula corniculata", "text": "Il pulcinella o fratercula dal corno (Fratercula corniculata, Naumann 1821) \u00e8 un uccello marino della famiglia degli alcidi.\nSistematica.\n\"Fratercula corniculata\" non ha sottospecie, \u00e8 monotipico.\nDistribuzione e habitat.\nQuesto uccello vive nel Pacifico e nel Mar Glaciale Artico: Russia e Giappone in Asia, e Alaska, Canada e Stati Uniti (fino alla California) in Nord America."}
{"id": "1777888", "revid": "253269", "url": "https://it.wikipedia.org/wiki?curid=1777888", "title": "Lee J. Cobb", "text": " Celebre caratterista \u00e8 stato attivo a Broadway negli anni giovanili per poi passare a importanti interpretazioni sia sul grande che sul piccolo schermo in et\u00e0 matura.\nBiografia e carriera.\nNato da una famiglia ebraica, scopr\u00ec giovanissimo la sua passione per il teatro e si un\u00ec al Group Theatre nel 1935. Il successo sulle scene arriv\u00f2 nel 1949, quando interpret\u00f2 Willy Lohman nel dramma di Arthur Miller \"Morte di un commesso viaggiatore\" per la regia di Elia Kazan; questa \u00e8 considerata la sua pi\u00f9 grande interpretazione teatrale, che riprese nella versione televisiva del 1966 per la CBS. \nNel 1953, durante la campagna anti-comunista del senatore McCarthy, Cobb fu messo nella \"lista nera\" per il suo coinvolgimento in campagne umanitarie sospettate di spionaggio per l'Unione Sovietica, e costretto, suo malgrado, a fare il nome di almeno 20 persone dello spettacolo americane, additandole come membri del Partito Comunista. In seguito a questa testimonianza rimase lontano dalle scene per circa un anno. Ripresa la carriera, Cobb partecip\u00f2 a molti spettacoli di Broadway e a film di successo: dall'ormai leggendario \"Fronte del porto\" (1954), sempre di Kazan, a western quali \"Io sono la legge\" (1971). Attore eclettico, lo si ritrova tra i 12 protagonisti de \"La parola ai giurati\" (1957), in film di denuncia sociale come \"Il giorno della civetta\" (1968) di Damiani, e nel ruolo del detective Kinderman ne \"L'esorcista\" (1973) di William Friedkin, una delle sue interpretazioni pi\u00f9 celebri. Nel 1975 prese parte ai due film della saga di Mark Terzi \"Mark il poliziotto\" e \"Mark il poliziotto spara per primo\"\nVita privata.\nSposatosi con Helen Beverly nel 1940, si rispos\u00f2 nel 1957 con Mary Hirsch. Mor\u00ec a 64 anni, per un infarto, a Woodland Hills in California ed \u00e8 sepolto al Mount Sinai Memorial Park Cemetery di Los Angeles. \nRiconoscimenti.\nPremio Oscar:"}
{"id": "1777890", "revid": "767487", "url": "https://it.wikipedia.org/wiki?curid=1777890", "title": "Taishi Ci", "text": "Vissuto nel periodo dei Tre Regni, fu al servizio di molti signori della guerra tra cui Sun Ce e Sun Quan.\nInizio Carriera.\nTaishi Ci secondo le fonti e i romanzi che trattano la sua figura, era considerato un diligente studioso.\nComincia la sua carriera come \"ufficiale minore\" nella contea di Donglai ove si fa strada, guadagnando il rispetto e l'ammirazione del Governatore di Bei Hai Kong Rong che provvede alla madre d'egli, rimasta vedova, con donativi in oro e cibo.\nQuando Bei Hai verr\u00e0 assediata dai restanti ribelli noti come Turbanti Gialli, su invito della propria madre, organizza un piccolo esercito nel tentativo di salvare Kong Rong, che venuto a conoscenza dell'intento, per non arrischiare la vita del suo protetto, chieder\u00e0 rinforzi a Liu Bei che tuttavia non riuscir\u00e0 a liberare la citt\u00e0. Taishi Ci, accampato a qualche miglio dal campo si allena con i sergenti al tiro con l'arco, quando nota un punto debole nello schieramento nemico e decide di caricare senza attendere l'aiuto dei propri alleati, ottenendo l'agognata vittoria. Per questo servigio viene dunque ricompensato largamente da Kong Rong.\nAlla corte di Liu Yong.\nZiyi fa il proprio ritorno alle terre del sud ove entra al servizio di Liu Yong, Sun Ce nel frattempo stava occupando molti territori ed aveva puntato i propri occhi sulle citt\u00e0 possedute dal suo nuovo signore. Un giorno scorge Sun Ce a pregare su di un altare presso una collina e si muove per arrestarlo, i due si sfidano in un acceso duello in cui nessuno dei due riesce ad avere la meglio, lo scontro si interrompe tuttavia con l'arrivo degli ufficiali nemici che lo obbligano alla ritirata che diviene determinante affinch\u00e9 Liu Yong decida di dichiarare guerra. Questo evento narrato nel Romanzo dei Tre Regni, rappresenta uno dei pochissimi duelli personali realmente accaduti e documentati presenti nel famoso testo di Luo Guanzhong.\nTaishi Ci abbandona presto il servizio di Liu Yong a causa del continuo rifiuto del signore nell'adozione delle strategie consigliate e nella perdita di diverse citt\u00e0 per mano della famiglia Sun, quindi prende le truppe rimaste sotto il suo comando e si dirige a Danyang ove si proclama Governatore.\nNella famiglia Sun.\nSun Ce attacca la citt\u00e0 e lo cattura, ma non perde tempo nell'assumerlo nei suoi ranghi con un alto incarico militare, impressionato dalla sua saggezza e dalle sue abilit\u00e0. Sar\u00e0 nominato Comandante dell'Esercito Imperiale.\nDopo l'assassinio di Sun Ce, avvenuto nel \"200 d.C.\", continuer\u00e0 a servire il fratello minore Sun Quan ove ricever\u00e0 la supervisione di tutti gli affari del sud dello stato di Wu. Ziyi muore per cause naturali nell'undicesimo anno della Restaurazione della Tranquillit\u00e0 (\"206\") prima della battaglia di He Fei ove, erroneamente riportato nel Romanzo dei Tre Regni, incontra la morte per mano del generale Zhang Liao."}
{"id": "1777894", "revid": "530069", "url": "https://it.wikipedia.org/wiki?curid=1777894", "title": "Fratercula cirrhata", "text": "Il pulcinella o fratercula dai ciuffi (Fratercula cirrhata, Pallas 1769) \u00e8 un uccello marino della famiglia degli alcidi.\nSistematica.\n\"Fratercula cirrhata\" non ha sottospecie, \u00e8 monotipico.\nDistribuzione e habitat.\nQuesto uccello vive nel Pacifico: Russia e Giappone in Asia, e Alaska, Canada e Stati Uniti (fino alla California) in Nord America. Qualche esemplare \u00e8 stato avvistato anche nell'Europa settentrionale (Svezia e Russia)."}
{"id": "1777897", "revid": "729019", "url": "https://it.wikipedia.org/wiki?curid=1777897", "title": "Stazione di Trino Vercellese", "text": "La stazione di Trino \u00e8 una stazione ferroviaria posta sulla linea Chivasso-Alessandria, posta a servizio del comune di Trino.\nL'impianto \u00e8 gestito da RFI ed \u00e8 dotato di tre binari.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con la Regione Piemonte.\nServizi.\nLa stazione, che RFI classifica nella categoria \"Silver\", dispone dei seguenti servizi:\nInterscambi.\nIn prossimit\u00e0 della stazione, fra il 1878 e il 1949, era ubicato il capolinea meridionale della tranvia Vercelli-Trino."}
{"id": "1777898", "revid": "287204", "url": "https://it.wikipedia.org/wiki?curid=1777898", "title": "Hannes Alfven", "text": ""}
{"id": "1777900", "revid": "17654", "url": "https://it.wikipedia.org/wiki?curid=1777900", "title": "Pulcinella dai ciuffi", "text": ""}
{"id": "1777902", "revid": "1745361", "url": "https://it.wikipedia.org/wiki?curid=1777902", "title": "Carope", "text": "Nella mitologia greca, Carope o Caropo era il nome di uno dei re della Tracia\nNella mitologia.\nCarope, un umile abitante della Tracia, venne a sapere dei complotti che Licurgo tramava, contro il divino Dionisio, il dio del vino. Avvertita la divinit\u00e0 ebbe come ricompensa il trono del regno e divenne anche sacerdote del culto dionisiaco.\nDiscendenza.\nEbbe un figlio chiamato Eagro, che a sua volta fu padre del famoso Orfeo."}
{"id": "1777904", "revid": "1745361", "url": "https://it.wikipedia.org/wiki?curid=1777904", "title": "Carnabone", "text": "Nella mitologia greca, Carnabone era il nome di uno dei re dei Geti.\nIl mito.\nAi tempi del mito vi era un servitore di Demetra, la dea dell'agricoltura che aveva il compito di far conoscere al mondo intero cosa fosse il grano, il carro che lo trasportava era trainato da due draghi: il suo nome era Trittolemo. Arrivato nei luoghi dove Carnabone viveva egli lo accolse con ospitalit\u00e0, ma in seguito attacco il messaggero e uccise uno dei due draghi.\nAppena Demetra venne a sapere del misfatto accorse salvando il suo aiutante e portando Carnabone negli astri. Lo tramut\u00f2 proprio nell'intento di uccidere un drago.\nVoci correlate.\n "}
{"id": "1777905", "revid": "599013", "url": "https://it.wikipedia.org/wiki?curid=1777905", "title": "Caucone", "text": ""}
{"id": "1777908", "revid": "1745361", "url": "https://it.wikipedia.org/wiki?curid=1777908", "title": "Cauno", "text": "Nella mitologia greca, Cauno () era il fratello gemello di Bibli (Byblis o Biblide) e figlio di Mileto.\nMito.\nVi sono diversi racconti che lo legano a Bibli, non \u00e8 chiaro se fosse lei a essere innamorata di lui o il contrario: in ogni caso Cauno decise di esiliarsi per allontanarsi da questo amore proibito. Nei suoi viaggi nella Caria fonda una citt\u00e0 e la chiama con il suo nome. Si sposa con Pronoe, una ninfa, e da lei ha un figlio, tale Egialo.\nPareri secondari.\nSecondo pareri di altri autori fu suo figlio a fondare la citt\u00e0 di Cauno in onore del padre."}
{"id": "1777909", "revid": "47767", "url": "https://it.wikipedia.org/wiki?curid=1777909", "title": "Bibli", "text": ""}
{"id": "1777919", "revid": "228587", "url": "https://it.wikipedia.org/wiki?curid=1777919", "title": "Crossroads Guitar Festival", "text": "Il Crossroads Guitar Festival \u00e8 una manifestazione musicale, a fini benefici, organizzata dal chitarrista inglese Eric Clapton. Il genere musicale prevalente \u00e8 il Blues, ma nel festival trovano anche spazio anche il folk, il jazz ed il rock.\nEdizione 2004.\nIl concerto si \u00e8 tenuto nel Cotton Bowl Stadium di Dallas, Texas, dal 4 al 6 giugno. Nello stesso anno fu pubblicato un doppio dvd dell'evento contenente 250 minuti di riprese.\nPerformers.\nAlcuni artisti come Jeff Beck, Pat Metheny, Neal Schon, e gli Styx non sono stati inclusi nel dvd. Altri previsti in scaletta hanno invece declinato l'invito, ad esempio Steve Lukather e Brian May.\nDVD tracklist.\nDisco 1.\n1. \"Cocaine\" (Eric Clapton)\n2. \"Love In Vain Blues\" (Robert Lockwood Jr.)\n3. \"Killing Floor\" (Eric Clapton, Robert Cray, Hubert Sumlin &amp; Jimmie Vaughan)\n4. \"Sweet Home Chicago\" (Eric Clapton, Robert Cray, Buddy Guy, Hubert Sumlin &amp; Jimmie Vaughan)\n5. \"Six Strings Down\" (Eric Clapton, Robert Cray, Robert Randolph &amp; Jimmie Vaughan)\n6. \"Rock Me Baby\" (Eric Clapton, Buddy Guy, B. B. King &amp; Jimmie Vaughan)\n7. \"I Am a Man of Constant Sorrow\" (Dan Tyminski with Ron Block)\n8. \"Road to Nash Vegas\" (Dan Tyminski with Ron Block)\n9. \"Copperline\" (James Taylor with Jerry Douglas)\n10. \"Steamroller\" (James Taylor with Joe Walsh)\n11. \"Oklahoma Borderline\" (Vince Gill with Jerry Douglas)\n12. \"What the Cowgirls Do\" (Vince Gill with Jerry Douglas)\n13. \"After Midnight\" (J. J. Cale with Eric Clapton)\n14. \"Call Me the Breeze\" (J. J. Cale with Eric Clapton)\n15. \"The March\" (Robert Randolph &amp; The Family Band)\n16. \"Green Light Girl\" (Doyle Bramhall II)\n17. \"Jingo\" (Carlos Santana with Eric Clapton)\n18. \"City Love\" (John Mayer)\nDisco 2.\n1. \"Rag Bihag\" (Vishwa Mohan Bhatt)\n2. \"Tones for Elvin Jones\" (John McLaughlin)\n3. \"Josie\" (Larry Carlton)\n4. \"Going Down Slow\" (David \"Honeyboy\" Edwards)\n5. \"If I Had Possession Over Judgement Day\" (Eric Clapton)\n6. \"Time Makes Two\" (Robert Cray)\n7. \"Give Me Up Again\" (Jonny Lang)\n8. \"Neighborhood\" (David Hidalgo)\n9. \"I'm the Hell Outta Here\" (Steve Vai)\n10. \"Desert Rose\" (Eric Johnson)\n11. \"Funk 49\" (Joe Walsh)\n12. \"Rocky Mountain Way\" (Joe Walsh)\n13. \"I Shot the Sheriff\" (Eric Clapton)\n14. \"Have You Ever Loved a Woman (Blues in C)\" (Eric Clapton)\n15. \"La Grange\" (ZZ Top)\n16. \"Tush\" (ZZ Top)\n\"Layla\" \u00e8 inclusa come \"ghost track\":\naccedendo agli \"Extra\" del 2\u00ba disco e premendo il tasto sinistro del mouse in modo che nulla sia selezionato e poi premendo il tasto \"Invio\" apparir\u00e0 la traccia nascosta.\nEdizione 2007.\nIl concerto del 2007 fu tenuto al Toyota Park di Bridgeview, Illinois il 28 luglio. I 28.000 biglietti disponibili andarono esauriti in soli 22 minuti. Il dvd del concerto \u00e8 stato pubblicato il 20 novembre dello stesso anno.\nPerformers.\n^ - Artisti che si sono esibiti anche nell'edizione del 2004.\nDVD tracklist.\nDisco 1.\n1. Introduzione \u2013 Bill Murray\n2. Uberesso \u2013 Sonny Landreth\n3. Hell At Home \u2013 Sonny Landreth with Eric Clapton\n4. Maharina \u2013 John McLaughlin\n5. Rosie \u2013 Doyle Bramhall II\n6. Outside Woman Blues \u2013 Doyle Bramhall II\n7. Little By Little \u2013 Susan Tedeschi with The Derek Trucks Band\n8. Anyday \u2013 The Derek Trucks Band\n9. Highway 61 Revisited - Johnny Winter with The Derek Trucks Band\n10. Nobodysoul \u2013 Robert Randolph &amp; The Family Band\n11. Poor Johnny \u2013 The Robert Cray Band\n12. Dirty Work At The Crossroads \u2013 Jimmie Vaughan with The Robert Cray Band\n13. Sitting On Top Of The World - Hubert Sumlin with The Robert Cray Band &amp; Jimmie Vaughan\n14. Paying The Cost To Be The Boss \u2013 B.B. King with The Robert Cray Band with Jimmie Vaughan &amp; Hubert Sumlin\n15. Rock Me Baby - B.B. King with The Robert Cray Band with Jimmie Vaughan &amp; Hubert Sumlin\n16. Sweet Thing \u2013 Vince Gill\n17. Country Boy \u2013 Albert Lee with Vince Gill\n18. If It Makes You Happy - Sheryl Crow with Vince Gill &amp; Albert Lee\n19. Tulsa Time - Sheryl Crow with Eric Clapton, Vince Gill &amp; Albert Lee\n20. Blue Eyes Crying In The Rain - Willie Nelson with Vince Gill &amp; Albert Lee\n21. On the Road Again - Willie Nelson with Sheryl Crow, Vince Gill &amp; Albert Lee\nDisco 2.\n1. Belief \u2013 John Mayer\n2. Gravity \u2013 John Mayer\n3. Don't Worry Baby \u2013 Los Lobos\n4. Mas y Mas \u2013 Los Lobos\n5. Cause We've Ended As Lovers \u2013 Jeff Beck\n6. Big Block \u2013 Jeff Beck\n7. Tell the Truth \u2013 Eric Clapton\n8. Little Queen of Spades \u2013 Eric Clapton\n9. Isn't It A Pity \u2013 Eric Clapton\n10. Who Do You Love \u2013 Robbie Robertson with Eric Clapton\n11. Presence Of The Lord \u2013 Steve Winwood and Eric Clapton\n12. Can't Find My Way Home \u2013 Steve Winwood and Eric Clapton\n13. Had To Cry Today \u2013 Steve Winwood and Eric Clapton\n14. Dear Mr. Fantasy \u2013 Steve Winwood\n15. Crossroads \u2013 Eric Clapton and Steve Winwood\n16. Mary Had A Little Lamb \u2013 Buddy Guy\n17. Damn Right I've Got The Blues \u2013 Buddy Guy\n18. Sweet Home Chicago\u00a0\u2013 Buddy Guy with Eric Clapton, Robert Cray, John Mayer, Hubert Sumlin, Jimmie Vaughan &amp; Johnny Winter\nEdizione 2010.\nIl Crossroads festival del 2010 fu tenuto al Toyota Park di Chicago il 26 giugno 2010.\nPerformers.\n^ - Artisti che si sono esibiti anche nell'edizione del 2004. * - Artisti che si sono esibiti anche nell'edizione del 2007.\nDVD tracklist.\nDisco 1.\n1. Introduction (Bill Murray with Eric Clapton)\n2. Promise Land (Sonny Landreth with Eric Clapton)\n3. Z Rider (Sonny Landreth)\n4. Traveling Shoes (Robert Randolph and the Family Band)\n5. Going Down (Joe Bonamassa &amp; Pino Daniele with Robert Randolph)\n6. Robert Cray Introduction (Bill Murray)\n7. Killing Floor (Robert Cray, Jimmie Vaughan &amp; Hubert Sumlin)\n8. Six Stings Down (Jimmie Vaughan, Robert Cray &amp; Hubert Sumlin)\n9. ZZ Top Introduction (Bill Murray)\n10. Waiting For the Bus (ZZ Top)\n11. Jesus Just Left Chicago (ZZ Top)\n12. Gypsy Blood (Doyle Bramhall II)\n13. In My Time Of Dying (Doyle Bramhall II)\n14. Bright Lights (Gary Clark Jr)\n15. Long Road Home (Sheryl Crow with Derek Trucks, Susan Tedeschi, Doyle Bramhall II &amp; Gary Clark Jr)\n16. Our Love Is Fading (Sheryl Crow with Eric Clapton, Doyle Bramhall II &amp; Gary Clark Jr)\n17. Blackwaterside (Bert Jansch)\n18. Mississippi Blues (Stefan Grossman with Keb Mo)\n19. Roll \u2018N' Tumble (Stefan Grossman with Keb Mo)\n20. Vince Gill Introduction (Bill Murray)\n21. One More Last Chance (Vince Gill, Keb Mo, James Burton, Earl Klugh, Albert Lee)\n22. Mystery Train (Vince Gill, James Burton, Albert Lee, Keb Mo, Earl Klugh)\n23. Lay Down Sally (Vince Gill, Keb Mo, Albert Lee, James Burton, Earl Klugh &amp; Sheryl Crow)\n24. Angelina (Earl Klugh)\n25. Vonetta (Earl Klugh)\n26. John Mayer Introduction (Bill Murray)\n27. Who Did You Think I Was (John Mayer Trio)\n28. Ain't No Sunshine (John Mayer Trio)\nDisco 2.\n1. Derek Trucks Introduction (Bill Murray)\n2. Midnight In Harlem (Derek Trucks &amp; Susan Tedeschi Band)\n3. Comin' Home (Derek Trucks &amp; Susan Tedeschi Band featuring Warren Haynes)\n4. Soulshine (Warren Haynes)\n5. Don't Keep Me Wondering (David Hidalgo and Cesar Rojas featuring Derek Trucks)\n6. Space Captain (Derek Trucks &amp; Susan Tedeschi Band featuring Warren Haynes, David Hidalgo, Cesar Rojas, Chris Stainton)\n7. Buddy Guy with Jonny Lang &amp; Ronnie Wood Introduction (Bill Murray)\n8. Five Long Years (Buddy Guy with Jonny Lang &amp; Ronnie Wood)\n9. Miss You (Buddy Guy with Jonny Lang &amp; Ronnie Wood)\n10. Jeff Beck Introduction (Bill Murray)\n11. Hammerhead (Jeff Beck)\n12. Nessun Dorma (Jeff Beck)\n13. Eric Clapton Introduction (Bill Murray)\n14. Eric Clapton \u2013 Crossroads\n15. Citizen Cope &amp; Eric Clapton \u2013 Hands of the Saints\n16. I Shot The Sheriff (Eric Clapton)\n17. Shake Your Money Maker (Eric Clapton &amp; Jeff Beck)\n18. Had To Cry (Eric Clapton &amp; Steve Winwood)\n19. Voodoo Chile (Eric Clapton &amp; Steve Winwood)\n20. Dear Mr. Fantasy (Eric Clapton &amp; Steve Winwood)\n21. BB King Introduction (Bill Murray)\n22. Finale: The Thrill Is Gone (Eric Clapton, BB King, Robert Cray, Jimmie Vaughan and others)"}
{"id": "1777921", "revid": "767487", "url": "https://it.wikipedia.org/wiki?curid=1777921", "title": "Cambio di indirizzo", "text": "Cambio di indirizzo \u00e8 un film del 2006 scritto, diretto ed interpretato da Emmanuel Mouret. Definito da molti il \"Woody Allen francese\", il regista ha realizzato questo film ispirandosi al cinema di Fran\u00e7ois Truffaut e soprattutto di \u00c9ric Rohmer, dando vita a diverse scenette surreali condite da dialoghi che ricordano molto i film di Allen.\n\u00c8 stato presentato nella sezione Quinzaine des R\u00e9alisateurs al Festival di Cannes 2006, mentre \u00e8 uscito nella sale italiane il 24 novembre 2006.\nTrama.\nDavid arriva a Parigi con l'intento di suonare il corno in un'orchestra e di mantenersi dando ripetizioni musicali, ma il suo problema principale \u00e8 trovare una stanza in affitto; riesce nell'intento, andando a convivere con Anne, una ragazza solare ed estroversa con cui stringe un'intima amicizia. I due divengono fin dall'inizio confidenti l'uno dell'altra, raccontandosi a vicenda passioni e turbe amorose dei loro ultimi mesi. David si \u00e8 innamorato, ricambiato, di Julia, una studentessa a cui sta dando lezioni private, Anne invece incomincia a provare qualcosa per un suo cliente in cartoleria; la relazione con Julia porter\u00e0 David ed Anne a porre fine alla loro convivenza, ma scopriranno entrambi di essere indivisibili e che quella che era amicizia, si \u00e8 ormai tramutata in amore..."}
{"id": "1777924", "revid": "599013", "url": "https://it.wikipedia.org/wiki?curid=1777924", "title": "Vila Franca", "text": "In Portogallo i comuni o \"freguesias\" con il nome \"Vila Franca\" o \"Vilafranca\" sono i seguenti:"}
{"id": "1777926", "revid": "61051", "url": "https://it.wikipedia.org/wiki?curid=1777926", "title": "Fairey Aviation Ltd", "text": ""}
{"id": "1777929", "revid": "767487", "url": "https://it.wikipedia.org/wiki?curid=1777929", "title": "Ernst Stadler", "text": "Svilupp\u00f2 la propria personalit\u00e0 nell'ambito dell'espressionismo, di cui \u00e8 considerato uno dei massimi esponenti. Dal 1902 collabor\u00f2 alla rivista Der St\u00fcrmer, diretta da Ren\u00e9 Schickele.\nStudi\u00f2 germanistica, filologia romanza e linguistica comparata a Strasburgo, a Monaco e ad Oxford. Nel 1912 ottenne la cattedra di letteratura tedesca alla libera Universit\u00e0 di Bruxelles.\nUfficiale della riserva, cadde durante la prima guerra mondiale in un combattimento presso Zandvoorde. \nLa sua natura cosmopolita lo port\u00f2 ad interessarsi delle letterature straniere, in particolare di quella anglo-americana. Al primo volume di liriche \"Pr\u00e4ludien\" (Preludi, del 1904), dalle immagini delicate e dalle molli cadenze alla Hofmannsthal, Stadler pass\u00f2, con la raccolta posteriore \"Der Aufbruch\" (La riscossa, del 1914), a una scrittura pi\u00f9 salda e ad una tematica pi\u00f9 vasta, che accoglie i principali motivi espressionisti.\nFu anche traduttore delle opere di Charles P\u00e9guy e Francis Jammes e critico vivace della propria epoca."}
{"id": "1777930", "revid": "1568601", "url": "https://it.wikipedia.org/wiki?curid=1777930", "title": "Uturuncu", "text": "L'Uturuncu (6.008 m s.l.m.) \u00e8 un vulcano della catena delle Ande. Si trova in Bolivia nel Dipartimento di Potos\u00ed.\n\u00c8 probabilmente la vetta pi\u00f9 alta di 6.000 metri pi\u00f9 facile da salire al mondo. In effetti un fuoristrada pu\u00f2 arrivare fino a circa 5.750 metri sul colle che separa le due vette. Dal colle la vetta \u00e8 raggiungibile in poco pi\u00f9 di un'ora."}
{"id": "1777933", "revid": "1543377", "url": "https://it.wikipedia.org/wiki?curid=1777933", "title": "Kiwis", "text": "Kiwis \u00e8 un nomignolo utilizzato per indicare la popolazione della Nuova Zelanda.\nInizialmente utilizzato per indicare i militari neozelandesi durante la seconda guerra boera nonch\u00e9 durante la prima guerra mondiale, kiwis fu poi usato per indicare la popolazione neozelandese tutta. L'Oxford English Dictionary afferma che questo viraggio avvenne per la prima volta nel 1918.\nLa parola viene usata anche in senso autoreferenziale, perdendo quindi ogni valenza negativa.\n\"Kiwi\" viene usato al plurale: sicch\u00e9 nell'espressione \"two kiwis\" si vuole intendere due neozelandesi, mentre \"two kiwi\" indica due uccelli kiwi."}
{"id": "1777934", "revid": "228587", "url": "https://it.wikipedia.org/wiki?curid=1777934", "title": "Hawker", "text": ""}
{"id": "1777935", "revid": "287204", "url": "https://it.wikipedia.org/wiki?curid=1777935", "title": "Yasuhito Endo", "text": ""}
{"id": "1777936", "revid": "287204", "url": "https://it.wikipedia.org/wiki?curid=1777936", "title": "Ilija Petkovic", "text": ""}
{"id": "1777937", "revid": "287204", "url": "https://it.wikipedia.org/wiki?curid=1777937", "title": "Dusan Petkovic", "text": ""}
{"id": "1777938", "revid": "287204", "url": "https://it.wikipedia.org/wiki?curid=1777938", "title": "Albert Nad", "text": ""}
{"id": "1777939", "revid": "287204", "url": "https://it.wikipedia.org/wiki?curid=1777939", "title": "Nenad Dordevic", "text": ""}
{"id": "1777940", "revid": "287204", "url": "https://it.wikipedia.org/wiki?curid=1777940", "title": "Oliver Kovacevic", "text": ""}
{"id": "1777941", "revid": "287204", "url": "https://it.wikipedia.org/wiki?curid=1777941", "title": "Nicolas Sanchez", "text": ""}
{"id": "1777945", "revid": "110157", "url": "https://it.wikipedia.org/wiki?curid=1777945", "title": "She Wants to Move", "text": "She Wants to Move \u00e8 una canzone dei N.E.R.D, primo singolo tratto dal loro secondo album in studio Fly or Die. \u00c8 un singolo che richiama alla perfezione pi\u00f9 lo stile rock/soul del gruppo che quello pop. Ad oggi viene considerata la canzone di maggior successo dei N*E*R*D.\nHa raggiunto il quinto posto nel Regno Unito e si \u00e8 classificata tra le prime 20 in Norvegia, Irlanda, Italia e Danimarca, mentre ha raggiunto la quarantesima posizione in Australia e Olanda.\nIl video.\nProdotto da Joseph Philip nel dicembre 2003, \u00e8 abbastanza inusuale e non trasmette molte sensazioni: soltanto una, particolarmente amorosa, che ritrae il leader Pharrell Williams rincorrere la sua ragazza che fugge dal suo ex e che assumer\u00e0 poi le sembianze di una volpe, oggetto figurativo del video; alla fine, Williams e la sua ragazza fuggono in moto. In alcuni scorci del video, fa vedere la testa di Williams sospesa in aria assieme a quella di Chad Hugo, altro membro del gruppo, assieme appunto alla volpe."}
{"id": "1777949", "revid": "3831", "url": "https://it.wikipedia.org/wiki?curid=1777949", "title": "Alveo Comune Nocerino", "text": ""}
{"id": "1777957", "revid": "339392", "url": "https://it.wikipedia.org/wiki?curid=1777957", "title": "NKVD", "text": ""}
{"id": "1777959", "revid": "732240", "url": "https://it.wikipedia.org/wiki?curid=1777959", "title": "Palazzo Incontri-Viti", "text": ""}
{"id": "1777960", "revid": "599013", "url": "https://it.wikipedia.org/wiki?curid=1777960", "title": "Salvatore Castagna", "text": "Biografia.\nSalvatore Castagna nasce a Caltagirone, in provincia di Catania, il 14 gennaio 1897. Allo scoppio della prima guerra mondiale nel maggio del 1915, si arruola giovanissimo come volontario. Dopo un breve corso di allievo ufficiale, nel novembre ha il battesimo del fuoco sul Monte Civaron, dove grazie all'ardimento mostrato viene promosso tenente. Nel 1917, combattendo sul Carso, gli fu conferita la medaglia d\u00b4argento al valor militare.\nPochi giorni prima della fine del conflitto il 26 ottobre 1918, fu ferito alla testa combattendo sul Monte Grappa.\nTerminato il primo conflitto mondiale, Castagna rimane nel Regio esercito, prendendo parte alla riconquista della Tripolitania negli anni venti nel corpo dei Cacciatori d'Africa. Nel 1937, col grado di maggiore, vi ritorn\u00f2 come comandante prima del presidio d\u00ec Iefren, poi di Bardia e infine di Giarabub, dove lo sorprese l'inizio della Seconda guerra mondiale.\nL'eroe di Giarabub.\nGiarabub \u00e8 un'oasi circondata da dune, a 50 chilometri dal confine egiziano e a 300 dal mare.\nFu l'ultimo caposaldo italiano a cadere dopo la perdita di tutta la Cirenaica, al termine di un assedio durato ben quattro mesi.\nDa quell'episodio nacque la \"saga di Giarabub\" assai sfruttata dal regime fascista, saga che celebrava l'eroico maggiore Castagna al quale i suoi soldati non chiedevano pane, ma \"piombo per i moschetti\", come intonava la canzone la sagra di Giarabub, assai famosa all'epoca.\nVerso la fine di marzo del 1941 il piccolo presidio italiano di Giarabub, al comando del tenente colonnello Castagna, si arrese. Castagna (era stato promosso sul campo qualche giorno prima per merito di guerra), ferito al capo, fu prima portato in un ospedale inglese in Palestina e, dopo la guarigione, in un campo di prigionia in India, presso Bombay, dove pass\u00f2 quasi sei anni prima di essere rimpatriato.\nIl dopoguerra.\nTornato in Italia, il 23 novembre 1946 apprese che entrambi i genitori erano deceduti, ansiosi sino alla fine di sue notizie. Apprese pure che in tutti quegli anni la sua eroica vicenda aveva avuto risonanze enormi nella propaganda fascista che partor\u00ec persino un noto film con lo stesso nome dell'oasi, diretto da Goffredo Alessandrini nel 1942 e con la presenza nel cast di un giovanissimo Alberto Sordi.\nIntanto Castagna, promosso generale, venne nominato comandante militare della zona di Catania, poi si stabil\u00ec definitivamente a Roma e continu\u00f2 la sua carriera nell'Esercito italiano fino al grado di generale di divisione. Mor\u00ec ottantenne all'Ospedale militare del Celio il 3 febbraio 1977, al capezzale il nipote Riccardo Castagna e una copia del suo libro sul comodino \"La difesa di Giarabub\" edito da Longanesi. Le spoglie riposano presso la cappella della famiglia Castagna, da lui voluta, a Caltagirone."}
{"id": "1777962", "revid": "1305772", "url": "https://it.wikipedia.org/wiki?curid=1777962", "title": "Castle Wolfenstein", "text": "Castle Wolfenstein \u00e8 un videogioco realizzato nel 1981, originariamente per Apple II. Si tratta di uno dei primi titoli dotati di elementi stealth, ed \u00e8 quindi definibile come un videogioco d'azione ma dotato di un approccio pi\u00f9 lento e ragionato. \u00c8 stato in seguito convertito per Atari 800/400, DOS e Commodore 64. Il seguito ufficiale \u00e8 \"Beyond Castle Wolfenstein\", ma la saga proseguir\u00e0, con il beneplacito dell'autore, tramite la id Software e il suo \"Wolfenstein 3D\".\nModalit\u00e0 di gioco.\nIl gioco adotta una visuale dall'alto; dovremo controllare il nostro protagonista all'interno del castello del titolo, alla ricerca di documenti segreti. In ogni stanza (ci sono 64 stanze diverse, che appaiono in ordine casuale) possono esserci soldati o SS, queste ultime dotate di giubbotto antiproiettile, e forzieri che se esaminati possono contenere oggetti utili alla nostra causa; anche le guardie possono essere perquisite per recuperare proiettili o altro, una volta uccise oppure puntandogli un'arma contro. \u00c8 possibile anche camuffarsi da soldato nazista: questo permetter\u00e0 di passare inosservati ai loro occhi, tuttavia saremo riconosciuti dalle SS. Altre caratteristiche includono la presenza di granate, che uccidono i nemici sul colpo ma avvertono le guardie nelle stanza adiacenti; bottiglie di alcolici che, se ingerite, diminuiscono temporaneamente la mira del giocatore; infine sono presenti brevi sequenze di voci digitalizzate, cosa piuttosto rara per un videogioco su home computer di quell'epoca.\nAutori.\nL'autore principale del gioco \u00e8 Silas Warner, programmatore del motore grafico e di quello audio (chiamato \"The Voice\"); l'artwork della confezione \u00e8 opera di John D. Benson."}
{"id": "1777967", "revid": "110157", "url": "https://it.wikipedia.org/wiki?curid=1777967", "title": "Ecomuseo dell'alabastro", "text": "L'ecomuseo dell'Alabastro si trova a Volterra in via Sarti accanto alla Pinacoteca cittadina.\nSono esposte diverse opere d'arte antiche e anche opere di artigiani contemporanei.\nVi \u00e8 anche ricostruita una bottega artigianale con gli utensili utilizzati."}
{"id": "1777974", "revid": "54193", "url": "https://it.wikipedia.org/wiki?curid=1777974", "title": "John Napier", "text": ""}
{"id": "1777977", "revid": "1543377", "url": "https://it.wikipedia.org/wiki?curid=1777977", "title": "Ramongo", "text": "Ramongo \u00e8 un dipartimento del Burkina Faso classificato come comune, situato nella Provincia di Boulkiemd\u00e9, facente parte della Regione del Centro-Ovest.\nIl dipartimento si compone del capoluogo e di altri 13 villaggi: Bayandi-Nabyiri, Bayandi-Palogo, Bayandi-Tanguin, Bouloum-Nabyiri, Kabinou, Kamsi, Kolonkand\u00e9, Koukinkuilga, Ramongo-Tanguin, Ramonkodogo, Salbisgo-Dapoya, Salgisgo-Itaor\u00e9 e Yagoam."}
{"id": "1777978", "revid": "1305772", "url": "https://it.wikipedia.org/wiki?curid=1777978", "title": "Victoria Rowell", "text": "Biografia.\nNata nel Maine, figlia di madre caucasica (bianca) e padre afroamericano, ha vissuto un'infanzia travagliata a causa dei problemi di schizofrenia della madre, che hanno portato lei e le sorelle ad essere affidate ai servizi sociali, ed in seguito a genitori affidatari.\nDopo aver studiato per anni danza e balletto, debutta come attrice nel 1987 nel film \"Leonard salver\u00e0 il mondo\", successivamente lavora in alcuni episodi de \"I Robinson\" e \"Willy, il principe di Bel Air\". Nel 1990 entra nel cast della soap opera \"Febbre d'amore\" dove interpreta il ruolo di Drucilla Barber, ruolo che interpreta tutt'oggi. Parallelamente a \"Febbre d'amore\", interpreta il ruolo della patologa Amanda Bentley-Livingston nella serie tv \"Un detective in corsia\", dove recita al fianco di Dick Van Dyke.\nNel 1992 recita al fianco di Eddie Murphy nel film \"Il distinto gentiluomo\", mentre nel 1994 lavora nella commedia \"Scemo &amp; pi\u00f9 scemo\", tra gli altri film a cui ha partecipato vi sono \"Barb Wire\" con Pamela Anderson e \"La baia di Eva\" con Samuel L. Jackson. Nel 2006 prende parte al film drammatico \"Home of the Brave - Eroi senza gloria\", che racconta la difficolt\u00e0 di tornare alla vita normale di un gruppo di reduci della guerra in Iraq."}
{"id": "1777981", "revid": "1543377", "url": "https://it.wikipedia.org/wiki?curid=1777981", "title": "Sabou", "text": "Sabou \u00e8 un dipartimento del Burkina Faso classificato come comune, situato nella Provincia di Boulkiemd\u00e9, facente parte della Regione del Centro-Ovest.\nIl dipartimento si compone del capoluogo e di altri 13 villaggi: Bourou, God\u00e9, Ipendo, Koup\u00e9la, Nabadogo, Nadiolo, Namaneguema, Nariou, Nibagdo, Ou\u00e9zindougou, Sarana, Savili e Tanghin-Wobdo."}
{"id": "1777982", "revid": "991694", "url": "https://it.wikipedia.org/wiki?curid=1777982", "title": "Poule scudetto", "text": ""}
{"id": "1777994", "revid": "726373", "url": "https://it.wikipedia.org/wiki?curid=1777994", "title": "Tribes 2", "text": "Tribes 2, seguito di \"\", \u00e8 uno sparatutto in prima persona improntato sulle modalit\u00e0 multiplayer. \u00c8 stato sviluppato da Dynamix per Sierra On-Line nel 2001. Il gioco \u00e8 stato pubblicato come freeware nel 2004.\nModalit\u00e0 di gioco.\n\"Tribes 2\" \u00e8 dotato di diverse modalit\u00e0 multiplayer: ad esempio Capture the Flag permette un massimo di 64 giocatori in contemporanea. \u00c8 possibile usare veicoli sia terrestri che aerei; \u00e8 inoltre dotato di parecchi mod grazie alla facile modificabilit\u00e0 permessa dagli autori. Al suo interno \u00e8 presente un servizio online per facilitare la comunicazione fra utenti, e che ha permesso la creazione di molti clan; tuttavia ad oggi, con il fallimento della Dynamix, i servizi sono disattivi."}
{"id": "1777995", "revid": "1543377", "url": "https://it.wikipedia.org/wiki?curid=1777995", "title": "Sigl\u00e9", "text": "Sigl\u00e9 \u00e8 un dipartimento del Burkina Faso classificato come comune, situato nella Provincia di Boulkiemd\u00e9, facente parte della Regione del Centro-Ovest.\nIl dipartimento si compone del capoluogo e di altri 17 villaggi: Balogho, Bologo, Boukou, Daciss\u00e9, Daurnogomd\u00e9, Kouria, Lall\u00e9, Makoula, Nafougo, Palagr\u00e9, Palilgogo, S\u00e9gu\u00e9din, Semtenga, Temnaor\u00e9, Tia, Tio e Yargo."}
{"id": "1777997", "revid": "30109262", "url": "https://it.wikipedia.org/wiki?curid=1777997", "title": "Sigle", "text": ""}
{"id": "1778001", "revid": "1543377", "url": "https://it.wikipedia.org/wiki?curid=1778001", "title": "Soaw", "text": "Soaw \u00e8 un dipartimento del Burkina Faso classificato come comune, situato nella Provincia di Boulkiemd\u00e9, facente parte della Regione del Centro-Ovest.\nIl dipartimento si compone del capoluogo e di altri 7 villaggi: Bokin, Kalwaka, Kolokom, Mongdin, Po\u00e9ss\u00e9, S\u00e9gu\u00e9din e Zo\u00e9tgomd\u00e9."}
{"id": "1778005", "revid": "1543377", "url": "https://it.wikipedia.org/wiki?curid=1778005", "title": "Sourgou", "text": "Sourgou \u00e8 un dipartimento del Burkina Faso classificato come comune, situato nella Provincia di Boulkiemd\u00e9, facente parte della Regione del Centro-Ovest.\nIl dipartimento si compone del capoluogo e di altri 5 villaggi: Guirgo, Kougsin, L\u00e2, Ouoro e Rogho."}
{"id": "1778007", "revid": "599013", "url": "https://it.wikipedia.org/wiki?curid=1778007", "title": "Diocesi di San Juan", "text": ""}
{"id": "1778008", "revid": "6923", "url": "https://it.wikipedia.org/wiki?curid=1778008", "title": "Condotta antisindacale", "text": "La condotta antisindacale consiste in quei comportamenti posti in essere dal datore di lavoro volti ad impedire o a limitare l'esercizio della libert\u00e0 sindacale, dell'attivit\u00e0 sindacale, nonch\u00e9 del diritto di sciopero.\nL'espressione fa riferimento a molteplici comportamenti che possono essere posti in essere dal datore di lavoro nei confronti del singolo lavoratore o dei lavoratori, o altres\u00ec nei confronti delle associazioni sindacali.\nNel mondo.\nItalia.\nLa giurisprudenza della Suprema Corte di Cassazione ha pi\u00f9 volte messo in risalto nelle sue decisioni - come ad esempio nella sentenza 5295/1997 - l'assoluta irrilevanza dell'elemento soggettivo in tali comportamenti, affermando, \"tout court\", che ai fini della configurabilit\u00e0 e della sanzionabilit\u00e0 della condotta antisindacale \u00e8 necessario e sufficiente il solo elemento oggettivo, prescindendo cos\u00ec dagli elementi intenzionali con i quali, eventualmente, il comportamento in questione \u00e8 stato posto in essere dal datore di lavoro.\nAi sensi dell'art. 28 dello \"statuto dei lavoratori\", l'azione giudiziaria si propone con ricorso al tribunale del luogo in cui viene posto in essere il comportamento denunciato, che deve avere la caratteristica di essere attuale. Il provvedimento del giudice, che riveste la forma del decreto \u00e8 immediatamente esecutivo. Contro il decreto che decide sul ricorso \u00e8 ammessa i opposizione entro 15 giorni davanti al medesimo tribunale che decide con sentenza immediatamente esecutiva.\nLa legittimazione attiva ad agire in giudizio per condotta antisindacale \u00e8 riservata solamente agli organi locali dei sindacati nazionali pi\u00f9 rappresentativi, non ai singoli lavoratori o a qualsiasi associazione avente personalit\u00e0 giuridica. Tale previsione normativa, sebbene limitativa del riconoscimento della legittimazione ad agire ha superato il vaglio di legittimit\u00e0 costituzionale."}
{"id": "1778009", "revid": "1573940", "url": "https://it.wikipedia.org/wiki?curid=1778009", "title": "Palazzo Minucci-Solaini", "text": "Il Palazzo Minucci-Solaini si trova all'inizio di via dei Sarti a Volterra, in provincia di Pisa.\nVi hanno sede la Pinacoteca (dal 1982) e l'Ecomuseo dell'Alabastro.\nStoria.\nTra la fine del Quattrocento o i primi anni del Cinquecento la nobile famiglia volterrana dei Minucci commission\u00f2 a maestranze fiorentine la costruzione del palazzo, che la storiografia locale attribuisce a Antonio da Sangallo il Vecchio: il palazzo presenta analogie stilistiche con Palazzo Strozzi e Palazzo Guadagni di Firenze per quanto riguarda alcuni elementi architettonici quali le finestre.\nIl primo committente potrebbe essere tale \"Benedictus Minutius\", il cui nome si legge nella monumentale mostreggiatura del portale interno del chiostro.\nIl palazzo sorse in adiacenza alle preesistenti torri di epoca medievale che la famiglia Minucci possedeva nella zona.\nIl chiostro interno, di fattura semplice ed elegante, originariamente era decorato con affreschi rappresentanti festoni vegetali di cui non resta molto. Detto chiostro \u00e8 il perno attorno al quale si sviluppano i tre piani del palazzo e molte delle stanze vi si affacciano, prendendone luce. Al centro del chiostro si trova una cisterna per la raccolta dell'acqua piovana.\nLa famiglia Minucci si estinse nel suo ramo volterrano ai primi dell'Ottocento: il palazzo fu acquistato da Sebastiano Solaini e i suoi eredi col passare degli anni ne frazionarono la propriet\u00e0 vendendola ad altri privati cittadini. Onde aumentarne la superficie del calpestio, i grandi saloni furono tramezzati e il cortile ebbe le arcate tamponate per ricavarne laboratori per la lavorazione dell'alabastro. Il complesso architettonico sub\u00ec un forte degrado.\nEzio Solaini, direttore del Museo e della Biblioteca Guarnacci, proprietario di 1/3 dell'immobile con atto testamentario al momento della sua morte avvenuta il 7 febbraio 1942 don\u00f2 allo Stato italiano la sua parte col vincolo di accogliervi attivit\u00e0 culturali. Da qui l'impegno delle istituzioni per l'acquisto e il recupero dell'interno immobile fino alla riconversione per ospitare la pinacoteca della citt\u00e0 e l'ecomuseo dell'alabastro."}
{"id": "1778010", "revid": "1543377", "url": "https://it.wikipedia.org/wiki?curid=1778010", "title": "Thyou", "text": "Thyou o Thiou \u00e8 un dipartimento del Burkina Faso classificato come comune, situato nella Provincia di Boulkiemd\u00e9, facente parte della Regione del Centro-Ovest.\nIl dipartimento si compone del capoluogo e di altri 9 villaggi: Bangr\u00e9, Boutoko, Goumogo, Kams\u00e9, Moukouan, Sogpelc\u00e9, Soula, Tatyou e Vella."}
{"id": "1778011", "revid": "1305772", "url": "https://it.wikipedia.org/wiki?curid=1778011", "title": "Mirocle di Milano", "text": "\u00c8 venerato come santo dalla Chiesa cattolica, che lo ricorda nel martirologio romano alla data del 30 novembre con queste parole: \"\u00abA Milano, san Mirocl\u00e8to, vescovo, che sant'Ambrogio ricorda tra i fedeli vescovi suoi predecessori.\u00bb\"\nNote biografiche.\nIl vescovo Mirocle \u00e8 storicamente documentato in due occasioni, nel 313 e nel 314; fu dunque testimone dell'editto di Costantino che, emanato proprio nella citt\u00e0 meneghina, garant\u00ec diritto di esistenza ai cristiani.\nDal 2 al 5 ottobre 313 prese parte al concilio riunito a Roma da papa Milziade \"in domum Faustae in Laterano\" per valutare e giudicare le accuse rivolte contro Ceciliano di Cartagine nella questione relativa all'eresia donatista. Ottato di Milevi riporta la lista dei vescovi che parteciparono alla riunione; Mirocle figura al primo posto tra i vescovi italiani, dopo tre vescovi della Gallia, Retizio di Autun, Materno di Colonia e Marino di Arles.\nL'anno successivo, il 1\u00ba ottobre, Mirocle partecip\u00f2 al concilio di Arles convocato dall'imperatore Costantino I, sotto la presidenza di Marino di Arles, per porre fine alle dispute che dividevano la Chiesa d'Africa fra cattolici e donatisti. Mirocle fu presente a questa assise con il diacono milanese Severo, e figura al 6\u00ba rango nella lista delle presenze, e al 16\u00ba rango nella lista dei vescovi che approvarono la lettera sinodale inviata a papa Silvestro I\nDi Mirocle abbiamo poi due testimonianze, quelle di Ambrogio di Milano (\u2020397) e di Ennodio di Pavia (\u2020521). Ambrogio parla di Mirocle come di un suo illustre predecessore, come Dionigi e Eustorgio, del quale si considera l'erede spirituale; per questo motivo si rifiuta di cedere agli ariani, nel 386, la basilica dove Mirocle era sepolto. Ennodio invece, nella vita di sant'Epifanio di Pavia, lo qualifica come \"confessore\" e lo ritiene imparentato con la madre del santo vescovo pavese.\nSecondo un antico \"Catalogus archiepiscoporum Mediolanensium\", l'episcopato di Mirocle si colloca tra quelli di san Mona e di san Materno. Il medesimo \"catalogus\" gli assegna 22 anni di governo e lo dice sepolto il 30 novembre \"ad Sanctum Victorem ad corpus\", che secondo Savio sarebbe stata edificata dallo stesso Mirocle. La data del 30 novembre era gi\u00e0 nota al martirologio geronimiano.\nTradizionalmente, il suo episcopato \u00e8 assegnato agli anni 304-315. Diversamente da quanto riporta il \"Catalogus archiepiscoporum Mediolanensium\", alcune leggendarie fonti medievali, come la Vita di san Vittore martire e la Storia della Chiesa milanese attribuita al vescovo Dazio, spostano l'episcopato di Mirocle dopo quello di Materno."}
{"id": "1778012", "revid": "767487", "url": "https://it.wikipedia.org/wiki?curid=1778012", "title": "Lo scocciatore (Via Padova 46)", "text": "Lo scocciatore (Via Padova 46) \u00e8 un film del 1953 diretto da Giorgio Bianchi.\nConsiderata perduta per molti anni, la pellicola fu ritrovata nel 2003 dalla Cineteca di Bologna.\nLo scocciatore citato nel titolo \u00e8 \"Gianrico\", personaggio di secondo piano del film, interpretato da Alberto Sordi, in una delle sue tipiche caratterizzazioni di inizio carriera.\nTrama.\nRoma, primi anni del dopoguerra.\nL'impiegato Arduino Buongiorno conduce una vita monotona e ripetitiva tra il lavoro al ministero delle finanze e la casa, dove vive con una moglie indolente, ipocondriaca e dedita ai medicinali, una suocera arcigna e autoritaria e un suocero, aspirante inventore.\nAl lavoro non va meglio: le giornate agli uffici ministeriali sono interminabili, alle prese con un direttore sospettoso e impiccione e un collega, Bertuscelli, vanesio, presuntuoso e nullafacente.\nDa un incontro fortuito, una domenica pomeriggio, con un'affascinante straniera, in realt\u00e0 una bella \"entra\u00eeneuse\", nasce l'occasione per un appuntamento nell'appartamento in via Padova 46 (quartiere Nomentano) che avr\u00e0 risvolti ben diversi da quelli previsti dallo sprovveduto aspirante dongiovanni.\nLa donna infatti \u00e8 assassinata pochi minuti prima dell'arrivo di Arduino, ed egli, pur non essendo oggetto di alcun sospetto, si convince di essere nel mirino delle forze dell'ordine.\nOrmai esasperato, confessa l'omicidio mai commesso ma, per sua fortuna, il maniaco \u00e8 gi\u00e0 stato catturato, e l'incubo dell'impiegato ha fine.\nCanzoni.\nNella scena in cui Arduino Buongiorno si reca da solo di domenica pomeriggio al bar Italia presso piazza della Repubblica a Roma a prendere della torta alla vainiglia, si ascolta al ritmo di samba la canzone \"Maria Magdalena\" cantata da Flo Sandon's con l'orchestra diretta da Federico Bergamini."}
{"id": "1778013", "revid": "599013", "url": "https://it.wikipedia.org/wiki?curid=1778013", "title": "Thiou", "text": ""}
{"id": "1778014", "revid": "339392", "url": "https://it.wikipedia.org/wiki?curid=1778014", "title": "San Mirocleto", "text": ""}
{"id": "1778015", "revid": "339392", "url": "https://it.wikipedia.org/wiki?curid=1778015", "title": "San Miroclo", "text": ""}
{"id": "1778023", "revid": "179777", "url": "https://it.wikipedia.org/wiki?curid=1778023", "title": "Britannicus maximus", "text": ""}
{"id": "1778024", "revid": "22475", "url": "https://it.wikipedia.org/wiki?curid=1778024", "title": "Preferenza comunitaria", "text": "In base al principio di preferenza, il diritto dell'Unione europea prevale sul diritto interno dei suoi Stati membri. La preminenza del diritto dell'Unione \u00e8 sancita dall'articolo 10 della Convenzione Europea:\nIn presenza di una legge nazionale che contrasti con una norma comunitaria, il giudice ordinario deve disapplicare la legge nazionale \"nel caso specifico\" e applicare il diritto dell'Unione, senza porre quesiti di incostituzionalit\u00e0 o attendere che il legislatore nazionale risolva il conflitto di giurisprudenza adeguandolo al diritto dell'Unione.\nGli atti comunitari prevalgono su quelli degli Stati membri, sia per quelli preesistenti all'approvazione della norma comunitaria che per quelli emanati successivamente. Si tratta quindi di una priorit\u00e0 ontologica, non temporale.\nLa disapplicazione di una norma nazionale costituisce un precedente giuridico per altre sentenze che debbano applicare le stesse norme. Il confine fra il potere del giudice dello Stato membro e quello del legislatore \u00e8, soprattutto, che, pur interpretando entrambi la legge nazionale, il giudice adito pu\u00f2 disapplicare la legge solo \"nello specifico caso\". \nNel caso dell'Italia, la Corte Costituzionale \u00e8 intervenuta in passato specificando che nel caso in cui si profili un contrasto tra una norma interna e una norma della Convenzione europea, il giudice nazionale comune deve procedere ad una interpretazione della norma conforme alla Convenzione.\nLa preminenza del diritto comunitario in Italia \u00e8 stata riconosciuta dalla sentenza della corte Costituzionale n. 170/84.\nIl principio trova fondamento nell'art. 117 della Costituzione: \"La potest\u00e0 legislativa \u00e8 esercitata dallo Stato e dalle regioni nel rispetto dei vincoli derivanti dall'ordinamento comunitario\".\nNel 2013, la Corte di Giustizia Europea ha autorizzato l'Autorit\u00e0 garante della concorrenza e del mercato a disapplicare una norma fiscale italiana che esentava Poste Italiane dal pagamento dell'IVA. L'Agcm ha ordinato il pagamento dell'imposta entro il termine di 180 giorni, ma senza imporre sanzioni a fronte dei comportamenti accertati che erano conseguenti al rispetto della legge italiana.\nIn altre parole, non \u00e8 il soggetto privato ad essere tenuto ad interpretare le antinomie fra diritto comunitario e diritto nazionale, sebbene abbia facolt\u00e0 di sollevare la loro esistenza innanzi all'autorit\u00e0 amministrativa: l'esistenza di un'antinomia lo esonera dalle relative sanzioni previste dalle norme dei due ordinamenti in conflitto. Non \u00e8 invece privo di sanzioni economiche o interdittive il successivo atto dell'autorit\u00e0 amministrativa che riconosca l'antinomia della norma italiana con quella europea, disponendo di conformarsi a quest'ultima sia nei rapporti di diritto pubblico (es. un'imposta statale) che di diritto privato (es. l'apertura del mercato a un nuovo concorrente).\nOgni interessato deve presentare ricorso chiedendo che si applichi il diritto comunitario, disapplicando quello nazionale. Con la legge sulla \"class action\" pu\u00f2 disapplicare la legge nazionale su un numero di ricorrenti, che pu\u00f2 essere anche molto elevato. Senza una sentenza che disapplica il diritto comunitario, i soggetti devono seguire le norme nazionali vigenti.\nIl ricorso alla Consulta per il conflitto fra il diritto comunitario e una norma nazionale entrambe costituzionali \u00e8 rigettato come inammissibile, e si risolve automaticamente nell'obbligo per il giudice adito di applicare la norma comunitaria e non quella italiana. \nPi\u00f9 complessa \u00e8 la questione se il giudice solleva quesito di costituzionalit\u00e0 per la norma europea che \u00e8 prevalente e che dovrebbe applicare.\nIl primato del diritto comunitario vale anche quando il giudice nazionale, \"interpretando\" la legge, ritenga che questa confligga con i principi generali della Convenzione, Costituzione Europea e altre fonti primarie del diritto dell'Unione.\nL'art. 11 della Costituzione italiana ammette che la Repubblica possa accettare limitazioni alla sovranit\u00e0 per l'adesione a organismi sovranazionali. La Corte Costituzionale ha pi\u00f9 volte ribadito la legittimit\u00e0 di tale rapporto fra gli ordinamenti.\nLa Corte di Giustizia europea ha chiarito per la prima volta il rapporto fra diritto comunitario e nazionale con la sentenza sul caso Simmenthal.\nCon sentenza del 9 settembre 2003 (procedimento C-198/01), la Corte di Giustizia Europea (CGUE) ha affermato la preminenza del diritto dell'Unione Europea nell'ambito del diritto di antitrust con riferimento alla fattispecie dell'abuso di posizione dominante.\nLa sentenza della Corte di giustizia (Grande Sezione) del 4 dicembre 2018 ha applicato lo stesso principio di preminenza in ambito giuslavoristico, relativamente ad una questione di parit\u00e0 di trattamento in materia di occupazione all'interno delle forze di polizia irlandesi. Fermo restando che i singoli Stati membri conservano il diritto di identificare l'organismo giurisdizionale precostituito per legge ad accertare le antinomie e annullare le norme nazionali in contrasto col diritto comunitario, viene precisato che \u00abil principio del primato del diritto dell\u2019Unione impone non solo agli organi giurisdizionali, ma anche a tutte le istituzioni dello Stato membro di dare pieno effetto alle norme dell\u2019Unione\u00bb, e che l\u2019obbligo di disapplicare riguarda \u00abanche tutti gli organismi dello Stato, ivi comprese le autorit\u00e0 amministrative, incaricati di applicare, nell\u2019ambito delle rispettive competenze il diritto dell\u2019Unione\u00bb. Pertanto, il principio di preminenza trova applicazione in tutte le materie legislative e regolamentari concorrenti fra Unione Europea e Stati membri, ed \u00e8 vigente per tutti gli organismi decisionali contemplati nel diritto nazionale. \nIn presenza di un'antinomia, lo Stato membro pu\u00f2 disporre che il procedimento amministrativo sia sospeso e la questione di illegittimit\u00e0 della norma applicabile sia rinviata all'organismo giurisdizionale preposto dal diritto interno dello Stato a dirimere le antinomie, quale ad esempio una Corte Costituzionale o la Corte Suprema. Tale procedura \u00e8 necessaria a garantire il principio di eguaglianza dei cittadini davanti alla legge, nonch\u00e9 un'uniforme ed omogenea applicazione delle norme. Diversamente, si verificherebbero molteplici disapplicazioni contrastanti da parte dei giudici di merito che, da caso a caso, potrebbero rilevare o meno il contrasto delle norme nazionali o comunitarie, disponendo l'applicazione della norma nazionale vs quella comunitaria.\nPi\u00f9 in generale, l'eventualit\u00e0 di pronunciamenti contrastanti sorge anche nell'interpretazione delle norme di diritto civile e penale in relazione al loro stesso contenuto e norme di pari grado, e non soltanto in relazione a norme di rango superiore (costituzionali o comunitarie): a tal fine, l'ordinamento italiano prevede l'obbligo di un pronunciamento a Sezioni unite da parte della Corte Suprema. Ci\u00f2 non \u00e8 invece d'obbligo rispetto a due giudizi opposti circa l'applicabilit\u00e0 o l'obbligo di disapplicazione di una norma nazionale per violazione di una norma comunitaria, circostanza per la quale non \u00e8 identificato uno specifico organismo giurisdizionale di accertamento delle antinomie.\nQuesta possibilit\u00e0 \u00e8 chiaramente preclusa nel diritto comunitario dalla sentenza CGUE del 4 dicembre 2018 che, in base alla precedente giurisprudenza, afferma:\n\"Quantitative easing\" e conflitti di giurisdizione.\nIn tempi pi\u00f9 recenti, la corte costituzionale tedesca \u00e8 intervenuta in materia di \"quantitative easing\" per ordinare a tutte gli organismi giurisdizionali e amministrativi del proprio Stato di non applicare un atto della Banca Centrale Europea giudicato non conforme con la Legge Fondamentale tedesca e col diritto comunitario stesso.\nNel 2018, la Corte di Giustizia Europea aveva dichiarato legittimo il QE avviato da Draghi tre anni prima per un valore complessivo di 700 miliardi di euro. La Corte Costituzionale tedesca ha dichiarati che la Corte di Giustizia Europea aveva agito illegittimamente oltre i propri poteri (\"ultra vires\"), trasformando uno strumento di politica monetaria in uno di politica economica, di competenza degli Stati membri; inoltre, essa avrebbe agito in modo non proporzionato, ignorando il danno economico di tali politiche espansionistiche recato ai risparmi dei cittadini europei. Il BVerG ha chiesto alla BCE di notificare e integrare entro mesi le motivazioni e l'impegno economico del programma di riacquisto dei titoli di debito pubblico degli Stati membri, a pena della disapplicazione nel territorio della Repubblica Federale Tedesca e del divieto per la Bundesbank di partecipare al programma di Quantitative Easing (QE).\nFatto senza precedenti nella storia dell'Unione Europea, una Corte Costituzionale rinviava un atto al mittente per modifiche e integrazioni, a pena della sua nullit\u00e0 nella giurisdizione di uno Stato membro. Per la prima volta, la corte di uno Stato membro dichiarava che non avrebbe onorato una sentenza pubblicata a Strasburgo. Da ultimo, veniva giudicata la sostanza dell'atto, che dal punto di vista formale era uno strumento di politica monetaria, materia di competenza esclusiva del'UE e non sindacabile dagli Stati membri, mentre di fatto esso produceva effetti di politica economica, materia di competenza concorrente con la Germania. \nUna nota stampa della Corte di Giustizia Europea ha replicato che \"solo la Corte di giustizia, istituita a tal fine dagli stati membri, \u00e8 competente a constatare che un atto di un'istituzione dell'Unione \u00e8 contrario al diritto dell'Unione\".\nLa sua funzione concretizza l'obiettivo di garantire l'uniformit\u00e0 centralizzata di interpretazione e applicazione delle norme sottoscritte nei Trattati dell\u2019Unione.\nIl conflitto \u00e8 stato rapidamente ricomposto. A seguito delle motivazioni ritrasmesse dalla BCE, il ministro delle finanze Olaf Scholz ha inviato una lettera al presidente del Bundestag Wolfgang Sch\u00e4uble, che affermava il pieno soddisfacimento delle richieste della corte costituzionale tedesca. Nel frattempo, la Bundesbank non ha smesso di acquistare titoli di debito pubblico tedeschi n\u00e9 nell'ambito del Public Sector Purchase Programme (PSPP), oggetto della decisione e proseguito oltre il termine del 5 agosto, n\u00e9 nell'ambito del nuovo Pandemic Emergency Purchase Programme (PEPP), annunciato nel marzo 2020 con una dotazione iniziale pari a 750 miliardi di euro, poi elevata a 1.35 blioni. Un'eccezione per quest'ultimo era peraltro gi\u00e0 stata esplicitamente prevista dalla decisione della corte costituzione tedesca, tenuto conto dell'emergenza pandemica in atto."}
{"id": "1778028", "revid": "767487", "url": "https://it.wikipedia.org/wiki?curid=1778028", "title": "Two Much - Uno di troppo", "text": "Two Much - Uno di troppo (\"Two Much\") \u00e8 una commedia del 1996 diretta da Fernando Trueba e interpretata da Antonio Banderas, Melanie Griffith e Daryl Hannah. Il film \u00e8 il remake della pellicola francese \"Le Jumeau\" di Yves Robert; entrambi i film sono tratti dal romanzo \"Two Much\" di Donald E. Westlake.\nTrama.\nIl film racconta le vicissitudini di Art Dodge, gallerista in crisi che vive di espedienti cercando di vendere quadri di poco valore a donne ricche e vedove. L'incontro con Betty, ex moglie di un potente boss mafioso, lo metter\u00e0 nei guai, se non bastasse, si innamorer\u00e0 della bella ed intellettuale sorella di Betty, Liz. Per risolvere i suoi guai e conquistare il cuore di Liz, Art, si inventer\u00e0 un fratello gemello, Bart, dando vita ad una girandola di equivoci."}
{"id": "1778029", "revid": "1543377", "url": "https://it.wikipedia.org/wiki?curid=1778029", "title": "R\u00e9o", "text": "R\u00e9o \u00e8 un dipartimento del Burkina Faso classificato come citt\u00e0, capoluogo della provincia di Sangui\u00e9, facente parte della Regione del Centro-Ovest.\nIl dipartimento si compone del capoluogo e di altri 12 villaggi: B\u00e9poidyr, Bonyolo, Ekoulkoala, Goundi, Guido, Kilsio, Perkouan, Sandi\u00e9, S\u00e9boun, S\u00e9mapoun, Vour e Zoula."}
{"id": "1778030", "revid": "71433", "url": "https://it.wikipedia.org/wiki?curid=1778030", "title": "Two much - Uno di troppo", "text": ""}
{"id": "1778032", "revid": "599013", "url": "https://it.wikipedia.org/wiki?curid=1778032", "title": "Adriano Buffoni", "text": "Carriera.\nAllenatore professionista, dalla carriera trentennale, ha legato il suo nome soprattutto con la compagine del , portandola dalla Serie C1 alla Serie B, e della , che ha allenato per cinque stagioni in tre riprese.\nIn carriera ha disputato 11 stagioni in Serie B senza riuscire mai a raggiungere la massima serie n\u00e9 a centrare una promozione (nella stagione 1990-91 con l' mancata solo per una penalizzazione). Ha ottenuto due promozioni dalla C1 alla B con e , sfiorando i play-off con il nel 2002. Fu esonerato dal Ravenna dopo la dodicesima giornata del campionato di serie C1 1995-96, sostituito da Giorgio Rumignani che condusse i romagnoli alla vittoria del campionato.\n ha allenato in Serie D il Sestri Levante, venendo esonerato a giugno 2009 a causa della sconfitta per 4-1 nella finale playout per non retrocedere in Eccellenza."}
{"id": "1778033", "revid": "108010406", "url": "https://it.wikipedia.org/wiki?curid=1778033", "title": "Feroniade", "text": "La Feroniade \u00e8 un poemetto iniziato da Vincenzo Monti nel 1784 in occasione dell'inizio dei lavori delle bonifiche delle Paludi Pontine intraprese da Papa Pio VI, impresa di sistemazione idraulica, immane per l'epoca, che, anche per gli sconvolgimenti politici, fu presto abbandonata. Il poemetto fu a pi\u00f9 riprese continuato dal Monti che ci lavor\u00f2 sino alla morte, lasciandolo comunque incompleto.\nIl titolo viene dalla ninfa Feronia, amata da Giove, ma perseguitata dalla gelosa Giunone che trasform\u00f2 i campi abitati dalla ninfa in una malsana palude.\nIl poemetto riprende lo stile della poesia didascalico-georgica che aveva avuto un grande sviluppo nel Settecento, ma si risolve principalmente in uno spunto per il racconto mitologico."}
{"id": "1778038", "revid": "1543377", "url": "https://it.wikipedia.org/wiki?curid=1778038", "title": "Dassa", "text": "Dassa \u00e8 un dipartimento del Burkina Faso classificato come comune, situato nella provincia di Sangui\u00e9, facente parte della Regione del Centro-Ovest.\nIl dipartimento si compone del capoluogo e di altri 6 villaggi: Bachicorepoun, Doh, Divolet, Farba, Markio e Nebia."}
{"id": "1778039", "revid": "57872", "url": "https://it.wikipedia.org/wiki?curid=1778039", "title": "Santuario di Savona", "text": ""}
{"id": "1778041", "revid": "110157", "url": "https://it.wikipedia.org/wiki?curid=1778041", "title": "Il cervello umano", "text": "Il cervello umano \u00e8 un libro di divulgazione scientifica dello scrittore Isaac Asimov. Il libro \u00e8 strutturato in quattordici capitoli pi\u00f9 un capitolino finale (dal titolo \"Dal cervello umano all'intelligenza artificiale\" di Giovanni Caprara) ed analizza, con il solito stile semplice ed efficace di Asimov, il cervello umano ed oltre, trattando questi argomenti in modo avvincente."}
{"id": "1778045", "revid": "1609279", "url": "https://it.wikipedia.org/wiki?curid=1778045", "title": "Amelanchier lamarckii", "text": "Amelanchier lamarckii \u00e8 un arbusto spontaneo appartenente alla famiglia delle Rosaceae che proviene dal Nord America.\nDescrizione.\nI fiori sono bianchi e profumati. I frutti sono rossi e virano al viola quando maturi. \u00c8 deciduo.\nColtivazione.\n\u00c8 una pianta resistente, spesso coltivata come pianta ornamentale, che \u00e8 stata premiata dalla Royal Horticultural Society per la sua ottima qualit\u00e0."}
{"id": "1778046", "revid": "1543377", "url": "https://it.wikipedia.org/wiki?curid=1778046", "title": "Didyr", "text": "Didyr \u00e8 un dipartimento del Burkina Faso classificato come comune, situato nella provincia di Sangui\u00e9, facente parte della Regione del Centro-Ovest.\nIl dipartimento si compone del capoluogo e di altri 15 villaggi: Barla, Bouldi\u00e9, Douloulcy, Goko, Goumi, Imouga, Kya, Ladiana, Ladiou, Mogueya, Mousseo, Mouzoumou, Pouni-Nord, Yamadio e Youloupo.\nDidyr \u00e8 sede di un piccolo aeroporto civile (Codice ICAO: DFCD)."}
{"id": "1778050", "revid": "1543377", "url": "https://it.wikipedia.org/wiki?curid=1778050", "title": "Godyr", "text": "Godyr \u00e8 un dipartimento del Burkina Faso classificato come comune, situato nella provincia di Sangui\u00e9, facente parte della Regione del Centro-Ovest.\nIl dipartimento si compone del capoluogo e di altri 14 villaggi: Bissou, Boho, Delba, Demapouin, Gourou, Kandarzana, Kocore, Konega, Kontigu\u00e9, Napouan, Semaga, Sienne, Tienlour e Zolo."}
{"id": "1778051", "revid": "158913", "url": "https://it.wikipedia.org/wiki?curid=1778051", "title": "Bor\u00eds Leon\u00eddovi\u010d Pastern\u00e0k", "text": ""}
{"id": "1778054", "revid": "465169", "url": "https://it.wikipedia.org/wiki?curid=1778054", "title": "Don't Stop 'Til You Get Enough", "text": "Don't Stop 'Til You Get Enough \u00e8 una canzone scritta, composta e registrata dal cantante statunitense Michael Jackson, estratta come primo singolo dal suo quinto album in studio \"Off the Wall\" e pubblicata il 28 luglio 1979.\nIl brano, oltre a riscuotere un grande successo commerciale internazionale, ricevette il plauso generale della critica, che si compliment\u00f2 con l'artista per l'interpretazione vocale, ed \u00e8 considerato il singolo che dette realmente inizio alla carriera da solista del cantante.\nDivent\u00f2 il primo singolo di Michael Jackson a riuscire a raggiungere la prima posizione della \"Billboard Hot 100\" degli Stati Uniti d'America dal 1972, anno della sua prima numero uno da solista, \"Ben\", rimanendovi per sei settimane consecutive e vendendo pi\u00f9 di 3 milioni di copie nei soli Stati Uniti ottenendo 3 dischi di platino dalla \"Recording Industry Association of America.\"\nLa canzone ha vinto un Grammy Award e un American Music Award nel 1980, per la \"Miglior interpretazione vocale R&amp;B maschile\" e come \"Singolo Soul/R&amp;B preferito\".\nDal momento della sua pubblicazione numerosi musicisti ne hanno realizzata una loro versione.\nDescrizione.\nAntefatti.\nNel 1978 Michael Jackson era stato scritturato per interpretare il ruolo dello spaventapasseri nel film \"The Wiz\" di Sidney Lumet, rifacimento de \"Il mago di Oz\". Durante le riprese del film Jackson conobbe il produttore discografico Quincy Jones, al quale propose di coprodurre il suo nuovo album da solista.\nProduzione.\nNel corso delle prime stesure dei brani il cantante rimase affascinato dallo stile e dalla melodia di \"Don't Stop 'til You Get Enough\", ma per esserne certo ne registr\u00f2 una demo ai Cherokee Studios di Hollywood nell'estate del 1978 e la port\u00f2 nella sua villa ad Encino, dove viveva insieme ai genitori e ai fratelli. Con questi ultimi inizi\u00f2 a suonarne la parte strumentale, con Randy al pianoforte, Jermaine alla chitarra e Tito ai cori, incidendo la versione definitiva nello studio di registrazione della tenuta, ricavato da un vecchio sgabuzzino. La madre del cantante, Katherine, era ancora una devota testimone di Geova e quando sent\u00ec il testo del brano ne rimase scioccata, pensando che avesse qualche allusione sessuale. Michael per\u00f2 la rassicur\u00f2 dicendole che il titolo non alludeva al sesso ma che \u00abpoteva significare tutto ci\u00f2 che la gente voleva significasse\u00bb.\nSecondo il critico musicale Gerri Hirshey l'introduzione parlata del brano \u00abconsiste in dieci secondi di perfetta tensione pop\u00bb, mentre il collega Paul Lester la defin\u00ec \u00abla pi\u00f9 entusiasmante introduzione mai creata per un singolo pop\u00bb. Secondo alcuni osservatori la misteriosa \"forza\" di cui la popstar parla nell'introduzione della canzone sarebbe stata ispirata dalla \"Forza\" nel film \"Guerre Stellari\" del 1977. Secondo un altro critico di \"Newsweek\", nel pezzo Jackson: \u00abcanta della \"forza\" interiore: un istinto di amore divino, puro e curativo, espresso attraverso i suoi doni musicali\u00bb. Jackson stesso avrebbe dichiarato alla rivista: \u00abLa cosa che mi tocca \u00e8 molto speciale. \u00c8 un messaggio di cui devo farmi portatore. Comincio a piangere e il dolore \u00e8 meraviglioso. \u00c8 incredibile. \u00c8 come Dio\u00bb.\nVideo.\nIl videoclip di \"Don't Stop 'til You Get Enough\" \u00e8 il primo video musicale da solista dell'artista, e fu diretto e prodotto da Nick Saxton. Fu trasmesso per la prima volta nell'ottobre 1979. Nel video Jackson ripropone il look della copertina dell'album, indossando uno smoking e una cravatta a farfalla su uno sfondo di immagini astratte ed effetti speciali creati tramite il Chroma Key, un effetto speciale molto innovativo per l'epoca. La canzone fu la stessa usata nel singolo, inclusa l'introduzione parlata.\nPubblicazione.\nIl video venne pubblicato per la prima volta in home video nel 1995 nella raccolta \"Video Greatest Hits - HIStory\". Nel 2003 venne riproposto nel DVD \"Number Ones\" mentre nel 2006 venne pubblicato in DualDisc nella raccolta di singoli di Jackson chiamata \"\". Nel 2010 venne ripubblicato in versione rimasterizzata nella raccolta definitiva di video dell'artista, intitolata \"Michael Jackson's Vision\".\nEsibizioni live.\nLa canzone venne eseguita da Michael Jackson assieme ai The Jacksons durante il \"Destiny World Tour\" (1979-80) ed il \"Triumph Tour\" (1981). Nel 1984, durante il finale del \"Victory Tour\", la canzone veniva interpretata dai fratelli Jackson mixata a \"Shake Your Body (Down to the Ground)\" stessa cosa che veniva fatta da Jackson durante le prime tappe del suo primo tour da solista, il \"Bad World Tour\" (solo nel 1987). Nel 1996-97, durante alcune tappe dell\"'HIStory World Tour\", Jackson ne interpret\u00f2 un breve snippet alla fine di un medley di canzoni dell'album \"Off the Wall\".\nPopolarit\u00e0 del brano.\nLa canzone appare nel film \"Colpo grosso al drago rosso - Rush Hour 2\", dov'\u00e8 interpretata da Jackie Chan e dall'attore Chris Tucker, amico di Jackson. Il brano viene spesso suonato durante gli speciali sulla disco music anni Ottanta in molte discoteche.\nCover e campionamenti.\nGli Squallor, antesignani del rock demenziale, utilizzarono la base musicale della canzone per il loro brano \"Nosfigatus\", contenuto nell'album \"Tromba\" del 1980.\n\"Breathe (Don't Stop)\", canzone realizzata nel 2004 dal gruppo Mr On VS Jungle Brothers, ne utilizzava un campionamento. Il videoclip del brano venne realizzato in grafica computerizzata e citava alcune scene del video originale di Jackson.\nSuccesso commerciale.\n\"Don't Stop 'til You Get Enough\" ebbe immediato successo arrivando alla posizione numero uno nella classifica generale di \"Billboard\" nell'ottobre 1979 e vendette pi\u00f9 di 1 milione di copie, diventando il primo singolo del cantante a ricevere il Disco di platino (14 febbraio 1989) dopo \"Ben\".\nFu il singolo di maggior successo dell'album \"Off the Wall\", conquistando la vetta delle classifiche in Australia e Norvegia e la posizione numero 3 in Belgio, Paesi Bassi, Danimarca e Regno Unito. \nL'8 novembre 2005, la RIAA gli assegn\u00f2 un ulteriore Disco d'oro.\nNel 2018 il singolo fu certificato tre volte Disco di platino per vendite complessive superiori ai 3 milioni di copie negli Stati Uniti.\nPrincipali premi vinti:"}
{"id": "1778055", "revid": "767487", "url": "https://it.wikipedia.org/wiki?curid=1778055", "title": "Puerto Real (Vieques)", "text": "Puerto Real \u00e8 una circoscrizione dell'isola comunale di Vieques, in Porto Rico. Confina a ovest con Llave, a nord-ovest con Mosquito, a nord con Florida e a est con Puerto Ferro. \u00c8 bagnata a sud dalle acque dello Mar dei Caraibi. Nel 2000 aveva una popolazione di 1.673 abitanti, risultando la seconda circoscrizione di Vieques pi\u00f9 popolosa, dopo Florida. Esperanza \u00e8 l'unica localit\u00e0 che si affaccia sulla costa meridionale di Vieques."}
{"id": "1778057", "revid": "6340", "url": "https://it.wikipedia.org/wiki?curid=1778057", "title": "Forza (fisica)", "text": ""}
{"id": "1778062", "revid": "1543377", "url": "https://it.wikipedia.org/wiki?curid=1778062", "title": "Kordi\u00e9", "text": "Kordi\u00e9 \u00e8 un dipartimento del Burkina Faso classificato come comune, situato nella provincia di Sangui\u00e9, facente parte della Regione del Centro-Ovest.\nIl dipartimento si compone del capoluogo e di altri 15 villaggi: Bantol\u00e9, Biho, Dani\u00e9, Diana, Diou, Kanono, Kiro, Lapou, Ninion, Oualguirga, Pelcia, Pel\u00e9, Percoa, Por\u00e9 e Vivio."}
{"id": "1778063", "revid": "287204", "url": "https://it.wikipedia.org/wiki?curid=1778063", "title": "Kordie", "text": ""}
{"id": "1778071", "revid": "547034", "url": "https://it.wikipedia.org/wiki?curid=1778071", "title": "Nicola I Esterh\u00e1zy", "text": "Biografia.\nNicola era figlio del principe Giuseppe Esterh\u00e1zy e di sua moglie, la baronessa Maria Oktavia von Gilleis. Nacque a Vienna il 18 dicembre 1714, dove il padre si trovava a risiedere presso la corte imperiale.\nEducato dai gesuiti, come gran parte dei suoi parenti e antenati, intraprese e percorse una rapida carriera militare, che lo port\u00f2 in pochi anni a raggiungere il grado di feldmaresciallo dell'esercito imperiale. Solo dopo la morte del fratello maggiore Paolo II Antonio (1762), ad ogni modo, pot\u00e9 ottenere anche il rango di principe. Parallelamente intraprese la carriera diplomatica divenendo ambasciatore imperiale in Polonia ed in Sassonia dal 1742 al 1747 e successivamente ambasciatore imperiale alla corte di San Pietroburgo dal 1753 al 1761.\nNel 1753 divenne proprietario del 33\u00ba reggimento di fanteria \"Andrassy\". Prese parte alla guerra dei Sette anni ove ebbe modo di distinguersi nella Battaglia di Kol\u00edn (1757) guidando alla vittoria uno squadrone di cavalleria. Nel 1764 divenne capitano del corpo di guardia imperiale ungherese e prest\u00f2 servizio all'incoronazione dell'Imperatore Giuseppe II a Francoforte sul Meno come ambasciatore. In quest'occasione ebbe modo di conoscere Johann Wolfgang von Goethe. Come molti dei suoi antenati, anche Nicola nel 1765 venne onorato del cavalierato dell'Ordine del Toson d'Oro.\nAllo scoppio della Guerra di successione bavarese nel 1778, Nicola reclut\u00f2 nei propri possedimenti 1200 soldati che mise al supporto dell'Imperatore. Nel 1783 l'Imperatore estese il titolo di principe a tutti i membri maschi appartenenti alla famiglia Esterh\u00e1zy.\nIl soprannome di \"Magnifico\" gli venne impartito per via del suo ricco stile di vita, cosparso di lusso e sfarzo, che si rifletteva nella costruzione di prestigiose residenze come il Palazzo Eszterh\u00e1zy a Fert\u0151d, dotato di uno splendido parco di caccia di stile rococ\u00f2 che venne non a caso definito la \"Versailles ungherese\", dove il principe si ritir\u00f2 gradualmente, distanziandosi dall'etichetta della corte di Vienna che odiava. Nella sua reggia in campagna, il principe si avvalse dei servizi di Joseph Haydn come \"Kapellmeister\" e compositore, tenendo feste, bali e battute di caccia. Egli stesso era un grande appassionato di musica e suonava regolarmente il violoncello, la viola da gamba e la meno nota viola di bordone. Nell'estate del 1773, in occasione di una visita di Maria Teresa d'Austria al suo palazzo, Nicola I stup\u00ec l'imperatrice con una straordinaria ostentazione della sua ricchezza, cospargendo di sale (bene all'epoca ancora piuttosto costoso) tutto il percorso che avrebbe compiuto la carrozza imperiale.\nLo stile di vita del principe Esterh\u00e0zy, ad ogni modo, lo port\u00f2 ad accumulare debiti di proporzioni notevoli, che ammontavano a circa 3,8 milioni di talleri che non riusc\u00ec a pagare e che demand\u00f2 al figlio suo successore Antonio I.\nMor\u00ec a Vienna il 28 settembre 1790.\nIl rapporto con Haydn.\nNicola I era il secondo principe Esterh\u00e1zy ad avere al proprio servizio il noto compositore tedesco Joseph Haydn che, sotto il suo lungo governo, trov\u00f2 terreno ideale per le sue composizioni e per esprimere al meglio la sua arte musicale. Gi\u00e0 dal 1761, Paolo II Antonio, fratello maggiore di Nicola e suo predecessore come capo della casta, aveva nominato Haydn al ruolo di vice-maestro di cappella, ma fu solo con la morte di Gregor Werner che Nicola I decise di promuoverlo alla direzione musicale di tutti i suoi eventi.\nI rapporti con Haydn non furono sempre floridi, in particolare quando il principe decise di licenziare la mediocre soprano Luigia Polzelli, che era divenuta anche l'amante del compositore tedesco durante la loro permanenza a palazzo. Nel 1766, ad ogni modo, si accord\u00f2 per assumere al suo posto il fratello minore del compositore, il tenore Johann Evangelist Haydn.\nAlla corte del principe Esterh\u00e1zy, inoltre, Haydn risult\u00f2 strumentale nella composizione di una serie di pezzi musicali ispirati allo strumento musicale favorito del principe, la viola di bordone, componendo negli anni '70 del Settecento un totale di 126 trio per viola di bordone oltre a numerose altre opere per altri strumenti. Al principe Nicola I Esterh\u00e1zy, Haydn dedic\u00f2 tra le altre la Sinfonia n. 45.\nPersonalit\u00e0.\nIl principe Nicola I rimase per tutta la sua vita fortemente legato alla sua esperienza militare. Amava circondarsi di militari e gli uomini di fiducia nella sua vita, come ad esempio il suo amministratore Peter Ludwig von Rahier, provenivano tutti dal mondo dell'esercito. L'accademia militare teresiana di Wiener Neustadt ha dedicato a proprio al principe Esterh\u00e1zy il corso dell'anno 2007.\nNel vestire, Nicola viene ricordato come stravagante ma soprattutto particolarmente incline a spendere grandi somme di denaro per abiti raffinati o particolari come una nota giacca costellata di diamanti. Il conte russo Evgraf Fedorovich Komarovsky, delegato russo all'incoronazione dell'imperatore a Francoforte sul Meno, disse del principe Esterh\u00e1zy: \"Dopo quelli dell'imperatore, non vi erano abiti pi\u00f9 ricchi e magnifici di quelli del principe Esterh\u00e1zy e del suo seguito\".\nGoethe, che ebbe modo di conoscere Nicola I a Francoforte in occasione dell'incoronazione di Giuseppe II del Sacro Romano Impero nel 1764 cos\u00ec lo descrisse: \"Non alto, ma di belle forme, vivace e nel contempo decoroso, senza orgoglio n\u00e9 freddezza\".\nCome Goethe, il principe Esterh\u00e1zy fu membro della Massoneria.\nMatrimonio e figli.\nIl 21 marzo 1718, Nicola I spos\u00f2 la contessa Maria Elisabetta Ungnad von Weissenwolff, figlia del conte Ferdinand Ungnad von Weissenwolff, dalla quale ebbe i seguenti eredi:"}
{"id": "1778080", "revid": "54253", "url": "https://it.wikipedia.org/wiki?curid=1778080", "title": "Mutuo riconoscimento", "text": ""}
{"id": "1778085", "revid": "119680053", "url": "https://it.wikipedia.org/wiki?curid=1778085", "title": "Cp (Unix)", "text": "cp \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX, che effettua la copia di file e directory.\nSintassi.\nLa sintassi generale di \"cp\" \u00e8\n cp [\"opzioni\"] [--] \"sorgente1\" [\"sorgente2\" \u2026] \"destinazione\" \nI parametri \"sorgente\" indicano i file e/o le directory da copiare. Se viene specificato un solo parametro \"sorgente\", il parametro \"destinazione\" indica il file o la directory di destinazione. \nSe vengono specificati pi\u00f9 parametri \"sorgente\", il parametro \"destinazione\" deve necessariamente essere una directory esistente, o al pi\u00f9 un collegamento simbolico ad una directory.\nIl doppio trattino -- (facoltativo) indica che i parametri successivi non sono da considerarsi opzioni.\nOpzioni.\nTra le opzioni principali vi sono:\nEsempi.\nCopia file1 in file2:\n cp file1 file2\nCopia file1 nella directory preesistente dir1:\n cp file1 dir1\nCopia vari file nella directory preesistente dir2:\n cp file1 file2 dir2\nCopia ricorsivamente vari file e directory nella directory preesistente backup:\n cp -R file1 dir1 file2 dir2 backup"}
{"id": "1778089", "revid": "98077", "url": "https://it.wikipedia.org/wiki?curid=1778089", "title": "Feroneide", "text": ""}
{"id": "1778091", "revid": "287204", "url": "https://it.wikipedia.org/wiki?curid=1778091", "title": "Il nuovo re", "text": "Il nuovo re \u00e8 il secondo capitolo della saga de \"La guerra degli elfi\" scritta e ideata da James Herbert Brennan. In seguito sono stati pubblicati: \"Il regno in pericolo\" e \"Il destino del regno\"\nTrama.\nA causa della morte del Monarca Danaus Plexippus, sono gi\u00e0 iniziati i preparativi per l'imminente incoronazione del principe ereditario Pyrgus. Intanto, dai regi servizi segreti, giunge voce che una persona della casa reale \u00e8 in pericolo di vita, ma non si sa chi sia n\u00e9 da parte di chi venga il pericolo.\nHenry \u00e8 stato invitato per assistere all'incoronazione di Pyrgus, ma non trovando pi\u00f9 il portale tascabile che gli aveva dato il signor Fogarty, si ritrova a costruirne uno egli stesso. Attivato il portale, lo attraversa, ma si trova in un mondo molto strano. Non avendo messo il biofiltro nel macchinario che apre il portale, \u00e8 rimpicciolito ed ha le ali. Entra in contatto con il ragno psicotronico di Aurora e si rende conto che \u00e8 tornato alle dimensioni normali. In seguito viene ritrovato dalla misteriosa regina Quercusia, che lo imprigiona nelle segrete del palazzo.\nNel frattempo, Jasper Bombix viene fatto uscire dalla prigione di Massakr, con un falso mandato d'esecuzione, per tornare a servire Lord Rodilegno. La sua missione \u00e8 uccidere, sotto le false spoglie di Cossus Rodilegno (e con l'aiuto di un wyrm), il monarca designato Pyrgus Malvae durante l'incoronazione. In seguito per\u00f2, il defunto Monarca Danaus Plexippus viene resuscitato da un negromante; essendo una pratica illegale, la resurrezione, il monarca viene dato come risvegliato da un coma e, essendo debilitato, rimane sotto le \"cure\" di Lord Rodilegno, che lo usa come manichino per fare editti.\nFrattanto, Silas Sulfureo si sposa con la vedova Acherontia Atropos e, per sfuggire a Beleth, va a vivere con lei in una baita lontana dai centri abitati. Il giorno stesso del matrimonio e del trasferimento nella discreta abitazione, uccide la donna (il motivo del matrimonio era prettamente economico, da tutte e due le parti), prima che lei ci riesca avvelenandolo. Quando va a seppellire il corpo della vecchia, fa la sua apparizione Beleth, che, nonostante i portali demoniaci fossero chiusi, \u00e8 riuscito a raggiungere il regno grazie ad un vimana. \nPer niente infuriato per il mancato sacrificio del Principe Pyrgus, Beleth d\u00e0 una nuova missione a Sulfureo: creare un portale fra Infera e il Mondo Analogo con l'ausilio del Grimoire di Papa Onorio Magno.\nIntanto, con un editto del Monarca Danaus, Rodilegno fa diventare Colias Principe Ereditario, e ordina a quest'ultimo di far giustiziare Pyrgus, Aurora e il Vicer\u00e9 Fogarty. Ma Colias decide di mandarli in esilio nella terra di Halek. Infuriato per questo, lo zio Lord Rodilegno decide di mandare dei suoi uomini per attaccare il vail\u00e0 che trasporta gli esiliati. \nIl vail\u00e0 viene attaccato s\u00ec, ma non solo dalle truppe di Rodilegno; gli elfi della foresta si mettono in mezzo alla mischia per salvare Pyrgus e gli altri, il tutto grazie all'aiuto di Madama Circe, amica degli elfi della foresta. Questi ultimi sono infuriati a causa di una tenuta costruita nella foresta da parte di Rodilegno, ma soprattutto perch\u00e9 essa contiene dei pozzinferi, una forma d'intrattenimento che implicava la presenza di demoni nella foresta. In seguito fanno un patto con il quale Aurora e Pyrgus assieme ad un piccolo commando devono distruggere la tenuta di Rodilegno, ed in cambio ricevono l'aiuto per sottrarre il padre dalle grinfie dello zio.\nAndando a palazzo per cercare il padre, non lo trovano, ma s'imbattono in Henry, che intanto era evaso dalla prigione fuggendo per le fognature con l'aiuto del canvero Scassatimpani.\nTutti insieme tornano indietro, \"passando per la foresta\", arrivando fino alla tenuta di Rodilegno. Grazie all'aiuto del mago Ziczac, che \u00e8 in grado di far passare le persone attraverso gli oggetti, si addentrano nel sotto suolo, dove scoprono che vi \u00e8 stato costruito un labirinto di ossidiana (uno svago usato dai nobili, dove veniva messa una povera vittima che per uscirne doveva superare tutte le trappole in esso contenute, ora illegale). Percorrendolo muore quasi tutto il commando degli elfi della foresta, tranne Nymph, figlia della regina Cleopatra e abile condottiera. Riuscendo ad uscire dal labirinto, ritrovano Scassatimpani in un centro di controllo del labirinto. \nDopo di che trovano Bombix e il Monarca su dei lettini in una pseudo sala operatoria. Rodilegno aveva in mente di trapiantare il wyrm di Bombix nel Monarca, per poterlo gestire meglio. Rodilegno, presente nella sala operatoria assieme all'anestesista e al \"chirurgo\", riesce a fuggire. Pyrgus decapita il padre che finalmente libera la sua anima. Uscendo dalla villa per\u00f2, si trovano in mezzo ad uno scontro: i demoni hanno aperto un portale e stanno attaccando la servit\u00f9 di Rodilegno, intanto gli elfi della foresta, mossi da un sospetto del signor Fogarty, hanno attaccato anch'essi la tenuta e i demoni. In breve tempo distruggono il portale con il quale erano giunti i demoni e polverizzano il palazzo di Rodilegno.\nInfine l'incoronazione avviene, non senza intoppi: Rodilegno ha un editto reale del Monarca che vincola il principe Pyrgus a cedere il trono a Colias. Ma grazie ad un sotterfugio ideato da Henry, appena incoronato, Pyrgus abdica in favore della sorella Aurora."}
{"id": "1778093", "revid": "287204", "url": "https://it.wikipedia.org/wiki?curid=1778093", "title": "Campionato d'Asia per club 1992-1993", "text": "Il Campionato d'Asia per club 1992-1993 \u00e8 stata la 12\u00aa edizione del massimo torneo calcistico asiatico per\nsquadre di \"club\" maggiori maschili.\nFormato.\nVennero confermate le modalit\u00e0 di svolgimento del torneo introdotte nell'edizione precedente, con un turno preliminare ad eliminazione diretta, fase a gironi e fase finale ad eliminazione diretta con finali per il primo e il terzo posto. Tutti gli incontri si sono svolti in Bahrain."}
{"id": "1778094", "revid": "16171967", "url": "https://it.wikipedia.org/wiki?curid=1778094", "title": "Meromissi crenogenica", "text": ""}
{"id": "1778102", "revid": "31886", "url": "https://it.wikipedia.org/wiki?curid=1778102", "title": "Imaging di fusione", "text": "L'imaging di fusione (in inglese fusion imaging) \u00e8 una metodica diagnostica.\n\u00c8 il risultato della sovrapposizione sequenziale di una serie di immagini radiologiche ottenute dallo studio di un determinato organo o distretto corporeo con diversi sistemi di rilevazione in modo da ottenere in un'unica immagine le informazioni provenienti dai diversi sistemi di indagine.\nAlcuni esempi sono tomografia computerizzata, TC e tomografia a emissione di positroni, PET (PET-CT) oppure TC ed ecografia. \nL'immagine cos\u00ec ottenuta, risultante dalla \"fusione\" delle immagini ottenute nelle due metodiche, spesso permette di conseguire una diagnosi pi\u00f9 completa e sicura."}
{"id": "1778103", "revid": "144796", "url": "https://it.wikipedia.org/wiki?curid=1778103", "title": "Paolo II Antonio Esterh\u00e1zy", "text": "Biografia.\nAlla morte del padre nel 1721, Paolo II Antonio era ancora giovanissimo ed ottenne di reggere le sorti della casata, ma sotto la tutela della madre, Maria Oktavia von Gilleis, sino al 1734.\nIn seguito, Paolo II Antonio studi\u00f2 a Vienna ed all'Universit\u00e0 di Leida, nei Paesi Bassi, mostrando sin da giovane un notevole interesse per la cultura in generale. \nCome tutti i suoi avi, anche il principe Esterh\u00e1zy support\u00f2 la politica degli Asburgo, il cui immenso impero era alla sua epoca guidato dall'imperatrice Maria Teresa, salita al potere nel 1741, dopo le incresciose vicende della Guerra di successione austriaca. Nel 1742 ottenne la nomina a comandante di un reggimento di ussari. Per via dei numerosi successi ottenuti sul campo di battaglia sotto la guida del principe Carlo Alessandro di Lorena, Paolo II Antonio, nel 1747, venne nominato feldmaresciallo luogotenente e venne inviato come ambasciatore imperiale a Napoli dove rimase dal 1750 al 1753, ottenendo altres\u00ec la prestigiosa onorificenza del Toson d'oro. Nel 1753 venne accreditato anche alla rappresentanza per il Regno di Sicilia. \nA partire dal 1756 egli venne nominato generale di cavalleria nel corso della Guerra dei Sette anni ed inviato a Breslavia, ma si ritir\u00f2 dall'impiego militare nel 1758, dopo aver ottenuto il rango di feldmaresciallo. Dedicandosi alla vita privata, si trasfer\u00ec nelle sue propriet\u00e0 in Ungheria e si concesse alle opere assistenziali ed al rinvigorimento della cappella musicale della sua piccola corte presso il Castello di Eisenstadt ove, nel 1761, assunse il compositore tedesco Joseph Haydn in qualit\u00e0 di vice maestro di cappella, e come maestro di cappella il compositore Gregor Joseph Werner.\nAlla sua morte, nel 1762, gli succedette il fratello Nicola I, dal momento che egli, pur essendosi sposato con la marchesa Maria Anna Luisa Lunatti-Visconti, non ne aveva avuto figli.\nNel suo romanzo \"Harmonia Caelestis\", lo scrittore magiaro P\u00e9ter Esterh\u00e1zy racconta un curioso aneddoto a proposito di Paolo II Antonio che non riusc\u00ec a trattenere un peto al cospetto di Maria Teresa, imperatrice d'Austria e regina d'Ungheria; il cortigiano imbarazzato finse indifferenza, ma la sovrana comment\u00f2 argutamente: \"Tra tanti adulatori, finalmente una voce sincera!\"."}
{"id": "1778105", "revid": "237256", "url": "https://it.wikipedia.org/wiki?curid=1778105", "title": "Ivan Bunin", "text": ""}
{"id": "1778108", "revid": "557987", "url": "https://it.wikipedia.org/wiki?curid=1778108", "title": "Lampara", "text": "La lampara \u00e8 un tipo di lampada molto grossa e potente, montata su di una barca che viene usata dai pescatori di notte per illuminare la superficie dell'acqua, al fine di attrarre i pesci in superficie per poi intrappolarli nella rete o catturarli con la fiocina.\nPer estensione vengono chiamati \"lampara\" anche il peschereccio che monta tali attrezzature e la rete usata per questo tipo di pesca.\nLe lampare possono essere alimentate ad acetilene o con corrente elettrica. Vengono usate prevalentemente per la pesca di seppie e calamari."}
{"id": "1778114", "revid": "580197", "url": "https://it.wikipedia.org/wiki?curid=1778114", "title": "Campionato d'Asia per club 1993-1994", "text": "Il Campionato d'Asia per Club 1993-94 venne vinto dal Thai Farmers Bank FC (Thailandia).\nTurno preliminare.\nAsia Sudorientale.\n\"1 \"Pahang FA si \u00e8 ritirato prima dell'andata\nPrimo turno.\nAsia Centrale.\n\"1 Abahani KC si \u00e8 ritirata senza giocare una partita\"\nQuarti di finale.\n\"NB: Al-Shabab e Victory SC ritirate\"\nGruppo 1.\n\"Bangkok, Thailandia.\"\nGruppo 2.\n\"Bangkok, Thailandia.\""}
{"id": "1778115", "revid": "599013", "url": "https://it.wikipedia.org/wiki?curid=1778115", "title": "Boaz Myhill", "text": "Carriera.\nDopo sette stagioni trascorse difendendo la porta dell'Hull City, dopo la retrocessione dalla Premiership della squadra, nel luglio 2010 passa al West Bromwich Albion. Il 30 luglio 2011 passa in prestito al Birmingham City."}
{"id": "1778120", "revid": "124123", "url": "https://it.wikipedia.org/wiki?curid=1778120", "title": "Pauline Nyiramasuhuko", "text": "Biografia.\nNata da una famiglia di agricoltori nella prefettura di Butare, grazie al suo successo negli studi di giurisprudenza entra in contatto con Agathe Kanziga, che diventer\u00e0 poi moglie di Juv\u00e9nal Habyarimana. Si trasferisce dopo gli studi a Kigali e trova un posto nel ministero ruandese per gli Affari Sociali. Nel 1968, a soli 22 anni, diventa primo ispettore del ministero e sposa Maurice Ntahobali, futuro presidente dell'Assemblea nazionale ruandese.\nNei due decenni successivi diventa una delle figure di spicco dell\"'entourage\" di Habyarimana e del suo partito, il \"Movimento Rivoluzionario Nazionale per lo Sviluppo\" (MRND). Nel 1992 viene nominata Ministro della Famiglia e della Promozione delle donne. Ricopre questa carica fino al 1994, quando fugge dal paese a causa dell'avanzata del Fronte Patriottico Ruandese, rifugiandosi prima nella Repubblica Democratica del Congo, infine in Kenya. Il 18 luglio 1997 viene arrestata a Nairobi e portata davanti al Tribunale penale internazionale per il Ruanda con le accuse di crimini contro l'umanit\u00e0, genocidio, crimini di guerra. La Nyiramasuhuko per\u00f2 si \u00e8 sempre dichiarata innocente.\nAccuse e processo.\nPauline Nyiramasuhuko era stata inizialmente accusata di genocidio e crimini di guerra, ma dopo il 1999, considerando lo stupro come crimine contro l'umanit\u00e0, \u00e8 stato aggiunto anche quest'ultimo capo d'imputazione. L'ex ministro \u00e8 accusata, insieme al cosiddetto \"gruppo di Butare\" o \"Butare Six\" di aver guidato le azioni di pulizia etnica e genocidio nella parte meridionale del paese. In particolare Nyiramasuhuko viene accusata di essere stata l'ideatrice dell'utilizzo dello stupro come strumento di umiliazione per le donne catturate, con particolare riferimento alla strage di Butare del 25 aprile 1994. La figura di Pauline Nyiramasuhuko \u00e8 presto diventata uno dei simboli dei processi condotti dal Tribunale Penale Internazionale, per il forte contrasto tra il suo ruolo e la sua storia, e le atrocit\u00e0 perpetrate contro le donne"}
{"id": "1778132", "revid": "84304203", "url": "https://it.wikipedia.org/wiki?curid=1778132", "title": "Ordinanza del presidente del Consiglio dei ministri", "text": "L'ordinanza del presidente del Consiglio dei ministri (o.p.C.M.) \u00e8 un provvedimento di urgenza emesso dal presidente del Consiglio dei ministri della Repubblica Italiana. \nCome esempio si veda l'ordinanza n. 3274 del 20/03/2003 del presidente del Consiglio dei ministri \"Primi elementi in materia di criteri generali per la classificazione sismica del territorio nazionale e di normative tecniche per le costruzioni in zona sismica\" (pubblicato nel Supplemento Ordinario n. 72 della G.U. n. 105 dell'8/05/2003)."}
{"id": "1778136", "revid": "767487", "url": "https://it.wikipedia.org/wiki?curid=1778136", "title": "Joseph Mattock", "text": ""}
{"id": "1778137", "revid": "6923", "url": "https://it.wikipedia.org/wiki?curid=1778137", "title": "Giuseppe Esterh\u00e1zy", "text": "Biografia.\nGiuseppe era figlio di Paolo I e di sua moglie, Eva Th\u00f6k\u00f6ly, sorella del Kuruzen ungherese Emmerich Thoekoely, ed era il terzo figlio sopravvissuto della coppia. Gi\u00e0 all'et\u00e0 di 16 anni inizi\u00f2 la propria carriera militare, raggiungendo ben presto il rango di Colonnello.\nAlla morte del suo fratello maggiore, Michele, deceduto senza eredi nel marzo del 1721, egli gli succedette nel titolo di Principe. Il suo periodo di regno fu comunque molto breve (appena 74 giorni), dal momento che mor\u00ec nel giugno di quello stesso anno. L'ipotesi secondo la quale sarebbe stato avvelenato da alcuni suoi avversari politici, sembrerebbe oggi non trovare fondamento. Suo successore, fu il figlio primogenito Paolo II Antonio, di appena 10 anni, che venne sottoposto alla reggenza della madre sino al 1734.\nMatrimonio e figli.\nIl 22 dicembre 1707, a Vienna, spos\u00f2 la baronessa Maria Oktavia von Gilleis, dalla quale ebbe i seguenti eredi:"}
{"id": "1778151", "revid": "28592", "url": "https://it.wikipedia.org/wiki?curid=1778151", "title": "Sorifa", "text": ""}
{"id": "1778156", "revid": "125635729", "url": "https://it.wikipedia.org/wiki?curid=1778156", "title": "Sam Vokes", "text": "Carriera.\nClub.\nGli inizi e il Wolverhampton.\nInizia la sua carriera da professionista al Bournemouth, dove milit\u00f2 anche nelle giovanili, costruendosi una buona fama di mastino d'area piccola. Nel 2008 viene acquistato dal Wolverhampton Wanderers che, al tempo, faceva parte della serie B Inglese. Qui Vokes ha molto meno spazio che nella squadra precedente, dovendosi lottare il posto da titolare con attaccanti di spessore come Sylvain Ebanks-Blake o Andy Keogh. Viene per\u00f2 considerato la prima sostituzione per le due punte dei Wolves, scalzando un pilastro come Chris Iwelumo, e colleziona molte presenze come sostituto segnando, fra campionato e coppe, sei goal.\nNell'ottobre 2009 Vokes viene ceduto in prestito al Leeds United, squadra militante nella terza categoria inglese, dove ha pi\u00f9 possibilit\u00e0 di giocare. Nel gennaio 2010 torna alla base fino al termine della stagione e nell'agosto 2010 viene nuovamente ceduto in prestito, stavolta al Bristol City.\nIl 28 luglio 2021, dopo due anni allo , viene ingaggiato dal .\nNazionale.\nViene convocato per gli Europei 2016 in Francia. Subentrato nel corso del quarto di finale contro il Belgio, mette a segno il gol del definitivo 3-1 che vale ai gallesi il passaggio in semifinale."}
{"id": "1778157", "revid": "122522076", "url": "https://it.wikipedia.org/wiki?curid=1778157", "title": "Comunit\u00e0 di sviluppo dell'Africa meridionale", "text": "La Comunit\u00e0 di sviluppo dell'Africa meridionale (in inglese \"Southern African Development Community\" - SADC) \u00e8 un'organizzazione internazionale regionale che persegue la cooperazione e l'integrazione socio-economica cos\u00ec come la cooperazione politica e nella sicurezza tra quindici paesi africani. Completa il ruolo dell'Unione africana.\nStoria.\nL'origine della Comunit\u00e0 si trovano tra il 1969 e il 1970, quando i capi dei maggiori paesi dell'Africa australe e i movimenti nazionali di liberazione coordina la loro lotta politica, diplomatica e militare per portare la fine del colonialismo e del ruolo delle minoranze bianche in questa regione. L'immediato precursore della cooperazione politica e di sicurezza, tappa dell'attuale Comunit\u00e0, fu il raggruppamento informale degli Stati di Prima Linea (Frontline States - FLS), che nacque alla met\u00e0 degli anni settanta del XX secolo.\nLa Conferenza di coordinamento per lo sviluppo dell'Africa meridionale (Southern African Development Coordination Conference - SADCC) fu il progenitore dell'attuale Comunit\u00e0. L'adozione da parte di nove paesi africani della Dichiarazione di Lusaka il 1\u00ba aprile 1980 apr\u00ec la strada alla fondazione formale nel giugno 1981.\nI membri dei Paesi di prima linea e della comunit\u00e0 non coincidevano.\nLa conferenza fu trasformata nella Comunit\u00e0 il 17 agosto 1992, con l'adozione da parte dei membri fondatori della conferenza e della Namibia, di recente indipendenza, della Dichiarazione di Windhoek e del trattato di fondazione della Comunit\u00e0. Nel 1992 forn\u00ec sia la cooperazione socio-economica sia la cooperazione politica e di sicurezza.\nIl raggruppamento degli Stati di prima linea si dissolse solo nel 1994, dopo le prime elezioni democratiche del Sudafrica.\nI successivi sforzi di collocare la cooperazione politica e di sicurezza su un solido piano istituzionale sotto l'ombrello della Comunit\u00e0 fallirono.\nIl 14 agosto 2001, il trattato del 1992 fu emendato per la revisione delle strutture, delle politiche e delle procedure della Comunit\u00e0. Uno dei cambiamenti fu che la cooperazione politica e di sicurezza fu istituzionalizzata nell'Organo sulla politica, difesa e sicurezza (Organ on Politics, Defence and Security - OPDS); \u00e8 uno dei principali organi ed \u00e8 soggetto alla sorveglianza del supremo organo dell'organizzazione, il vertice.\nIl 2 dicembre 2004 le \u00e8 stato riconosciuto lo status di osservatore dell'Assemblea generale delle Nazioni Unite.\nIl 2 novembre 2007 fu proposto il collegamento ferroviario da Chipita a Mpika, fornendo un piccolo accesso al mare a Nacala.\nProspettive future.\nI paesi della Comunit\u00e0 sono di fronte a molti cambiamenti: sociali, di sviluppo, economici, commerciali, educativi, di salute, diplomatici, difensivi, di sicurezza e politici. Molti di questi cambiamenti non possono essere affrontati efficacemente individualmente. Le malattie del bestiame o le bande criminali organizzate non conoscono frontiere. La guerra in un paese pu\u00f2 coinvolgere i suoi vicini e danneggiare le loro economie. Lo sviluppo sostenibile che il commercio pu\u00f2 portare \u00e8 minacciato dall'esistenza di standard produttivi e regimi tariffari differenti, deboli infrastrutture doganale e pessime strade.\nMembri.\nI 15 membri della Comunit\u00e0 di sviluppo dell'Africa meridionale sono:\nLa candidatura del Ruanda \u00e8 stata rigettata nel 2005 a causa di questioni procedurali.\nObiettivi.\nLa Comunit\u00e0 e i suoi stati membri sono tenuti ad agire secondo i seguenti principi:\nAll'organizzazione vengono affidati molti obiettivi da parte di vari documenti come il trattato di fondazione, vari protocolli (come il protocollo sulla corruzione, il protocollo sulle armi da fuoco, il protocollo sulla salute e il protocollo sull'educazione), il Piano di sviluppo della strategia indicativa regionale (Regional Indicative Strategic Development Plan - RISDP) e il Piano indicativo strategico dell'organo (Strategic Indicative Plan of the Organ - SIPO), e dichiarazioni come quelle sulla HIV e l'AIDS e la sicurezza alimentare. Non tutti i trattati e piani precedenti al 2001 sono stati armonizzati con piani pi\u00f9 dettagliati e recenti come i due precedenti.\nIn molte aree, la semplice coordinazione delle attivit\u00e0 e politiche nazionali \u00e8 lo scopo della cooperazione. Nelle altre, gli stati membri mirano a forme di pi\u00f9 grande portata; per esempio, mirano a coordinare le loro politiche estere, ma puntano anche ad armonizzare i loro commerci e le politiche economiche, considerando che un giorno formeranno un mercato comune con istituzioni regolatori comuni.\nGli obiettivi sono:\nStruttura.\nL'organizzazione ha otto organi principali:\nLa sede della Comunit\u00e0 di sviluppo dell'Africa australe \u00e8 a Gaborone, Botswana.\nLe lingue di lavoro sono l'inglese, il francese, il portoghese e l'afrikaans.\nLa Comunit\u00e0 in pratica.\nLa Comunit\u00e0 \u00e8 un'organizzazione debole. Ha scarsi mezzi e i paesi membri non sono propensi ad attribuirgli troppi poteri pur essendo d'accordo nel farlo quando avevano varato la revisione nel 2001; inoltre i membri partecipano anche ad altre organizzazioni di cooperazione economica regionale e di cooperazione regionale politica e di sicurezza che possono competere con la Comunit\u00e0 e minare i suoi scopi. Per esempio, il Sudafrica e il Botswana appartengono entrambi all'Unione doganale dell'Africa meridionale; lo Zambia fa parte del Mercato comune dell'Africa orientale e meridionale e la Tanzania \u00e8 membro della Comunit\u00e0 dell'Africa orientale.\nBandiera.\nLa bandiera dell'organizzazione viene dai popoli dei paesi membri: un competizione fu tenuta per disegnare la nuova bandiera e nel 1995 il nuovo disegno fu scelto. La bandiera ha un campo blu scuro con un cerchio verde nel centro e il logo SADC nel centro del cerchio. Nella descrizione ufficiale della bandiera, il blu simboleggia il cielo e l'oceano che portano l'acqua e la vita, e il verde rappresenta la ricca flora e fauna. La ricchezza di oro della ragione \u00e8 rappresentato dal colore delle lettere. La bandiera fu usata la prima volta nel vertice del 1995 al World Trade Centre a Johannesburg."}
{"id": "1778162", "revid": "767487", "url": "https://it.wikipedia.org/wiki?curid=1778162", "title": "Giarabub (film)", "text": "Giarabub \u00e8 un film di guerra del 1942 diretto da Goffredo Alessandrini.\nTrama.\nDi genere epico, il film \u00e8 imperniato sulla eroica resistenza delle truppe italiane del fortino di Giarabub, in un'oasi della Cirenaica (Libia) al confine con l'Egitto, che fu conquistato dalle truppe britanniche nel 1941. Rimasti senza rifornimenti non si arresero, continuando a combattere fino all'ultimo uomo. Il film racconta sia le battaglie, con una visione quasi documentaristica, sia la storia personale dei soldati italiani provenienti da varie regioni.\nProduzione.\nNel film, oltre al ruolo di Dolores (Doris Duranti), era previsto un secondo ruolo femminile, quello di Olga, interpretata da Diana Torrieri, ma le scene da lei girate furono soppresse in fase di montaggio definitivo.\nDistribuzione.\nIl film venne distribuito nel circuito cinematografico italiano l'8 maggio del 1942."}
{"id": "1778168", "revid": "124963598", "url": "https://it.wikipedia.org/wiki?curid=1778168", "title": "Cattedrale di Sant'Emidio", "text": "Il duomo di Ascoli Piceno, ufficialmente cattedrale di Santa Maria Madre di Dio e sant'Emidio, o pi\u00f9 brevemente cattedrale di Sant'Emidio, \u00e8 la chiesa principale della citt\u00e0 di Ascoli Piceno e sede vescovile dell'omonima diocesi. Si trova in piazza Arringo, e rappresenta insieme col Palazzo dell'Arengo il centro della vita cittadina fin dall'epoca romana ed almeno fino a tutto il periodo comunale. Nel maggio 1857 papa Pio IX l'ha elevata alla dignit\u00e0 di basilica minore.\nStoria.\nL'attuale edificio \u00e8 il risultato di molti adattamenti e sovrapposizioni avuti tra il V ed il XVI secolo. Alcuni resti rinvenuti durante i lavori di restauro della cripta del 1967 dimostrano che il primo tempio fu costruito addirittura nel IV o V secolo su un preesistente edificio di epoca romana che Sebastiano Andreantonelli identifica come un tempio pagano dedicato forse alle Muse, mentre altri storici lo attribuiscono a Ercole o a Giunone.\nI ritrovamenti archeologici degli anni 1882 \u2013 1883 dimostrano che la cattedrale fu edificata utilizzando i resti della basilica civile del foro romano identificati nelle sezioni pi\u00f9 antiche della costruzione attuale come il transetto, le basi delle absidi semicircolari e, secondo alcuni, anche la cupola che risalgono, infatti, alla fine dell'VIII secolo o all'inizio del IX secolo. \nL'edificio civile di epoca romana misurava circa 32 metri di lunghezza e 13 di larghezza sviluppando un'altezza di 9 metri. Il suo corpo di fabbrica si componeva di tre absidi semicircolari e di tre ingressi orientati verso il Foro.\nTra il V e il VI secolo la costruzione sub\u00ec una prima trasformazione che confer\u00ec alla pianta la forma a croce latina con l'aggiunta della navata longitudinale ed il rifacimento delle absidi poligonali fortificate. \nNel periodo compreso fra il 746 e il 780 il vescovo longobardo Euclere aggiunse la cupola a base ottagonale, la cui costruzione va tuttavia posticipata all'XI secolo, al tempo del vescovo Bernardo II (1045-1069), quando fu probabilmente all'edificio venne dato l'assetto romanico, con la realizzazione della facciata, e, soprattutto, la costruzione della cripta per accogliere le reliquie di sant'Emidio. Fu proprio in tale occasione che la cattedrale, consacrata fin dall'epoca paleocristiana alla Vergine Maria col titolo di Madre di Dio (\"Theot\u00f2kos\"), fu condedicata anche al santo martire, primo vescovo della citt\u00e0 storicamente attestato. Nello stesso tempo si avvi\u00f2 la realizzazione delle due torri, poste agli angoli esterni della facciata e aggettanti rispetto ad essa; lo spazio tra i due campanili era occupato da un portico a cappelle, andato quasi completamente perduto in seguito agli ampliamenti cinquecenteschi, e del tiburio.\nL'edificio conserv\u00f2 le sue forme romaniche per lungo tempo, sino all'ultimo quarto del XV secolo, mentre, al contrario alcune chiese ascolane, soprattutto quelle degli Ordini Mendicanti (San Francesco, San Pietro Martire e Sant'Agostino) si erano sviluppate arrivando ad essere di dimensioni assai maggiori di quanto non fosse allora il Duomo. Il 2 gennaio 1481, sotto il vescovo Prospero Caffarelli (1464 - 1500), fu stipulato il contratto per la demolizione dell'antica facciata, la costruzione delle tre nuove navate divise da pilastri poligonali e l'apertura dei finestroni. Tale rinnovamento rimase allo stato grezzo per un lungo periodo, con una Cattedrale dall'aspetto gotico - rinascimentale.\nLa facciata fu costruita dal 1529 al 1539 su progetto di Cola dell'Amatrice e nello stesso periodo fu realizzato un nuovo altare maggiore, mentre le pareti delle navate laterali iniziarono ad ospitare monumenti funebri e in corrispondenza delle nicchie delle navate laterali, furono eretti fastosi altari. Il vescovo Pietro Camaiani (1567-1579), poi, fece completare le volte delle tre navate e all'unico ingresso alla cripta nella navata centrale, si sostituirono le due scalinate nelle navate laterali.\nNel 1838 fu inaugurata la cappella del SS. Sacramento, aggiunta al corpo della cattedrale lungo la navata destra all'innesto del transetto, mentre negli anni tra il 1882-1894 fu nuovamente riportato alla luce l'ingresso alla cripta dalla navata centrale su progetto dell'architetto Giuseppe Sacconi che disegn\u00f2 anche il ciborio sotto la cupola. Nel decennio 1884-1894 le volte della navata centrale e la cupola furono decorati con affreschi di Cesare Mariani.\nDurante il XX secolo, al termine del secondo conflitto mondiale il vescovo Ambrogio Squintani fece ornare le pareti della cripta con mosaici su cartoni di Pietro Gaudenzi (1880-1955), raffiguranti episodi dell'ultima guerra. Un nuovo intervento sulla cripta fu portato a termine nel 1961 dal vescovo Marcello Morgante che vi fece costruire la tomba dei vescovi diocesani; nel 1967, infine, si ebbe l'adeguamento liturgico del presbiterio secondo le indicazioni successive al Concilio Vaticano II.\nEsterno.\nLa facciata del duomo, di forma rettangolare, realizzata tra il 1529 ed il 1539 su disegno di Cola dell'Amatrice, si mostra impostata sull'ordine gigante. \nCostruita in blocchi levigati di travertino \u00e8 scandita in tre parti da quattro colonne corinzie ognuna delle quali ha una retrocolonna piana sostenuta da un piedistallo che poggia al di sopra di una base attica. \nNella porzione del prospetto al di sopra delle 4 colonne corrono orizzontalmente architrave, fregio e l'importante cornicione sorretto da mensole.\nAl centro della facciata si apre il portale d'ingresso alla cattedrale inquadrato dalle colonne sezionate verticalmente, con basi, capitelli e cornici di gusto ionico. Ai lati del portale, nei due intercolumni minori, concludono la facciata due grandi nicchie che ospitano due sedili in travertino.\nAllo spazio superiore del prospetto fu aggiunta nell'anno 1592 la balaustra terminale composta da colonnine.\nAgli estremi della facciata si innalzano due torri di travertino a base quadrata, risalenti alla seconda met\u00e0 dell'XI secolo. Quella di destra ha lato di 4,80\u00a0m ed \u00e8 adorna di una cuspide in laterizi e di una balaustra, la cui parte superiore venne ricostruita nel 1592 sul disegno dell'ascolano Silvestro Galeotti, mentre quella di sinistra \u00e8 di poco pi\u00f9 alta della facciata della chiesa.\nIl fianco sinistro del duomo, prospiciente il battistero, risale al 1485. \u00c8 ornato da lesene corinzie scanalate e nei loro interspazi sono sistemate bifore gotiche ornate di colonnine tortili e di trafori finissimi, su una delle quali \u00e8 visibile lo scudo recante lo stemma del vescovo Caffarelli.\nNella penultima porzione tra gli interpilastri della parete, verso il transetto, si apre l'ingresso laterale alla cattedrale in stile rinascimentale, con due lesene corinzie che reggono un timpano semicircolare; \u00e8 chiamata Porta della Musa e il nome deriva dall'epigrafe murata nella parete esterna del transetto. Le dimensioni imponenti e la sua ricchezza sono giustificate dal fatto che questo fu originariamente il portale principale, che fu smontato e ricollocato in questa posizione, successivamente alla realizzazione dell'attuale portale principale. La paternit\u00e0 artistica del portale \u00e8 controversa, mentre i suoi battenti in legno, decorati da formelle con rose intagliate in rilievo e da figure zoomorfe, sono opera dell'ascolano Francesco di Giovanni, che appose la propria firma su una delle cornici. Alla porta si accede tramite una scala ornata da una balaustra in travertino, che fu costruita nel 1841 su progetto di Gabriele Gabrielli.\nContinuando verso la parte posteriore del duomo, si incontra la zona del transetto, formato da grandi blocchi di travertino, provenienti certamente da edifici romani, che rappresenta la parte pi\u00f9 antica della cattedrale risalendo all'VIII-IX secolo. Due aperture rettangolari sulla parete del transetto, a circa un metro dal suolo, danno luce alla cripta di Sant'Emidio.\nProseguendo oltre il transetto, si vedono le due absidi ottagonali laterali, che furono erette probabilmente nell'XI secolo contemporaneamente alla cripta. L'abside centrale, invece, fu ricostruita fra il 1480 e il 1550 e presenta alla sua base un blocco di travertino di importante rilevanza storica in quanto reca la scritta: CAESARI TRIBUNITIA POTESTATE, che potrebbe comprovare l'ipotesi che il duomo ascolano sia stato edificato sulla basilica civile di epoca romana.\nAnche il tiburio, eretto in periodo romanico alla fine dell'XI secolo, \u00e8 realizzato in travertino. La sua forma esterna \u00e8 ottagonale e termina con una cornice all'altezza del tetto chiusa da una volta, anch'essa in travertino, sulla quale \u00e8 posto un lanternino cieco con quattro bifore, sormontato da una cuspide.\nIl fianco di destra della cattedrale \u00e8 pressoch\u00e9 simile a quello sinistro e si apre all'interno del giardino della canonica.\nLe campane.\nIl concerto campanario della Cattedrale di Ascoli si compone di cinque campane.\nInterno.\nOltrepassato l'ingresso si incontra una cappella, adiacente alla torre campanaria di sinistra, che rappresenta quanto rimane del portico che in epoca medievale si trovava davanti alla facciata dell'edificio romanico e che and\u00f2 definitivamente perduto durante i lavori rinascimentali di allungamento della pianta culminati nella realizzazione della nuova facciata cinquecentesca. La cappella ospita una \"Crocifissione\", il brano meglio conservato dell'intera decorazione, attribuita al Maestro del Polittico di Ascoli, ritenuto maestro del Maestro di Offida, che qui comparirebbe nei brani decorativi laterali di questa piccola cappella.\nL'ampia aula interna del duomo, lunga 70 metri e larga 30, di gusto romanico-gotico, ha una pianta a croce latina ed \u00e8 suddivisa in tre navate da sei pilastri ottagonali sormontati da capitelli rinascimentali che sorreggono le volte. In corrispondenza dei sei pilastri, sulle pareti laterali, si trovano delle lesene con capitelli corinzi e negli interspazi tra le lesene si aprono delle nicchie sormontate da ampie conchiglie.\nNelle due parti di controfacciata in corrispondenza delle navate laterali, che in epoca rinascimentale inglobarono i due campanili medievali, si aprono due ambienti corrispondenti alle basi dei medesimi, di cui quello di sinistra rispetto all'ingresso ospita degli oggetti legati al patrono Sant'Emidio. Tra essi, al centro, su di un capitello di recupero, troneggia il Braccio - reliquiario di Sant'Emidio, opera di Pietro Vannini, il massimo orafo ascolano del XV secolo. L'opera, capolavoro dell'oreficeria italiana quattrocentesca, fu realizzata negli anni immediatamente successivi alla \"Libertas Ecclesiastica\" concessa ad Ascoli nel 1482 da papa Sisto IV, \u00e8 costituita da un fusto a base stellare, che regge un braccio slanciato in atto di benedire, rivestito da un guanto, che presenta una decorazione in argento dorato e smalti colorati, e la presenza delle principali tecniche orafe quali lo sbalzo, la filigrana e la cesellatura. Alla base del braccio, entro una finestrella di forma esagonale, \u00e8 un frammento osseo appartenente al Santo stesso, elemento che lo rende l'oggetto devozionale pi\u00f9 rappresentativo del Patrono della citt\u00e0. L'anello, infilato nell'anulare della mano e composto da un rubino centrale e dodici diamanti, fu donato nel 1790 dal vescovo Francesco Antonio Marcucci, che lo aveva ricevuto da Giuseppe II, durante un viaggio apostolico in Austria al seguito di Pio VI, di cui era confessore.\nAlle spalle della scultura sono invece collocate due cassette di legno risalenti all'XI secolo, probabile epoca della traslazione del corpo di Sant'Emidio nella cripta, che fino alla ricognizione del corpo nel 1959 contennero i suoi resti. La volta presenta invece una piccola tela settecentesca entro una cornice in stucco raffigurante il Santo a mezzobusto.\nNella zona del transetto si eleva la cupola che si avvia da una base rettangolare per divenire irregolarmente ottagonale nella parte superiore e concludersi con una calotta ellittica. La sua costruzione si data intorno all'VIII secolo, ai tempi del vescovo Euclere, che dette un'impronta bizantina alla costruzione di tipo basilicale.\nIl romano Cesare Mariani, (1826-1901), che fu tra i maggiori affreschisti italiani della seconda met\u00e0 del XIX secolo, negli anni compresi tra il 1884 ed il 1894, esegu\u00ec le pitture che rivestono la cupola, le volte delle tre navate e l'abside. Ebbe come collaboratore Gaetano Vannicola (1859-1923), pittore e architetto di Offida.\nI pilastri della cupola pi\u00f9 prossimi alle navate, su tutti i lati, ospitano diversi monumenti funerari, sia in forma di memoria funebre che in quella di sepolcro. Si tratta degli unici lasciati nella loro collocazione originaria in occasione dei lavori ottocenteschi, quando molti di questi apparati decorativi furono spostati all'interno della cripta (di questi ultimi si notino le tracce lungo le pareti ed i pilastri della chiesa). Evidenti richiami ad analoghe opere berniniane sono visibili nelle memorie funebri del vescovo Filippo Lenti (1707), in marmo nero, e del canonico Giuseppe Maria Carpani (1696), entrambi opere di Giuseppe Giosafatti. Di Martino Bonfini di Patrignone \u00e8 invece il monumento funebre di Gaspare Sgariglia (\"post\" 1554), caratterizzata dalla figura del condottiero giacente in armatura al di sopra del sarcofago. Altri monumenti sono quelli in onore del principe romano Silla Orsini, morto nel 1592; di Girolamo Santucci, realizzato nella prima met\u00e0 del XVI secolo; di Girolamo Tuberi, morto in concetto di santit\u00e0 nel 1532, e di Francesco Antonio Sgariglia, morto il 15 marzo 1669. \nAlla base del pilone tra la cappella del Sacramento e il transetto vi \u00e8 un'urna senza iscrizione che presumibilmente \u00e8 la tomba di Leone, Giovanni o Rinaldo Sforza, che vissero nella prima met\u00e0 del XV secolo, oppure del vescovo Pietro.\nA ridosso del terzo pilastro di sinistra verso la navata centrale, si trova un pulpito in noce, opera di Scipione Paris di Matelica, che lo realizz\u00f2 dal 1657 al 1661.\nSotto la cupola si trova l'altare maggiore, sormontato dal ciborio ligneo che richiama lo stile bizantino misto a motivi gotici. Il ciborio fu eretto nel 1895 su disegno dell'architetto Giuseppe Sacconi ed \u00e8 ornato da quattro bassorilievi degli Evangelisti, opera di Giorgio Paci. \nL'altare risale al secolo XIII ed \u00e8 costituito da plutei marmorei lavorati ad intarsio. \nIl presbiterio risulta innalzato rispetto al piano della chiesa a seguito della costruzione della cripta avvenuta nell'XI secolo. Nel 1969 l'area del presbiterio fu adeguata alle norme liturgiche successive al Concilio Vaticano II, con il posizionamento della cattedra episcopale a ridosso del pilone del tiburio e l'ambone poggiato sui gradini della scalinata.\nL'interno, oltre alla cripta sotterranea, accoglie la presenza di cappelle, un coro ligneo posizionato sul fondo della cattedrale e la sagrestia.\nCappella della Madonna delle Grazie.\nLa parte nord del transetto accoglie la cappella della Madonna delle Grazie restaurata nel 1958 dal vescovo Marcello Morgante. Sull'altare di marmo policromo, risalente al 1894, \u00e8 collocato un tabernacolo a forma di tempietto rinascimentale che nelle decorazioni della cupola reca incisa la data del 1567. Il reperto \u00e8 considerato come una delle prime realizzazioni dopo il Concilio di Trento che prescriveva l'uso del tabernacolo per la conservazione dell'eucaristia. Nella zona centrale del catino si trova una piccola tavola, di 0,30x0,45\u00a0m, copia dell'originale dipinta a tempera da Pietro Alemanno di G\u00f6ttweig con l'effigie della Madonna delle Grazie, patrona principale della diocesi e della citt\u00e0 di Ascoli, racchiusa in una cornice barocca in legno dorato. I mosaici delle pareti che raffigurano papa Giovanni XXIII e la proclamazione della Madonna delle Grazie a patrona della citt\u00e0 e diocesi di Ascoli sono stati realizzati nel 1961 dalla Bottega del mosaico di Ravenna, su disegno del pittore Carlo Mattioli di Parma.\nCappella del Sacramento.\nQuasi al termine della navata destra, in prossimit\u00e0 dell'uscita della scalinata di ingresso alla cripta, si apre la cappella del Santissimo Sacramento. Inizialmente fu progettata nel 1689 su iniziativa del vescovo Giuseppe Fadulfi, tuttavia il progetto fu abbandonato per essere ripreso dal vescovo Giovanni Andrea Archetti a partire dal 1795. Fu realizzata su progetto di Agostino Cappelli e ultimata sotto la direzione di Ignazio Cantalamessa e fu consacrata il 3 agosto 1838 dal vescovo Gregorio Zelli lacobuzi la consacr\u00f2 ed apr\u00ec al culto religioso.\nEdificata come un corpo distaccato dal resto dell'edificio, presenta una forma ottagona irregolare ed \u00e8 caratterizzata da una cupola con alto tamburo ottagonale sormontata da ampio lanternino. L'interno ha una pianta a croce greca, pur non avendo i bracci uguali dimensioni, ed \u00e8 caratterizzato da una decorazione \"trompe l'oeil\" a monocromo, interamente realizzata da Raffaele Fogliardi, che simula le membrature architettoniche, dalle lesene scanalate (i cui capitelli sono in stucco dorato) che scandiscono gli angoli della pianta, al finto cassettonato della cupola. Sui quattro pennacchi della cupola sono raffigurati Davide, Mos\u00e8, Salomone ed Isaia, recanti ciascuno il loro elemento distintivo ed una tavola con un'iscrizione.\nCome pala d'altare ospita il famoso Polittico di Sant'Emidio di Carlo Crivelli, commissionato al pittore dal vescovo Prospero Caffarelli nel 1472 per l'altare maggiore della Cattedrale, fu completato l'anno successivo e rappresenta la sua opera pi\u00f9 rappresentativa, oltre che l'unico polittico dell'artista veneziano giunto totalmente integro in tutte le sue componenti, cornice compresa, e conservato nella medesima chiesa per la quale fu realizzato. Trasferito in questa cappella nel 1894, \u00e8 strutturato su tre ordini con la predella, che raffigura nella tavoletta centrale il \"Cristo benedicente\", affiancata da Pietro, Paolo ed altri Apostoli, in pose dinamiche; l'ordine mediano, che presenta i Santi \"Pietro\", \"Giovanni Battista\", la \"Madonna col Bambino\", \"Emidio\" e \"Paolo\"; l'ordine superiore i Santi \"Caterina d'Alessandria\", \"Girolamo\", \"Giorgio\" ed \"Orsola\". Le tavole sono collocate entro una cornice gotica intagliata e traforata con un coronamento costituito da cinque lunette sormontate da archetti mistilinei ed inquadrate da guglie, presumibilmente opera della stessa bottega di intagliatori ascolani che realizzarono il coro, le cui cimase hanno caratteri di similarit\u00e0 con la parte superiore del polittico.\nIn virt\u00f9 della sua integrit\u00e0, esso ha rappresentato un parametro per gli studiosi per la ricostruzione degli altri polittici smembrati.\nDi pregevole manifattura anche il paliotto in argento che riveste l'altare. Fu realizzato tra il XIV e il XV secolo ed \u00e8 composto da un totale di 27 formelle quadrate, di 25 cm di lato, divise tra loro da piccoli listelli in lamina d'argento che ad ogni angolo compongono un fiore quadripetalo.\nLe dimensioni complessive del manufatto sono di 2.52 x 0,82\u00a0m. Le formelle sono disposte su tre ordini di nove formelle ciascuno, e raffigurano scene del Nuovo Testamento, con una grande preponderanza per quelle della Passione di Cristo.\nQuesto paliotto \u00e8 considerato l'opera di oreficeria prerinascimentale pi\u00f9 importante delle Marche. Di difficile attribuzione, da insigni studiosi, come il Bertaux, \u00e8 ritenuto opera di oreficeria abruzzese, altri come Giuseppe Fabiani lo identificano come lavoro di Vannino, orafo attivo ad Ascoli nel XV secolo, padre del pi\u00f9 celebre Pietro, \"principe\" degli orafi ascolani. Si tratta di un'opera realizzata alla fine del Trecento che mostra delle scene costruite spazialmente tenendo conto delle nuove conquiste pittoriche operate da Giotto. Le ultime tre scene in basso a destra, caratterizzate da una maggiore forza plastica, sono invece frutto di un intervento operato nel Quattrocento, ascrivibile forse alla bottega di Nicola da Guardiagrele.\nA lato del paliotto, \u00e8 un tabernacolo ligneo policromo, realizzato nella seconda met\u00e0 del XVI secolo su disegno di Giorgio Vasari e realizzato dall'intagliatore Alberto Alberti di Sansepolcro, su commissione del vescovo Camaiani, che per la Cattedrale aveva commissionato al maestro aretino anche un lampadario (conservato nel Museo Diocesano). Il tabernacolo, di tipologia architettonica \u00e8 costituito da un ordine inferiore di forma poligonale scandito da nicchie sormontate da conchiglie e colonne scanalate che presentano al centro uno sportello con l'immagine del Cristo risorto. La parte superiore vede un alto tamburo, che presenta le figure di personaggi dell'Antico Testamento (\"Profeti\" e \"capi delle 12 trib\u00f9 di Israele\") dipinte a monocromo, sormontato da una cupola a scaglie.\nLe pareti laterali della cappella ospitano due tele facenti parte della serie di quattro (le altre due si trovano sulla controfacciata della chiesa), realizzate da Ludovico Trasi poco dopo la met\u00e0 del XVII secolo e raffiguranti il \"Battesimo di Polisia\" e la \"Decapitazione di Sant'Emidio\", nella quale viene rappresentato il momento nel quale il Santo, raccolta la propria testa, tra il terrore e lo stupore degli altri personaggi attorno, \u00e8 in procinto di incamminarsi verso il luogo di sepoltura.\nA cura del vescovo Giovanni D'Ercole, dal settembre 2016 nella cappella sono state collocate, in deposito, la Sindone di Arquata del Tronto ed un crocifisso del XII secolo, provenienti rispettivamente dalla chiesa di san Francesco di Borgo e dalla chiesa dell'Annunziata di Arquata del Tronto, distrutte dai terremoti del 2016. Nel gennaio 2020 il crocifisso \u00e8 tornato nella sua chiesa originaria, mentre la Sindone \u00e8 stata collocata lungo la navata destra, in prossimit\u00e0 dell'ingresso della Cappella del Sacramento.\nCappella del SS. Crocifisso.\nNella modesta abside del transetto si trova la cappella del SS. Crocifisso che ospita l'omonima scultura risalente alla prima met\u00e0 del XV secolo, di scuola marchigiana, qui spostata dalla chiesa di San Vittore.\nLa cripta.\nVi si accede dalle scalinate laterali al termine delle navate, e si sviluppa nell'area sotto il presbiterio, corrispondente allo spazio occupato dalla Basilica del Foro. Fu edificata, secondo la tesi pi\u00f9 accreditata, verso la met\u00e0 dell'XI secolo, sotto l'episcopato di Bernardo II, con lo scopo di ospitare le spoglie di Sant'Emidio e dei suoi compagni, provenienti dall'area dalle catacombe di Campo Parignano, dove poi nel Settecento sorse il Tempietto di Sant'Emidio alle Grotte.\nLa sua costruzione deve essere ritenuta conclusa entro il 1054, anno della bolla di Leone IX in cui per la prima volta la Cattedrale appare intitolata non solo alla Vergine, ma anche al martire Emidio. La chiesa sotterranea \u00e8 strutturata in sette navatelle suddivise da 64 colonne in travertino, elementi di reimpiego dell'antico, alcune delle quali presentano capitelli altomedievali. La parte centrale della cripta fu rimaneggiata da Giuseppe Giosafatti tra il 1704 ed il 1706, rialzandone le volte, che furono sorrette da colonne in marmo rosso di Verona (che allude al sangue del martirio) e capitelli in stucco, binate e quadruplicate. Al centro, posta sulla verticale dell'altare maggiore, \u00e8 la \"tomba di Sant'Emidio\", anch'essa importante elemento di reimpiego dall'Antico, trattandosi di un sarcofago pagano del III secolo, originariamente destinato ad un milite. Al di sopra di essa \u00e8 il gruppo marmoreo raffigurante \"Sant'Emidio che battezza Polisia\" (1730 - 34), di Lazzaro Giosafatti.\nLungo le pareti della cripta sono collocate le memorie funebri dedicate a vescovi, prelati, storici ed esponenti della nobilt\u00e0 cittadina, trasportate in questo luogo dalla chiesa superiore, nell'ambito dei lavori ottocenteschi di ripristino.\nNel 2019 \u00e8 iniziata una campagna di restauro finalizzata in primo luogo alla riscoperta della decorazione risalente al periodo medioevale, che sta restituendo un vasto ciclo pittorico, risalente ai sec. XIII e XIV, sia sulle volticelle (in molti casi sotto forma di sinopia), sia sulle pareti di fondo, costituita dal muro perimetrale dell'edificio romano.\nSagrestia.\nSi apre nella parete di fondo del transetto destro, che ospita i monumenti funebri di Filippo Merli (1818) e del Beato Saladino d'Ascoli. Il portale fu rimaneggiato nell'Ottocento, quando fu realizzata la lunetta decorata da uno scudo con lo stemma del Capitolo affiancato da due grifoni, ospita una porta decorata a 28 formelle quadrate con un motivo a decori fitomorfi, a rosoncini mentre, su due formelle della parte superiore compare entro uno scudo lo stemma del vescovo Paolo Alberti, che consente di datare il manufatto attorno al 1430 e di assegnarne la paternit\u00e0 a Giovanni di Matteo, lo stesso autore degli stalli del coro, di cui per\u00f2 non presenta la ricchezza decorativa.\nLa sagrestia, costruita tra il 1415 e il 1425, \u00e8 di forma rettangolare ed \u00e8 costituita da due campate sormontate da volte a crociera a costoloni, decorata dal Mariani analogamente alle volte della chiesa. La stanza \u00e8 rischiarata dalla luce che, dalla parete di sinistra, filtra da due monofore gotiche. Di fianco alla porta di uscita all'orto della canonica si trova un monumentale lavabo in travertino realizzato da Giuseppe Giosafatti nella seconda met\u00e0 del XVII secolo, nella cui nicchia \u00e8 collocato il busto ottocentesco del vescovo Alberani. L'adiacente orto costituisce anche il passaggio per raggiungere l'Archivio Capitolare, la Sala delle Riunioni dei Canonici, nonch\u00e9 la sagrestia minore detta anche \"Capitoletto\".\nL'arredo interno della sagrestia \u00e8 composto da un grande bancone di noce, che chiude l'intera parete opposta all'ingresso per una lunghezza di 10 metri circa, fu realizzato da Antonio Moys di Anversa, ebanista fiammingo attivo ad Ascoli tra il 1560 ed il 1570, gi\u00e0 autore, in Cattedrale, della monumentale cantoria (collocata in corrispondenza dell'ingresso della Cappella del Sacramento), costruita per ospitare l'organo realizzato nel 1563 (cantoria e strumento andati perduti durante i lavori ottocenteschi), e di altre opere commissionate dalle famiglie nobili cittadine per i loro palazzi.\nL'artista appose la propria firma \u201cANTONIUS MOYS DE ANTUERPIA\u201d, nel pannello centrale ad intarsio raffigurante una \"Crocifissione\", mentre la data, 1565, \u00e8 collocata nel pannello della cimasa raffigurante un'architettura classicheggiante. La struttura della cimasa \u00e8 inquadrata da piccoli obelischi e profilata con un motivo a mascheroni. Il corpo del mobile \u00e8 invece caratterizzato da specchiature rettangolari, scandite da colonne doriche sorreggenti una trabeazione lungo la quale corre un fregio di stampo classicheggiante a triglifi e metope raffiguranti, in maniera alternata, trofei e strumenti musicali.\nLungo la parete di destra sono collocati altri due armadi in legno, realizzati da un artista ignoto, scanditi da doppie lesene doriche scanalate, con coronamento a triglifi e metope, che riprendono quelli realizzati dal Moys, e con sportelli a specchiature rettangolari ciascuna delle quali contenente lo stemma in bassorilievo del Cardinale Girolamo Bernerio, elemento che pertanto consente di datare tali arredi negli anni a cavallo tra il XVI ed il XVII secolo. La parte alta della stessa parete presenta, su ciascuna delle campate, due monumentali lapidi commemorative dell'epoca del vescovo Bernerio e del vescovo Gambi, datata 1717.\nLa parete d'ingresso della sagrestia, verso la chiesa, a seguito della rimozione dello strato di intonaco ha rivelato i grandiosi blocchi di travertino del transetto, del V \u2013 VI secolo, appartenuti alla basilica del Foro.\nIl coro ligneo.\nAlle spalle dell'altare, sull'emiciclo della tribuna, \u00e8 collocato un coro in stile gotico realizzato in legno di noce. Opera di Giovanni di Matteo, maestro del XV secolo nato a Maltignano, che lo realizz\u00f2, con l'aiuto di Paolino d'Ascoli, suo figlio, tra il 1443 e il 1448.\nAlla porzione di coro eseguita per la Cattedrale da Giovanni di Matteo, costituita da tredici stalli, nell'anno 1546, in occasione dell'ingrandimento dell'abside centrale, fu aggiunta un'ulteriore sezione di dodici stalli proveniente dalla chiesa ascolana di San Pietro Martire, realizzata negli stessi anni dalla stessa bottega, dalla simile struttura e decorazione. Tale opera di fusione dell'insieme degli stalli provenienti dalle due chiese fu realizzata dal Maestro Grifone di Francesco, nipote di uno degli artefici del coro del XV secolo, il quale peraltro dovette adattare per un'abside poligonale una struttura ideata per una di forma quadrangolare, fu mirabilmente conclusa aggiungendo anche le due testate conclusive esterne, con le specchiature decorate ad elementi vegetali.\nL'intero coro si compone di 40 stalli distribuiti su due ordini: 16 in quello inferiore e 24 in quello superiore. L'intero manufatto \u00e8 di notevole effetto decorativo, riccamente intagliato di rosoni, di guglie con motivi floreali, di fogliami e di linee che danno vita a motivi di arte raffinata. Si completa di 4 pannelli intagliati a piccolo rilievo e dipinti. Questi sono collocati dietro la sedia episcopale, che divide a met\u00e0 l'emiciclo del coro, e rappresentano l'Arcangelo Gabriele, l'Annunziata, mentre sulle testate laterali sono raffigurati San Giovanni Battista e Sant'Emidio, quest'ultimo raffigurato benedicente, vestito dei paramenti sacri mentre reca il Vangelo e il pastorale nella mano sinistra.\nOrgani a canne.\nNel duomo sono presenti due pregevoli organi a canne realizzati da vari esponenti della famiglia Paci, famiglia di artisti protagonisti dell'arte ascolana tra l'ultimo quarto del Settecento ed il primo quarto del Novecento, di cui alcuni componenti si distinsero anche nell'arte organaria ottocentesca. Nella cantoria, realizzata su disegno di Cesare Mariani nel 1884, situata nella controfacciata, entro una monumentale cassa coeva dipinta ad imitazione di marmi policromi e decorata con motivi a pilastrini ed anfore, \u00e8 lo strumento del 1873, opera di Vincenzo Paci, coadiuvato dai figli Giovanni ed Enrico. Si tratta di uno strumento a trasmissione meccanica con 30 registri distribuiti su due tastiere di 58 tasti cromatici.\nL'altro, un positivo costituito da 8 registri con tastiera corta di 45 tasti, \u00e8 situato nel fianco meridionale dell'abside centrale, ed ivi collocato, dopo essere stato a lungo nella Cappella del Sacramento, per volere del Vescovo Giovanni D'Ercole nel dicembre del 2015, su commissione del parroco Mons. Angelo Ciancotti, che incaric\u00f2 il maestro organaro Alessandro Girotto della nuova collocazione. Esso fu realizzato nel 1854 da Vincenzo Paci, riutilizzando parte dello strumento realizzato da Gaetano Callido nel 1786 (\"opus\" 223) per la medesima chiesa."}
{"id": "1778170", "revid": "1543377", "url": "https://it.wikipedia.org/wiki?curid=1778170", "title": "Adrian Stokes", "text": "Autore di lavori sugli itteri, la febbre tifoide, la dissenteria, fu collaboratore di Hideyo Noguchi e William Young. Mor\u00ec di febbre gialla in Nigeria, mentre stava studiando la malattia."}
{"id": "1778171", "revid": "287204", "url": "https://it.wikipedia.org/wiki?curid=1778171", "title": "NGC 1748", "text": "NGC 1748 \u00e8 una nebulosa diffusa visibile nella Grande Nube di Magellano, nella costellazione del Dorado.\nLe stelle all'interno di questa nebulosa emettono forti radiazioni, che vengono riflesse dai gas e permette loro di brillare di luce propria, a causa della ionizzazione. NGC 1748 \u00e8 in via di dissolvimento, a causa di questo vento solare, e tra alcuni milioni di anni potrebbe essere del tutto dissolta.\nNella parte settentrionale della nebulosa si osserva un anello di polvere interstellare di colore rosaceo (nell'immagine), che sembra ruotare attorno ad una stella centrale molto luminosa, di massa 30 volte superiore a quella del Sole e oltre 200.000 volte pi\u00f9 luminosa."}
{"id": "1778173", "revid": "287204", "url": "https://it.wikipedia.org/wiki?curid=1778173", "title": "Campanula trachelium", "text": "La campanula selvatica (nome scientifico Campanula trachelium ) \u00e8 una pianta erbacea perenne dai fusti eretti e dai fiori blu a forma di campana, appartenente alla famiglia delle Campanulaceae.\nEtimologia.\nIl nome generico (\"campanula\") deriva dalla forma a campana del fiore; in particolare il vocabolo deriva dal latino e significa: \"piccola campana\". Dalle documentazioni risulta che il primo ad usare il nome botanico di \u201cCampanula\u201d sia stato il naturalista belga Rembert Dodoens, vissuto fra il 1517 e il 1585. Tale nome comunque era in uso gi\u00e0 da tempo, anche se modificato, in molte lingue europee. Infatti nel francese arcaico queste piante venivano chiamate \u201cCampanelles\u201d (oggi si dicono \u201cCampanules\u201d o \u201cClochettes\u201d), mentre in tedesco vengono dette \u201cGlockenblumen\u201d e in inglese \u201cBell-flower\u201d o \u201cBlue-bell\u201d. In italiano vengono chiamare \u201cCampanelle\u201d. Tutte forme queste che derivano ovviamente dalla lingua latina. L'epiteto specifico (\"trachelium\") deriva dal greco, infatti \"trachelos\" = trachea. Probabilmente perch\u00e9 fin dall'antichit\u00e0 questa pianta era conosciuta per le sue capacit\u00e0 di curare le tracheiti.\nIl binomio scientifico della pianta di questa voce \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione Species Plantarum - 1: 166. 1753 del 1753.\nDescrizione.\nLa forma biologica della pianta \u00e8 definita come emicriptofita scaposa (H scap): quindi \u00e8 una pianta perennante per mezzo di gemme messe sul terreno; mentre il portamento consiste in un asse fiorale allungato con poche foglie. All'interno della pianta \u00e8 presente un succo lattiginoso, infatti contengono lattice lattescente e accumulano inulina.\nRadici.\nLa radice \u00e8 un fittone, ingrossato e quasi legnoso.\nFusto.\nIl fusto \u00e8 eretto ed arrossato e pu\u00f2 arrivare fino a 1\u00a0m di altezza (minimo 30\u00a0cm); inoltre \u00e8 coperto da peli rigidi (ispidi) patenti. La sezione trasversale del fusto si presenta striata con 5 spigoli acuti o strettamente alati.\nFoglie.\nTutte le foglie sono semplici (non divise), ruvide al tatto e sono grossolanamente dentate.\nInfiorescenza.\nL'infiorescenza \u00e8 composta da diversi fiori (2-3 o pi\u00f9 per ogni peduncolo) posti nella parte alta del fusto (lunghi racemi fogliosi semplici ma anche ramosi). Alle biforcazioni sono presenti delle piccole brattee.\nFiori.\nI fiori sono tetra-ciclici, ossia sono presenti 4 verticilli: calice \u2013 corolla \u2013 androceo \u2013 gineceo (in questo caso il perianzio \u00e8 ben distinto tra calice e corolla) e pentameri (ogni verticillo ha 5 elementi). I fiori sono gamopetali, ermafroditi e attinomorfi. I fiori sono portati da un breve peduncolo. Dimensione dei fiori: 30 \u2013 50\u00a0mm.\nFrutti.\nIl frutto consiste in una capsula pelosa, pendente e deiscente con molti semi; i pori di deiscenza sono posti alla base della capsula. Il calice \u00e8 accrescente con la capsula, ossia persiste e segue l'accrescimento del frutto. Dimensione del frutto: 2\u00a0cm.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della \"Campanula trachelium\" (Campanulaceae) \u00e8 relativamente numerosa con 89 generi per oltre 2000 specie (sul territorio italiano si contano una dozzina di generi per un totale di circa 100 specie); comprende erbacee ma anche arbusti, distribuiti in tutto il mondo, ma soprattutto nelle zone temperate. Il genere di questa voce appartiene alla sottofamiglia Campanuloideae (una delle cinque sottofamiglie nella quale \u00e8 stata suddivisa la famiglia Campanulaceae) comprendente circa 50 generi (\"Campanula\" \u00e8 uno di questi). Il genere \"Campanula\" a sua volta comprende 449 specie (circa 50 nella flora italiana) a distribuzione soprattutto circumboreale ossia originate dai territori delle zone temperate dell'emisfero boreale (una ventina e forse pi\u00f9 sono originarie dell'America del Nord). \u00c8 comunque dalle regioni mediterranee che si pensa abbia avuto inizio la distribuzione, nel resto del mondo, di queste piante.\nIl Sistema Cronquist assegna al genere \"Campanula\" la famiglia delle Campanulaceae e l'ordine delle Campanulales mentre la moderna classificazione APG la colloca nell'ordine delle Asterales (stessa famiglia). Sempre in base alla classificazione APG sono cambiati anche i livelli superiori (vedi tabella iniziale a destra).\nIl numero cromosomico di \"C. trachelium\" \u00e8: 2n = 34.\nVariabilit\u00e0.\nLa specie \"Campanula trachelium\" \u00e8 molto variabile vista anche la sua ampia diffusione e quindi frequentatrice di tanti habitat diversi. Questa variabilit\u00e0 si manifesta soprattutto nella pelosit\u00e0 delle foglie, del fusto, ma anche del calice del fiore. Per questa specie sono riconosciute valide le seguenti sottospecie:\nIbridi.\nCon la specie \"Campanula glomerata\" la \"Campanula trachelium\" forma il seguente ibrido:\nSinonimi.\nLa specie \"Campanula latifolia\", in altri testi, pu\u00f2 essere chiamata con nomi diversi. L'elenco seguente indica alcuni tra i sinonimi pi\u00f9 frequenti:\nUsi.\nFarmacia.\nCon le radici si usa preparare un collutorio per tonsilliti e gole infiammate.\nGiardinaggio.\nFra i giardinieri la specie \"trachelium\" \u00e8 una delle pi\u00f9 comuni (ma anche una delle pi\u00f9 rustiche); normalmente sono usate come piante da aiuola e da mosaicoltura.\nAltre notizie.\nLa campanula selvatica in altre lingue \u00e8 chiamata nei seguenti modi:"}
{"id": "1778176", "revid": "713168", "url": "https://it.wikipedia.org/wiki?curid=1778176", "title": "Giuseppe Mayno", "text": "Biografia.\nGli inizi.\nNacque a Spinetta Marengo in una famiglia umile e numerosa, figlio di Giuseppe Mayno (carrettiere) e Maria Roveda. Studia in seminario fino a quando, nel 1794, si arruola nell'esercito regio. Di carattere ribelle, dopo un litigio con un ufficiale diserta il suo reggimento stanziato a Tortona. Si rifugia presso la comunit\u00e0 valdese del cuneese, in cui rimane fino al 1796, anno in cui si arruola nell'Armata d'Italia.\nCongedatosi nel 1803, il 19 febbraio dello stesso anno sposa Cristina Ferraris, nipote del parroco di Spinetta. Secondo la tradizione si diede alla macchia il giorno del suo matrimonio per aver infranto una legge degli occupanti francesi che vietava l'utilizzo di armi da fuoco durante le celebrazioni e ucciso uno dei gendarmi che ne contestava l'uso. Secondo altre versioni rifiuta con alcuni fratelli il servizio di leva nell'esercito napoleonico (legge sulla coscrizione obbligatoria del 20 aprile 1802) e diventa capo di una banda armata che arriva a contare, secondo le cronache popolari, 200 uomini a piedi e 40 uomini a cavallo. Da quel giorno entra nella leggenda popolare come l'eroico bandito che difende i contadini e la povera gente dalle angherie degli occupanti francesi.\nSimbolo di riscatto.\nDiventa un simbolo del riscatto sociale e della resistenza alle truppe napoleoniche, un Robin Hood piemontese che si nasconde nel bosco della Fraschetta, zona alle porte di Alessandria e teatro della battaglia di Marengo ed organizza azioni contro le truppe francesi di stanza a Marengo. Tra le azioni pi\u00f9 famose della sua banda, le pi\u00f9 clamorose sono l'aggressione al Ministro Antoine Christophe Saliceti, commissario del governo napoleonico, al generale \u00c9douard Jean-Baptiste Milhaud e nel novembre 1804 al convoglio di papa Pio VII diretto a Parigi per l'incoronazione di Napoleone.\nLe sue gesta proseguirono per tre anni, grazie alla collaborazione della popolazione e ad una leggendaria abilit\u00e0 nei travestimenti. Noto ai francesi come il \"bandito di Marengo\", e definito popolarmente \"terreur des Departements au del\u00e0 des Alpes\", Mayno amava definirsi \"Re di Marengo e Imperatore delle Alpi\" in sberleffo a Napoleone.\nLa fine.\nIl 12 aprile 1806, andando nottetempo all'abitazione della moglie Cristina, gli viene tesa un'imboscata favorita probabilmente da una spia. Prima di essere ucciso Mayno riesce comunque a uccidere anch'egli tre gendarmi fra cui il luogotenente Gouin. Il corpo del Mayno, sfigurato dai colpi d'arma da fuoco e dai fendenti di spada, viene esposto per tutta la giornata in Piazza D'Armi ad Alessandria, con appeso un cartello con su scritto \"cos\u00ec finisce Giuseppe Mayno della Spinetta, brigante\". Il suo corpo, gettato in una fossa comune, non sar\u00e0 mai pi\u00f9 rintracciato dopo il seguente fatto: il becchino che ha effettuato la sepoltura tale Giacomo Sala, \u00e8 stato infatti poi arrestato il 15 aprile poich\u00e9 aveva sotterrato il cadavere di Giuseppe Mayno completamente nudo. La polizia ritenne che il motivo di tale gesto era il fatto che i vestiti del povero mayno siano stati venduti o conservati come reliquie. La leggenda del Mayno \u00e8 arrivata fino ai giorni nostri anche grazie all'opera di Stendhal.\nIl mito.\nDopo la sua morte iniziano subito a fiorire leggende e racconti che daranno vita a numerose filastrocche, romanzi, barzellette, maschere e produzioni teatrali fino ai nostri giorni.\nMayno viene citato da Cesare Lombroso nel sesto capitolo de \"L'Uomo delinquente\" intitolato 'Affetti e passioni dei delinquenti\" ove osserva \"Mayno della Spinetta era fedele e appassionato marito; e in causa della moglie fu preso\"."}
{"id": "1778177", "revid": "599013", "url": "https://it.wikipedia.org/wiki?curid=1778177", "title": "Campionato d'Asia per club 1994-1995", "text": "Il Campionato d'Asia per Club 1994-95 venne vinto dal Thai Farmers Bank FC (Thailandia).\nTurno preliminare.\nAsia Sudorientale.\n\"Tutte le partite giocate a Bandar Seri Begawan, Brunei dal 26 agosto al 30 agosto 1994\"\nPrimo turno.\nAsia Occidentale.\n\"NB: Il campione di Giordania e Al-Ahli si ritirarono\"\nSecondo turno.\nAsia Orientale.\n\"1 Mohun Bagan rifiut\u00f2 a giocare il ritorno in Malaysia, a causa dalla minaccia di malattie in India\"\nQuarti di finale.\nAsia Occidentale.\n\"Doha, Qatar.\"\nAsia Orientale.\n\"Changwon, Corea del Sud.\""}
{"id": "1778179", "revid": "1842072", "url": "https://it.wikipedia.org/wiki?curid=1778179", "title": "Rmdir", "text": "rmdir (abbreviazione dalla lingua inglese di \"remove directory\", \"rimuovi directory\") \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX, che rimuove le directory vuote specificate.\nPer eliminare directory che non sono vuote va invece usato il comando rm.\nSintassi.\nLa sintassi generale di \"rmdir\" \u00e8 la seguente:\n rmdir [\"opzioni\"] [--] \"dir1\" [\"dir2\" \u2026]\nI parametri \"dir\" indicano i nomi delle directory da eliminare, che debbono essere vuote.\nIl doppio trattino -- (facoltativo) indica che i parametri successivi non sono da considerarsi opzioni.\nL'unica opzione degna di nota \u00e8 -p che rimuove anche le directory intermedie esplicitate nel parametri \"dir\". \nAd esempio, specificando l'opzione -p e alice/bruno/carla come directory da eliminare, sono rimosse le directory carla, bruno e alice invece che la sola directory carla, posto che esse non contengano altre voci oltre a quelle da eliminare.\nEsempi.\nRimuove la directory alice:\n rmdir alice\nRimuove le directory prova e carla:\n rmdir prova alice/bruno/carla\nRimuove le directory prova, carla ed anche alice e bruno:\n rmdir -p prova alice/bruno/carla"}
{"id": "1778181", "revid": "54253", "url": "https://it.wikipedia.org/wiki?curid=1778181", "title": "Manouches", "text": ""}
{"id": "1778184", "revid": "339392", "url": "https://it.wikipedia.org/wiki?curid=1778184", "title": "Sovrano del Regno Unito", "text": ""}
{"id": "1778186", "revid": "124123", "url": "https://it.wikipedia.org/wiki?curid=1778186", "title": "Satsuki Igarashi", "text": " All'interno del gruppo il suo compito \u00e8 quello di scegliere la grafica dei tank\u014dbon, di aiutare Mokona e Tsubaki Nekoi nel disegno, del character design di varie serie e della coordinazione della produzione.\nIl suo nome era precedentemente scritto con i kana , ma durante il 15\u00ba anniversario delle CLAMP del 2004, decise di cambiarli in \n, lasciando invariata la pronuncia.\n\u00c8 la cugina della mangaka Yumiko Igarashi (\"Candy Candy\", \"Georgie\")."}
{"id": "1778194", "revid": "135224", "url": "https://it.wikipedia.org/wiki?curid=1778194", "title": "Opere liriche", "text": ""}
{"id": "1778205", "revid": "767487", "url": "https://it.wikipedia.org/wiki?curid=1778205", "title": "Jeremy Guns", "text": "Biografia.\n\u00c8 stato membro della incarnazione degli L.A. Guns capeggiati dal padre Tracii Guns (formata dai due pi\u00f9 il cantante Paul Black e il batterista Nickey \"Beat\" Alexander, poi sostituito da Chad Stewart) dopo che questi aveva lasciato il gruppo originale nel 2002. Questa incarnazione del gruppo fu attiva dal 2006 al 2012, dopodich\u00e9 l'unica rimasta \u00e8 quella capeggiata da Phil Lewis.\n suona nel supergruppo Brides of Destruction (in sostituzione di Nikki Sixx, che aveva abbandonato la band nel 2005 per riunirsi ai M\u00f6tley Cr\u00fce), in cui collabora sempre col padre, oltre che con London LeGrand e Scot Coogan."}
{"id": "1778206", "revid": "1909146", "url": "https://it.wikipedia.org/wiki?curid=1778206", "title": "Guerra della Lega di Cambrai", "text": "La guerra della Lega di Cambrai, poi continuata senza soluzione di continuit\u00e0 come guerra della Lega Santa dopo il rimescolamento delle alleanze tanto da farla descrivere complessivamente come terza guerra d'Italia, fu uno dei maggiori conflitti delle guerre d'Italia del XVI secolo incominciato con l'intento primario di arrestare l'espansione della Repubblica di Venezia nella penisola italiana. A tale scopo, le principali potenze europee avviarono delle trattative che si conclusero il 10 dicembre 1508 a Cambrai, nell'attuale nord-est della Francia, dove fu stipulato un accordo segreto che prese il nome della citt\u00e0 e che prevedeva di invadere militarmente la Repubblica per obbligarla a cedere territori e ricchezze.\nFu una guerra di vasta portata, a cui presero parte, come deciso a Cambrai, i principali attori del panorama politico europeo dell'epoca, che si scontrarono tra il 1508 e il 1516 in un conflitto diviso in varie fasi. Il Regno di Francia, lo Stato Pontificio e ovviamente la Repubblica di Venezia furono i tre Stati coinvolti in ogni parte e a essi si affiancarono quasi tutte le maggiori potenze dell'Europa occidentale dell'epoca e diversi Stati minori: il Regno di Spagna, il Sacro Romano Impero, il Regno d'Inghilterra, il Regno di Scozia, il Regno di Ungheria, il Ducato di Milano, la Repubblica di Firenze, il Ducato di Ferrara, il Ducato di Urbino, il Marchesato di Mantova e i cantoni svizzeri.\nGrazie alla sua abilit\u00e0 diplomatica e a un corposo sforzo finanziario, Venezia riusc\u00ec pi\u00f9 volte a rovesciare le alleanze e concludere la guerra con i confini quasi inalterati, perdendo solamente i territori occupati in Romagna e i porti pugliesi. Nondimeno questo conflitto segn\u00f2 la fine di ogni suo tentativo di espandersi ulteriormente sulla terraferma italiana.\nPreludio.\nNel XV secolo la Repubblica di Venezia guidata dal Doge Leonardo Loredan era all'apice della sua potenza economica e militare: in possesso di diverse basi nel mar Mediterraneo, aveva incominciato un processo di espansione nella terraferma veneta e lombarda attraverso conquiste militari, acquisizioni e dedizioni spontanee. Ci\u00f2 suscit\u00f2 le preoccupazioni dei governanti dei diversi Stati della penisola, in particolare del papato, che aveva assistito impotente nel 1503 alla perdita di molte importanti citt\u00e0 della Romagna, le quali avevano chiesto e ottenuto la \"dedizione\" alla Repubblica di Venezia.\nNel periodo immediatamente successivo alla prima guerra italiana, papa Alessandro VI aveva esteso, con l'aiuto francese, il controllo papale ben oltre l'Italia centrale conquistando cos\u00ec la Romagna. Cesare Borgia, in qualit\u00e0 di Gonfaloniere degli eserciti papali, aveva espulso i Bentivoglio da Bologna, che avevano governato come feudo, e si avviava verso la creazione di uno Stato permanente governato dai Borgia quando Alessandro mor\u00ec il 18 agosto 1503.\nSebbene Cesare Borgia avesse a disposizione per s\u00e9 stesso il rimanente tesoro papale, non riusc\u00ec a difendere Roma quando gli eserciti francesi e spagnoli conversero sulla citt\u00e0 con l'intento di influenzare il conclave papale; l'elezione di papa Pio III, cui succedette quasi immediatamente Giulio II, priv\u00f2 il Borgia dei suoi titoli e lo declass\u00f2 a comandante di una compagnia di fanteria. Percependo la forte debolezza del Borgia, i signori spodestati della Romagna offrirono di sottomettersi alla Repubblica di Venezia a condizione di riavere i loro antichi domini: il Senato veneziano accett\u00f2, anche per le pressioni del futuro Giulio II che, in odio ai Borgia, aveva convinto i veneziani a prendere possesso nel 1503 di molte citt\u00e0 romagnole e marchigiane, tra cui Rimini e Faenza.\nGiulio II, dopo essersi assicurato il pieno controllo sull'esercito papale arrestando e imprigionando Cesare Borgia, si mosse velocemente per ristabilire la sovranit\u00e0 pontificia sulla Romagna. Il pontefice non volle per\u00f2 arrivare a una drastica rottura con l'unica potenza italiana uscita indenne dalle recenti guerre e cerc\u00f2 una soluzione diplomatica, chiedendo a Venezia la restituzione delle citt\u00e0 romagnole conquistate. La Repubblica di Venezia, nonostante fosse disposta a riconoscere la sovranit\u00e0 papale sulle citt\u00e0 portuali lungo la costa pugliese e a concedere un tributo annuale a Giulio II, si rifiut\u00f2 di abbandonare tali citt\u00e0. Il rifiuto della Repubblica spinse il pontefice a formare una coalizione antiveneziana insieme con la Francia (interessata a recuperare le terre milanesi occupate da Venezia) e con il Sacro Romano Impero (il cui obiettivo era conquistare le citt\u00e0 di Verona, Vicenza, Padova e Treviso). La triplice alleanza fu siglata il 22 settembre 1504 a Blois in Francia, nell'ambito di un trattato nel quale ufficialmente si discuteva della situazione dei Paesi Bassi, ma segretamente si era decisa la fine dell'orgogliosa Repubblica e la spartizione dei suoi territori. Il trattato di Blois non condusse per il momento a un conflitto, sia perch\u00e9 Venezia accett\u00f2 di trattare con il pontefice (cedendogli nel 1505 alcune citt\u00e0 minori della Romagna), sia perch\u00e9 Giulio II riteneva di non possedere forze sufficienti per combattere la Repubblica; per i successivi due anni si occup\u00f2 quindi di riconquistare Bologna e Perugia che, poste tra lo Stato Pontificio e il territorio veneziano, avevano nel frattempo assunto uno \"status\" di quasi indipendenza.\nNel 1507 Giulio II chiese nuovamente alla Repubblica di restituire le citt\u00e0 che aveva occupato, ricevendo questa volta un secco diniego da parte del Senato veneziano.\nIl conflitto.\nAntefatto: l'occupazione del Cadore (inverno 1508).\nNel febbraio del 1508, Massimiliano d'Asburgo, usando come pretesto il viaggio a Roma per l'incoronazione imperiale, chiese di attraversare il territorio veneziano, mal celando cos\u00ec il suo vero scopo di strappare il Friuli all'influenza della Serenissima. Il Senato veneziano rispose favorevolmente al passaggio di Massimiliano, ma dichiar\u00f2 anche che non avrebbe tollerato che un intero esercito attraversasse il suo territorio, rendendosi disponibile a scortare l'asburgico. L'imperatore, vedendo tramontare il suo piano originario, ordin\u00f2 di invadere il Cadore (la provincia pi\u00f9 settentrionale della Repubblica Veneta) con un esercito di uomini. Una volta occupatolo senza fatica, vista la stagione fredda e nevosa, dovette far ripiegare in patria circa soldati, lasciando comunque una guarnigione stanziata a Pieve di Cadore.\nVenezia, senza attendere oltre, fece marciare sul posto un esercito di uomini, di stanza nelle caserme di Bassano del Grappa e guidato da Bartolomeo d'Alviano, allo scopo di prendere alle spalle gli imperiali quando ormai ci si trovava in pieno inverno e con la neve alta. Con uno stratagemma i veneziani tesero un'imboscata all'esercito asburgico facendolo uscire dal Castello di Pieve per poi, nella famosa battaglia di Rusecco del 2 marzo 1508, sterminarlo. Un secondo assalto portato avanti da una forza tirolese diverse settimane pi\u00f9 tardi si concluse con un fallimento ancora pi\u00f9 ampio: Alviano non solo sconfisse l'esercito imperiale, ma conquist\u00f2 anche Trieste, Pordenone e Fiume, costringendo Massimiliano a una tregua con Venezia. Mortificato dall'onta della grave sconfitta, Massimiliano and\u00f2 in cerca di Luigi XII di Francia allo scopo di accordarsi per un'alleanza in chiave anti veneziana.\nLa stipula dell'accordo segreto a Cambrai (10 dicembre 1508).\nA met\u00e0 marzo del 1508, la Repubblica di Venezia stessa forn\u00ec un pretesto per essere attaccata quando nomin\u00f2 il proprio candidato alla vacante Diocesi di Vicenza (un atto in linea con la consuetudine prevalente, anche se Giulio II la considerava una provocazione personale). Una dopo l'altra, le maggiori potenze europee furono coinvolte nella stipula di un patto di alleanza anti veneziano, riportando in attualit\u00e0 gli accordi che il papa aveva predisposto nel 1504 a Blois con i francesi e con l'Impero. In particolare, Luigi XII di Francia, divenuto padrone di Milano dopo la seconda guerra italiana, si mostr\u00f2 interessato a un'ulteriore espansione francese in Italia. Dopo una lunga trattativa che si protrasse per tutto il resto dell'anno, il 10 dicembre 1508 si incontrarono a Cambrai i rappresentanti della Francia, del Sacro Romano Impero e di Ferdinando II d'Aragona. Nella cittadina francese venne quindi fondata la Lega di Cambrai, un accordo preliminare segreto per la formazione di una grande lega anti-veneziana, a cui furono invitati anche il papa Giulio II e Ladislao II, il Re di Ungheria.\nIl papa non partecip\u00f2 personalmente alla sottoscrizione, ma fu il legato apostolico in Francia e primo ministro di Luigi, Georges I d'Amboise, a garantire il suo assenso. Nonostante il d'Amboise fosse un forte avversario di Giulio II, il pontefice decise comunque di schierarsi con la lega poich\u00e9 riteneva di poter riconquistare le citt\u00e0 della Romagna che in quel momento risultavano controllate da Venezia. Concordando l'apposizione della clausola che voleva che l'esercito pontificio avrebbe attaccato solo dopo che i francesi avessero incominciato le operazioni militari in Lombardia, il papa entr\u00f2 ufficialmente nella lega il 23 marzo del 1509.\nNonostante tutti questi presupposti che muovevano i vari partecipanti alla lega, ufficialmente l'alleanza stipulata a Cambrai doveva avere come scopo contrastare l'Impero ottomano e, infatti, nel testo del trattato si menzionava una mobilitazione delle truppe delle potenze firmatarie per affrontare i turchi \u00abla cui cupidigia rappresentava un fattore di divisione degli Stati della cristianit\u00e0\u00bb; tuttavia appariva chiaro che il vero obiettivo da colpire era la Serenissima. Precisamente, gli accordi segreti raggiunti in questa alleanza prevedevano la spartizione dei territori veneziani in questo modo:\nLa prima fase: la Lega di Cambrai (1508-1509).\nSebbene, di fronte al pericolo incombente, Venezia si offrisse il 4 aprile 1509 di restituire Faenza e Rimini allo Stato della Chiesa, il 23 marzo Giulio II ader\u00ec pubblicamente alla Lega di Cambrai, lanciando il 27 aprile la scomunica sulla Serenissima e nominando il Duca di Ferrara Alfonso I d'Este Gonfaloniere di Santa Romana Chiesa. Venezia rispose alla scomunica proibendone, con la minaccia di pesanti pene, la pubblicazione nei propri territori. Sentendosi circondati, i veneziani pensarono anche di allearsi con gli ottomani, ma alla fine gli si profil\u00f2 l'idea di intraprendere una strategia dilatoria in quanto certi che la lega si sarebbe sciolta perch\u00e9 debole dei contrasti interni che si sarebbero sviluppati.\nIl 15 aprile 1509, Luigi XII lasci\u00f2 Milano a capo di un esercito francese e si mosse rapidamente in territorio veneziano. Per opporsi, Venezia assunse un esercito mercenario sotto il comando dei cugini Orsini, i condottieri Niccol\u00f2 di Pitigliano come comandante e Bartolomeo d'Alviano come comandante in seconda, ma non riusc\u00ec a risolvere il loro disaccordo sul modo migliore per fermare l'avanzata francese. Infatti, se il primo era conosciuto come uno stratega calcolatore, incline a quella politica dell'equilibrio che aveva caratterizzato a lungo l'azione degli Stati italiani, il secondo proponeva una tattica pi\u00f9 spregiudicata in linea con il suo temperamento irruente. Di conseguenza, quando Luigi XII attravers\u00f2 il fiume Adda all'inizio di maggio con quasi quarantamila uomini, e il d'Alviano avanz\u00f2 per andargli incontro, l'Orsini si allontan\u00f2 verso sud, credendo fosse la soluzione migliore per evitare una battaglia campale. Il 14 maggio 1509 il d'Alviano, trovandosi in inferiorit\u00e0 numerica davanti ai francesi nella battaglia di Agnadello, invi\u00f2 una richiesta di rinforzi a suo cugino, che rispose ordinandogli di interrompere il combattimento e continuare per la sua strada. Lo stesso d'Alviano, ignorando i nuovi ordini, prosegu\u00ec nella battaglia finch\u00e9 il suo esercito fu circondato e distrutto. Niccol\u00f2 Orsini riusc\u00ec a evitare l'esercito francese, ma le sue truppe mercenarie, avuta conoscenza della sconfitta del d'Alviano, la mattina successiva disertarono in gran numero, costringendolo a ritirarsi a Treviso e a Mestre con i resti dell'esercito veneziano, che ora contava solo circa cavalieri e 7- fanti.\nDi fronte alla sconfitta e all'impossibilit\u00e0 di fronteggiare la potenza avversaria, la Repubblica decise l'evacuazione dei suoi Domini di Terraferma per concentrarsi sulla difesa della laguna, sciogliendo le province dall'obbligo di fedelt\u00e0. Il 15 maggio Caravaggio apr\u00ec le porte ai francesi e il 16 maggio cadde anche la sua rocca. Il 17 maggio Bergamo invi\u00f2 a Luigi le chiavi della citt\u00e0, mentre Brescia sbarr\u00f2 le porte ai veneziani in ritirata, consegnandosi senza alcuna resistenza significativa il 24 maggio ai francesi assieme a Cremona e Crema. Le principali citt\u00e0 non occupate dai francesi, come Padova, Verona e Vicenza, Bassano e Feltre, furono lasciate indifese dal ritiro di Pitigliano e si arresero rapidamente quando gli emissari imperiali di Massimiliano arrivarono nel Veneto. La disfatta fu di tale portata che gli abitanti della laguna arrivarono a temere addirittura la fine della stessa Serenissima. Giulio II, che nel frattempo rilasci\u00f2 l'interdetto contro Venezia, scomunicando ogni cittadino della Repubblica, invase la Romagna e prese Ravenna grazie all'aiuto di Alfonso I d'Este. Questi, dopo aver aderito alla Lega ed essere stato precedentemente nominato Gonfaloniere della Chiesa il 19 aprile, annesse ai suoi territori il Polesine. Nel sud della penisola, Ferdinando II d'Aragona riconquist\u00f2 i porti della Puglia.\nIl 31 maggio 1509 Venezia diede l'ordine di affondare la flotta del lago di Garda, per impedire che cadesse in mano ai francesi. In breve le forze della lega occuparono tutta la Terraferma, giungendo fino ai margini della laguna, alle porte di Mestre, dove si era asserragliato Pitigliano. Il 10 giugno il tentativo di alcuni nobili di offrire agli imperiali la dedizione di Treviso fu impedito da una sollevazione popolare, che le valse l'invio di un contingente di supporto di 700 fanti e l'esenzione quindicennale della citt\u00e0 dai tributi. Questo fu un fatto alquanto singolare in quel tempo, in cui era abbastanza normale che il controllo sulle varie popolazioni si succedesse tra un soggetto politico e l'altro senza che vi fossero opposizioni da parte dei cittadini.\nNelle citt\u00e0 occupate, appena arrivati, i governatori imperiali si dimostrarono presto impopolari. A met\u00e0 luglio i cittadini di Padova, aiutati da distaccamenti di cavalleria veneziana sotto il comando del provveditore Andrea Gritti, si ribellarono. I Lanzichenecchi stanziati in citt\u00e0 si dimostrarono numericamente insufficienti per opporre una resistenza efficace, e il controllo veneziano fu ristabilito a Padova il 17 luglio 1509. Il successo della rivolta spinse Massimiliano all'azione: ai primi di agosto, un enorme esercito imperiale, accompagnato da corpi di truppe francesi e spagnole, part\u00ec da Trento in direzione del Veneto. A causa della mancanza di cavalli, cos\u00ec come della disorganizzazione generale, le forze imperiali non raggiunsero Padova fino a settembre, dando il tempo alle truppe ancora disponibili di Pitigliano di concentrarsi all'interno della citt\u00e0. L'assedio di Padova ebbe inizio il 15 settembre 1509. Sebbene l'artiglieria francese e imperiale fosse riuscita a creare una breccia nelle mura padovane, i difensori, forti di ben combattenti, riuscirono a tenere la citt\u00e0 fintanto che Massimiliano, sempre pi\u00f9 impaziente e con l'esercito che soffriva di malattie, malnutrizione e scoramento, fu costretto a levare l'assedio il 30 settembre, ritirandosi nel Tirolo con la parte principale del suo esercito.\nA met\u00e0 novembre, Pitigliano riprese l'offensiva; le truppe veneziane sconfissero facilmente le rimanenti forze imperiali, riprendendo il controllo di Vicenza, Este, Feltre e Belluno. Anche se un successivo attacco a Verona fall\u00ec, durante l'azione Pitigliano distrusse un esercito pontificio comandato da Francesco II Gonzaga. La battaglia di Polesella, un attacco via fiume su Ferrara da parte della flotta di galee veneziane comandate da Angelo Trevisan, non ebbe invece successo, perch\u00e9 le navi veneziane ancorate nel fiume Po ferrarese furono affondate dall'artiglieria. Una nuova avanzata francese costrinse per\u00f2 Pitigliano a ritirarsi a Padova ancora una volta.\nDi fronte a una carenza di uomini in entrambi i fronti, il Senato veneziano decise di inviare, il 20 giugno, un'ambasciata al Papa al fine di negoziare un accordo e per esporre il pericolo che la presenza delle armate straniere rappresentava per l'intera Italia. I termini proposti dal Papa furono duri: la Repubblica perdeva il tradizionale diritto di nomina sul clero nei propri territori, la restituzione di tutte le citt\u00e0 che erano state soggette in precedenza allo Stato della Chiesa e il pagamento di un indennizzo. Il Senato prov\u00f2 per oltre due mesi a trattare ma alla fine, il 24 febbraio 1510, dovette accettare le richieste papali. In realt\u00e0, il Consiglio dei Dieci veneziano aveva gi\u00e0 deliberato che i termini di questa alleanza, accettati per pura necessit\u00e0, non erano validi e che sarebbero stati rigettati alla prima occasione opportuna.\nQuesta apparente riconciliazione tra Venezia e il Papa non trattenne i francesi da una nuova invasione del Veneto in marzo. A gennaio, la morte di Pitigliano fece s\u00ec che Andrea Gritti rimanesse da solo al comando delle forze veneziane; anche se Massimiliano non riusc\u00ec ad aiutare Luigi di Francia, l'esercito francese fu tuttavia sufficiente per espellere i veneziani da Vicenza entro maggio. Gritti presidi\u00f2 Padova in previsione di un possibile attacco combinato dell'esercito franco-imperiale, ma Luigi, preoccupato per la morte del suo consigliere, il cardinale Georges I d'Amboise, abbandon\u00f2 i suoi piani di assedio.\nFrattanto, l'11 settembre Venezia era giunta persino a ordinare al balio di Costantinopoli e al console di Alessandria d'Egitto di far pressione rispettivamente sulla Sublime Porta e sul Sultano mamelucco, storici nemici ma anche alleati commerciali della Repubblica, affinch\u00e9 le accordassero consistenti prestiti e danneggiassero i commerci degli altri Stati europei, cos\u00ec che questi non avessero poi l'occasione, una volta sconfitta la Serenissima, di rivolgersi contro le potenze musulmane.\nLa situazione sul campo volgeva frattanto sempre pi\u00f9 in favore di Venezia. Il 26 novembre Vicenza apr\u00ec le porte al Gritti e dopo tre giorni la guarnigione della lega cedette la cittadella. Vennero quindi riconquistate Bassano, Feltre, Belluno, Cividale, Castel Nuovo, Monselice, Montagnana e il Polesine.\nLa seconda fase: l'alleanza tra Venezia e il Papa (1510).\nL'affermazione del potere francese su tutta l'Italia settentrionale, non pi\u00f9 controbilanciato da Venezia, dest\u00f2 non poche preoccupazioni ai vari principi che ben si guardarono dall'eliminare completamente la Serenissima dal panorama politico dell'epoca. I crescenti contrasti tra il Papa e il sovrano francese portarono il 24 febbraio 1510 allo scioglimento della Lega di Cambrai. Giulio II, alienato dai continui attriti con Alfonso d'Este per via di una licenza per il monopolio del sale negli Stati pontifici e dalle sue continue incursioni in terre veneziane per mantenere le recenti conquiste del Polesine, formul\u00f2 l'intenzione di conquistare il Ducato di Ferrara, un alleato francese, e di aggiungerlo allo Stato della Chiesa. Ritenendo le proprie forze inadeguate per tale l'impresa, il Papa assunse un esercito di mercenari svizzeri, ordinando loro di attaccare la Francia a Milano. Inoltre, ritirata la scomunica a Venezia e ottenuta da questa la Romagna, propose ai veneziani di allearsi con lui contro Luigi nel tentativo di recuperare l'autonomia italiana messa in discussione dall'occupazione dei transalpini. La Repubblica, di fronte alle minacce di rinnovati attacchi francesi, prontamente accett\u00f2 l'offerta.\nMorto Pitigliano, stavolta il comando delle forze veneziane pass\u00f2 a Bartolomeo d'Alviano, mentre i francesi prendevano Vicenza, Marostica, Cittadella, Bassano e infine Legnago. Il 9 agosto il Papa scomunic\u00f2 Alfonso d'Este, giustificando cos\u00ec l'attacco contro il Ducato stesso, assalendo invano Genova e la Riviera Ligure e chiamando in Lombardia gli svizzeri, che per\u00f2 rientrarono presto nelle loro terre perch\u00e9 pagati dal re francese con un lauto compenso. Il pontefice conquist\u00f2 per\u00f2 Modena, Reggio, Parma e Piacenza, mentre Lucio Malvezzi, capitano dell'esercito della Serenissima, riprendeva Marostica e Bassano, entrando a Vicenza e giungendo sin sotto Verona. Si dovette, tuttavia, aspettare fino al 1516 e 1517 per riprendere quest'ultima, insieme con Brescia. Cremona, Cervia, Ravenna e Rovereto invece non tornarono mai pi\u00f9 a far parte dello \"stado da terra\" veneziano.\nGrazie all'uscita di scena delle truppe svizzere, l'esercito francese fu libero di marciare a sud, nel cuore d'Italia. Ai primi di ottobre, Carlo II d'Amboise si mosse su Bologna dividendo le forze papali, e il 18 ottobre si trov\u00f2 a pochi chilometri dalla citt\u00e0. Giulio ora si rese conto che i bolognesi erano apertamente ostili al papato e non avrebbero offerto alcuna resistenza ai francesi. Lasciato solo con un distaccamento di cavalleria veneziana, fece ricorso alla scomunica di d'Amboise, che nel frattempo fu convinto dall'ambasciatore inglese a evitare di attaccare la persona del Papa e cos\u00ec si ritir\u00f2 a Ferrara.\nLa Francia rispose alla scomunica di d'Amboise convocando a settembre un concilio a Tours, per affermare l'illegittimit\u00e0 della partecipazione del Papa a una guerra per motivi temporali. Venne programmata anche la convocazione di un futuro concilio ecumenico per discutere della questione, ma il 20 settembre la corte pontificia, indifferente al problema, giunse a Bologna per portare guerra al duca di Ferrara. Il 12 luglio i rinforzi francesi furono costretti alla ritirata, consentendo al Papa di prendere Sassuolo, Concordia e, nei primi giorni dell'anno successivo, anche Mirandola, dopo un lungo assedio a cui partecip\u00f2 lo stesso Giulio II nonostante l'et\u00e0 avanzata.\nD'Amboise, in marcia per soccorrere quest'ultima citt\u00e0, si ammal\u00f2 e mor\u00ec, lasciando brevemente i francesi nel caos. Mirandola cadde nel gennaio 1511, dopo che il Papa aveva preso personalmente il comando della forza di assedio. D'Amboise fu sostituito da Gian Giacomo Trivulzio, che riconquist\u00f2 nuovamente Concordia e Castelfranco Emilia, mentre l'esercito pontificio si ritir\u00f2 a Casalecchio. Alfonso d'Este, nel frattempo, si scontr\u00f2 con le forze veneziane lungo il fiume Po e distruggendole lasci\u00f2 ancora una volta Bologna isolata. Giulio, per paura di rimanere intrappolato dai francesi, part\u00ec per Ravenna. Il cardinale Francesco Alidosi, lasciato al comando della difesa della citt\u00e0, non fu gradito dai bolognesi come non lo fu lo stesso Giulio e quando, il 23 maggio 1511, un esercito francese comandato da Trivulzio arriv\u00f2 alle porte della citt\u00e0, essa si arrese in fretta. Giulio incolp\u00f2 di questa sconfitta Francesco Maria I Della Rovere, duca di Urbino, il quale, trovando ci\u00f2 abbastanza ingiusto, fece assassinare Alidosi mentre si recava dal Papa.\nLa terza fase: la Lega Santa (1511-1512).\nNel marzo 1511 i francesi presero Concordia e Castelfranco, provocando la fuga del Papa a Ravenna, mentre il 21 maggio anche Bologna cadeva in mano ai francesi. Luigi XII cerc\u00f2 di approfittare di questa momentanea fase di difficolt\u00e0 del papa per sollevare i cardinali filo francesi con il pretesto di ribadire l'autonomia della chiesa gallicana. Inoltre, il re francese convoc\u00f2 per il 1\u00ba settembre 1511 presso Pisa un concilio (passato alla storia come \"conciliabolo\") di nove cardinali dissidenti nel tentativo di deporre il pontefice, frattanto rientrato a Roma. Questi, per\u00f2, convoc\u00f2 il 18 luglio un altro concilio in Laterano (il Concilio Lateranense V), minacciando i cardinali ribelli della perdita della porpora in caso di mancata sottomissione di l\u00ec a due mesi: il 13 novembre una sollevazione di pisani mise in fuga i dissidenti. Tra le imprese diplomatiche che Giulio II intraprese in quei tempi vi \u00e8 da annoverare un accordo, mediato dal cardinale Matteo Schiner, con la confederazione elvetica che metteva al servizio del papa un contingente di fanteria da impiegarsi come milizia personale: era cos\u00ec nata la Guardia svizzera pontificia.\nNel giugno 1511, tuttavia, la maggior parte della Romagna era nelle mani dei francesi: l'esercito pontificio, disorganizzato e sottopagato, non era in condizione di impedire a Trivulzio di avanzare su Ravenna. In risposta a questa \"d\u00e9b\u00e2cle\", Giulio proclam\u00f2 una Lega Santa contro la Francia. La nuova alleanza crebbe rapidamente fino a includere non solo la Spagna e il Sacro Romano Impero, ma anche Enrico VIII d'Inghilterra che, avendo deciso di cogliere l'occasione come una scusa per espandere la sua influenza nel nord della Francia, concluse il 17 novembre il trattato di Westminster con Ferdinando, un impegno di mutuo soccorso contro i francesi.\nNell'ottobre del 1511 le truppe Franco-imperiali assediano Treviso la cui citt\u00e0 era stata ben fortificata dagli architetti militari veneziani. Non riuscendo nell'impresa mollano l'assedio.\nNel mese di febbraio 1512, Luigi di Francia nomin\u00f2 suo nipote, Gaston de Foix-Nemours, al comando delle forze francesi in Italia. Foix dimostr\u00f2 di essere pi\u00f9 energico di quanto non lo fosse stato d'Amboise: dopo aver controllato l'avanzata delle truppe spagnole di Ramon de Cardona su Bologna, fece ritorno in Lombardia per saccheggiare Brescia, che si era ribellata contro le truppe francesi, ma non prima di aver sconfitto pesantemente le truppe veneziane a Valeggio. Consapevole che gran parte dell'esercito francese sarebbe stato destinato a evitare l'imminente invasione inglese, Foix e Alfonso d'Este assediarono Ravenna, l'ultima roccaforte papale in Romagna, nella speranza di costringere la Lega Santa in un combattimento decisivo per poi poter puntare direttamente verso Roma e da l\u00ec a Napoli. Cardona marci\u00f2 verso la citt\u00e0 ai primi di aprile, ma fu decisamente sconfitto nella conseguente battaglia di Ravenna, combattuta la Domenica di Pasqua (si narra che il duca di Ferrara, alleato dei francesi, bombardasse entrambi gli schieramenti dicendo \u00abnon importa, sono tutti stranieri e perci\u00f2 nemici degli Italiani\u00bb). La morte di Foix avvenuta durante la battaglia, tuttavia, lasci\u00f2 i francesi sotto il comando di Jacques de La Palice che, restio a continuare la campagna senza ordini diretti da parte del Re Luigi, si accontent\u00f2 di saccheggiare accuratamente Ravenna, per poi ripiegare. L'imperatore Massimiliano I, intanto, ordin\u00f2 la smobilitazione delle sue truppe.\nA Ravenna si consum\u00f2 lo scontro probabilmente pi\u00f9 cruento di tutte le guerre d'Italia del XVI secolo, e fu la prima battaglia in cui il ruolo predominate fu svolto dall'artiglieria. Alla conclusione delle operazioni, gli sconfitti contarono la perdita di oltre la met\u00e0 delle proprie forze ma anche i vincitori dovettero registrare ingenti perdite. Tutto ci\u00f2 fece s\u00ec che la vittoria sul campo si trasformasse nell'inizio della sconfitta per l'esercito francese.\nIl 3 maggio il Concilio Lateranense V annull\u00f2 le decisioni di quello di Pisa e minacci\u00f2 la scomunica al re di Francia, se si fosse ostinato a non restituire le terre della Chiesa e a detenere in prigionia il cardinale Giovanni de' Medici, catturato a Ravenna. Il 5 giugno Venezia riprese Cremona, ricevendo nuovamente la dedizione di Bergamo. Frattanto, Giulio II riprendeva Rimini, Ravenna, Cesena e l'intera Romagna, mentre il francese de La Palice si rinchiudeva a Pavia. Anche Bologna, Reggio e Modena ritornarono in mani pontificie, mentre Parma e Piacenza vennero sottomesse in quanto antichi territori dell'Esarcato bizantino.\nDurante il maggio dello stesso anno, la posizione francese and\u00f2 notevolmente a deteriorarsi. Giulio assunse un altro esercito di mercenari svizzeri che valic\u00f2 di nuovo le Alpi, attraverso la Valtellina, e invase la Lombardia avvicinandosi ben presto a Milano, costringendo i francesi a mettersi in difesa della citt\u00e0. Nel contempo Genova si ribell\u00f2 il 29 giugno, acclamando doge Giano Fregoso. Una dieta a Mantova pose sul trono del Ducato di Milano Massimiliano Sforza, primogenito di Ludovico il Moro, facendo entrare anche Milano nella Lega. Le guarnigioni francesi abbandonarono la Romagna (dove il duca di Urbino rapidamente prese Bologna e Parma) e si ritirarono in Lombardia, nel tentativo di impedire l'invasione. Ad agosto, gli svizzeri si unirono all'esercito veneziano, costringendo Trivulzio, convinto di non disporre di forze sufficienti per contrastare tale minaccia, ad abbandonare Milano, permettendo allo Sforza di essere nominato Duca grazie al loro sostegno. In seguito, La Palice fu costretto a ritirarsi attraverso le Alpi con Giulio II che pronunci\u00f2 la famosa frase: \u00abFuori i barbari!\u00bb.\nAlla fine di agosto, i membri della Lega si incontrarono a Mantova per discutere la situazione in Italia (in particolare la spartizione del territorio conquistato ai francesi). Un accordo venne raggiunto rapidamente per quanto riguardava Firenze, che aveva irritato Giulio perch\u00e9 aveva permesso a Luigi di convocare il concilio di Pisa nel suo territorio. Su richiesta del Papa, Ramon de Cardona marci\u00f2 in Toscana, sconfiggendo la resistenza fiorentina grazie a una forza di circa \"tercios\" e con solo due cannoni, rovesciando la Repubblica (guidata dal gonfaloniere Pier Soderini e che vedeva tra i suoi pi\u00f9 alti funzionari Niccol\u00f2 Machiavelli) e insediando come governante della citt\u00e0 Giuliano de' Medici, futuro duca di Nemours, che si dimostr\u00f2 un fedele alleato del Papa. Il 18 settembre Brescia si arrese al vicer\u00e9 di Napoli e ai veneziani. Legnago si arrese agli imperiali, Crema ai veneziani e Novara allo Sforza, che il 29 settembre ricevette dagli svizzeri le chiavi di Milano, con l'impegno alla difesa della citt\u00e0. Alla fine dell'anno una dieta a Roma cerc\u00f2 di ricomporre i dissidi tra Venezia e l'Imperatore, che si rifiutava di restituire Legnago, Padova, Verona, Treviso e Crema senza compenso.\nSui temi territoriali, tuttavia, sorsero rapidamente disaccordi essenziali. Giulio e i veneziani insistettero sul fatto che a Massimiliano Sforza dovesse essere consentito di mantenere il Ducato di Milano, mentre l'imperatore Massimiliano e Ferdinando cospirarono per insediare al suo posto uno dei loro nipoti. Il Papa chiese l'immediata annessione di Ferrara allo Stato Pontificio; Ferdinando contest\u00f2 questa disposizione, desiderando l'esistenza di una Ferrara indipendente al fine di contrastare il potere papale sempre pi\u00f9 in crescita. Pi\u00f9 problematico, invece, fu l'atteggiamento di Massimiliano verso Venezia: l'Imperatore rifiut\u00f2 di cedere qualsiasi territorio imperiale, in particolare quelli del Veneto, alla Repubblica. A tal fine, firm\u00f2 un accordo con il Papa per escludere Venezia interamente dalla spartizione territoriale finale. Quando la Repubblica obiett\u00f2, Giulio minacci\u00f2 di ricostituire la Lega di Cambrai contro di essa. In risposta, Venezia si rivolse a Luigi: il 23 marzo 1513 venne siglato a Blois un trattato tra i veneziani e i francesi in cui si impegnavano a dividersi tutta l'Italia settentrionale. A suggellare l'accordo, la Francia acconsent\u00ec alla liberazione del condottiero Bartolomeo d'Alviano, suo prigioniero dalla battaglia di Agnadello.\nLa quarta fase: l'alleanza tra Venezia e la Francia (1513-1516).\nAlla fine di maggio del 1513, un esercito francese comandato da Louis de la Tr\u00e9moille attravers\u00f2 le Alpi e avanz\u00f2 verso Milano. Allo stesso tempo, Bartolomeo d'Alviano con l'esercito veneziano marci\u00f2 a ovest da Padova. L'impopolarit\u00e0 di Massimiliano Sforza, che era considerato dai milanesi un burattino dei suoi mercenari svizzeri, permise ai francesi di muoversi attraverso la Lombardia incontrando poca resistenza; Tr\u00e9moille, conquistata Milano, assedi\u00f2 Novara che si trovava sotto il controllo svizzero. Il 6 giugno gli svizzeri sconfissero l'armata francese nella battaglia di Novara, costringendo il Tr\u00e9moille ad abbandonare Milano. Distaccamenti svizzeri giunsero fino ad assediare Digione prima di essere respinti.\nLa disfatta di Novara incominci\u00f2 un periodo di continue sconfitte per l'alleanza francese. Le truppe inglesi di Enrico VIII d'Inghilterra nel nord della Francia assediarono Th\u00e9rouanne, La Palice fu sconfitto nella battaglia di Guinegatte e Tournai fu conquistata. In Navarra, la resistenza all'invasione di Fernando croll\u00f2 ed egli rapidamente consolid\u00f2 il suo potere su tutta la regione e si trasfer\u00ec a sostenere un'altra offensiva inglese in Guienna. Giacomo IV di Scozia invase l'Inghilterra per volere di Luigi, ma fall\u00ec nel tentativo di distrarre l'attenzione di Enrico VIII dalla campagna francese e venne disastrosamente sconfitto nella battaglia di Flodden Field, il 9 settembre, che lo costrinse ad abbandonare il conflitto. Temendo la compromissione dei confini orientali francesi e di perdere la Borgogna, Luigi XII si vide costretto ad accettare un trattato, firmato a Digione, in cui rinunciava alla Lombardia in cambio della pace, facendo cos\u00ec tramontare le sue mire di dominio sull'Italia. Inoltre, il re francese dovette prendere atto del fallimento del conciliabolo, sconfessandolo e proferendo la sua sottomissione alla Chiesa romana.\nNel frattempo Alviano, inaspettatamente lasciato senza sostegno francese, si ritir\u00f2 nel Veneto, inseguito da vicino dall'esercito spagnolo condotto da Cardona. Mentre gli spagnoli non furono in grado di espugnare Padova grazie alla decisa resistenza veneziana, essi penetrarono in profondit\u00e0 nel territorio veneziano e verso fine settembre furono in vista di Venezia. Cardona prov\u00f2 a bombardare la citt\u00e0 lagunare, operazione che tuttavia si rivel\u00f2 in gran parte inefficace. Inoltre egli non possedeva imbarcazioni in grado di attraversare la laguna, e quindi fece ritorno in Lombardia. L'esercito di Alviano, avendo avuto rinforzi da parte di centinaia di volontari della nobilt\u00e0 veneziana, insegu\u00ec Cardona e lo affront\u00f2 fuori Vicenza il 7 ottobre. Nella conseguente battaglia de La Motta, l'esercito veneziano sub\u00ec una netta sconfitta.\nTuttavia, la Lega Santa non riusc\u00ec ad approfittare di queste vittorie. Cardona e Alviano continuarono a combattersi in Friuli per il resto del 1513 e per il 1514, affrontando battaglie spesso inconcludenti in cui Cardona non fu in grado di fare alcun progresso reale. Enrico VIII, non essendo riuscito a guadagnare un territorio significativo, concluse una pace separata con la Francia. Infine, nella notte tra il 20 e il 21 febbraio 1513, Giulio II si spense lasciando la lega senza una guida. Gli succedette l'11 marzo il cardinale Giovanni de' Medici di soli 37 anni, divenuto Papa Leone X, il quale cerc\u00f2 immediatamente di svincolarsi dalla guerra.\nLa morte di Luigi XII, avvenuta il 1\u00ba gennaio 1515, port\u00f2 Francesco I, nipote acquisito di Giulio II, al trono; rivendicato il titolo di Duca di Milano, mosse immediatamente in Italia per reclamare i propri diritti contando sul forzato assenso di papa Leone. A luglio, Francesco assembl\u00f2 un consistente esercito nel Delfinato che contava ben combattenti destinati alla cavalleria pesante a cui si affiancava una fanteria forte di armati. A questi si aggiunsero altre truppe mercenarie costituite da fanti guasconi e circa lanzichenecchi. Nello stesso momento, un esercito combinato svizzero e pontificio si spost\u00f2 a nord di Milano bloccando i passi alpini, tuttavia Francesco, seguendo il consiglio di Gian Giacomo Trivulzio, evit\u00f2 i valichi principali e marci\u00f2 attraverso la valle della Stura. L'avanguardia francese sorprese la cavalleria milanese a Villafranca Piemonte, catturando il condottiero Prospero Colonna. Nel frattempo, Francesco e il corpo principale delle truppe francesi si scontrarono, il 13 settembre, con gli svizzeri nella battaglia di Marignano. L'avanzata svizzera inizialmente fece diversi progressi, tuttavia, la superiorit\u00e0 della cavalleria e dell'artiglieria di Francesco I, insieme con l'arrivo tempestivo di Alviano (che aveva evitato con successo l'esercito di Cardona a Verona) la mattina del 14 settembre port\u00f2 a una vittoria strategicamente decisiva per i francesi e i veneziani, permettendo al re di Francia di riprendersi tutto il ducato di Milano; il piano di Giulio di utilizzare la Lombardia come \"zona cuscinetto\" per le mire espansionistiche dei transalpini tramont\u00f2.\nEpilogo.\nDopo la sconfitta di Marignano, la lega non possedette pi\u00f9 la capacit\u00e0 o la volont\u00e0 di continuare la guerra. Francesco avanz\u00f2 verso Milano, conquistando la citt\u00e0 il 4 ottobre e rimuovendo gli Sforza dal trono. Nel mese di dicembre incontr\u00f2 Papa Leone X a Bologna: il Papa, che nel frattempo era stato abbandonato dal resto dei suoi mercenari svizzeri, riconsegn\u00f2 Parma e Piacenza a Francesco I e Modena e Reggio al Duca di Ferrara, Modena e Reggio. In cambio, Leone ricevette garanzie di una non interferenza francese verso il suo attacco contro il Ducato di Urbino. Infine, il trattato di Noyon, firmato da Francesco e Carlo I di Spagna nel mese di agosto 1516, riconobbe le pretese francesi su Milano e quelle spagnole su Napoli, estromettendo lo stato iberico dalla guerra.\nMassimiliano resistette e fece un ulteriore tentativo di invadere la Lombardia. Il suo esercito riusc\u00ec a raggiungere Milano prima di tornare indietro e, a dicembre 1516, entr\u00f2 in trattative con Francesco. I trattati di Noyon del 13 agosto 1516 e di Bruxelles posero fine alla guerra, non solo comportando l'accettazione dell'occupazione francese di Milano, ma confermando anche le richieste veneziane per il resto dei possedimenti imperiali in Lombardia (con l'eccezione di Cremona), facendo sostanzialmente tornare la mappa dell'Italia allo \"status quo\" precedente il conflitto. Con il trattato di Friburgo del 29 novembre 1516, la cosiddetta \"Pace perpetua\", Francia e Confederazione Elvetica firmarono un trattato di pace e sostanziale neutralit\u00e0 reciproca che sarebbe durato per 300 anni. La pace in Italia, per\u00f2, sarebbe durata solo quattro anni: l'elezione di Carlo I di Spagna come Imperatore del Sacro Romano Impero nel 1519 (con il nome di Carlo V) port\u00f2 Francesco, che desiderava l'incoronazione per s\u00e9 stesso, a dare il via alla guerra d'Italia del 1521-1526. Cos\u00ec si riaccesero le guerre d'Italia del XVI secolo che sarebbero continuate fino al 1530 senza interruzioni significative."}
{"id": "1778208", "revid": "767487", "url": "https://it.wikipedia.org/wiki?curid=1778208", "title": "Michele Gelsi", "text": "Carriera.\nGiocatore.\nHa debuttato in Serie A, all'et\u00e0 di diciassette anni e un giorno, nella . Ha poi militato in Serie B nel , nel (con gli umbri protagonista del gol del pareggio in Siracusa-Perugia gara coinvolta da illecito sportivo tra il patron umbro Luciano Gaucci e l'arbitro della gara), nel e nel . Gelsi \u00e8 per\u00f2 ricordato maggiormente per aver legato il suo nome al , nelle cui file ha giocato per nove anni, diventandone capitano e \"bandiera\", il secondo nella classifica di presenze alle spalle di Ottavio Palladini.\nIn Serie A \u00e8 stato pure nella rosa dell', dove segn\u00f2 una rete.\nNel 2001 \u00e8 stato il secondo giocatore italiano, dopo Roberto Donadoni, a trasferirsi nel campionato dell'Arabia Saudita: si accas\u00f2 infatti nell' di Jeddah, squadra allenata da Giuseppe Dossena.\nHa concluso la carriera nei professionisti in Serie C1, dopo una stagione all' e una al . Ha poi continuato ancora un'annata tra le file della , in Serie D, fino al 2006.\nAllenatore.\nIl 14 dicembre 2015 subentra a Francesco Giorgini sulla panchina del , in Serie D.. Nel febbraio 2017 subentra a Fabio Montani sulla panchina del Francavilla, in Eccellenza, ma \u00e8 stato esonerato il 27 marzo per mancanza di risultati."}
{"id": "1778211", "revid": "869733", "url": "https://it.wikipedia.org/wiki?curid=1778211", "title": "Valentin Adamberger", "text": "Biografia.\nNel 1755 studi\u00f2 canto sotto la guida di Johann Evangelist Walleshauser (noto principalmente sotto il nome italianizzato di \"Giovanni Valesi\") presso la \"Domus Gregoria\" (un'istituzione di Gesuiti) di Monaco. Nel 1760 entr\u00f2 nella cappella del duca Clemens e nel 1770, dopo la morte di quest'ultimo, inizi\u00f2 a prestare servizio presso la cappella di corte dell'elettore di Baviera. Dopo aver debuttato nel 1772 a Monaco, si esib\u00ec come tenore nelle opere serie in diverse citt\u00e0 italiane, Modena, Venezia, Firenze, Pisa e infine, dal 1775 al 1777, a Roma, dove us\u00f2 la forma italianizzata del suo nome e cognome, \"Valentino Adamonti\". Nel 1779 cant\u00f2 al King's Theatre di Londra e poco dopo apparve nei palcoscenici di Firenze e Milano. Dopo esser entrato in una compagnia operistica di singspiel, il 21 agosto 1780 fece il suo debutto viennese, citt\u00e0 nella quale l'anno successivo si spos\u00f2 con l'attrice Marie Anne Jacquet (1753-1804). Dopo la dissoluzione nel 1783 della compagnia di singspiel, Adamberger entr\u00f2 in una compagnia teatrale italiana, dove fu sempre il primo tenore. Nel 1790 gli nacque la futura attrice Antonie Adamberger; si ritir\u00f2 dalle scene nel 1793, ma rimase membro della cappella della corte imperiale prestando servizio come insegnante di canto.\nConsiderazioni sull'artista.\nLa voce di Adamberger fu universalmente ammirata dai contemporanei per la propria chiarezza, agilit\u00e0 e precisione, sebbene non fu risparmiato dalle critiche: Christian Friedrich Daniel Schubart e Mount Edgecumbe affermarono che essa tendeva ad assumera una qualit\u00e0 piuttosto nasale nelle note pi\u00f9 alte, mentre Charles Burney, il quale era generalmente assai critico verso i cantanti, asser\u00ec che \"se egli avesse avuto una voce migliore sarebbe stato un miglior cantante\".\nAdamberger si esib\u00ec nel suo tempo in molte prime rappresentazioni di opere serie e oratori dei pi\u00f9 imminenti compositori dell'epoca: Johann Christian Bach, Josef Myslive\u010dek, Giuseppe Sarti, Pietro Alessandro Guglielmi, Antonio Sacchini, Ferdinando Bertoni e altri. A Vienna cant\u00f2 anche nelle prime di celebri \"singspiel\": \"Il ratto dal serraglio\" e \"L'impresario teatrale\" di Wolfgang Amadeus Mozart, \"Das Irrlicht\" di Ignaz Umlauf e \"Doktor und Apotheker\" di Carl Ditters von Dittersdorf. Sempre a Vienna egli prese parte anche alla produzione di opere di Gluck, tra cui, nel 1781, la prima rappresentazione della versione tedesca dell\"Ifigenia in Tauride\" (\"Iphigenie auf Tauris\"), nella quale il ruolo baritonale di Oreste era stato per lui trasposto, dall'autore, in chiave di tenore."}
{"id": "1778213", "revid": "109457062", "url": "https://it.wikipedia.org/wiki?curid=1778213", "title": "PalaPadua", "text": "Il PalaPadua di via Zama a Ragusa \u00e8 il palazzetto dello sport del Basket Club Ragusa, societ\u00e0 di pallacanestro maschile.\nOriginariamente era l'impianto della Virtus Ragusa. Nel 1988-89 ospit\u00f2 la finale dei play-off di Serie A1 femminile tra Enichem Priolo e Gemeaz Milano, che port\u00f2 il primo scudetto di basket in Sicilia. Il 31 maggio 1998 fu sede della partita decisiva per la promozione della Virtus in Serie A2. In seguito, anche la Cestistica Ragusa femminile venne promossa in Serie A2 proprio al PalaPadua.\nQuando la Virtus fu promossa in Serie A2 fu costruito il PalaMinardi alla periferia della citt\u00e0. In seguito al fallimento della societ\u00e0, si \u00e8 voluti tornare a giocare nel palazzetto del PalaPadua in quanto pi\u00f9 piccolo e intimo.\nTantissime sono le squadre ed i campioni che negli anni hanno calcato questo parquet, da Carlton Myers a Predrag Danilovi\u0107, Roberto Premier, Santoro, Lino Lardo per citarne alcuni, a cestisti ragusani che si sono fatti conoscere prima a Ragusa e poi in Italia, parliamo di Giuseppe Cass\u00ec, i fratelli Ninni e Gaetano Gebbia, ad allenatori illustri come Carlo Recalcati, Gianni Lambruschi, Tonino Zorzi e tanti altri."}
{"id": "1778218", "revid": "1388982", "url": "https://it.wikipedia.org/wiki?curid=1778218", "title": "Frederic Massara", "text": "Carriera.\nGiocatore.\nDisputa le giovanili nel Torino, mettendosi in luce fra i \"ragazzi del Filadelfia\" pi\u00f9 promettenti, rivelandosi un attaccante agile e scattante anche se non molto potente fisicamente: coi granata conquista l'edizione 1987 del Torneo di Viareggio e viene spesso aggregato alla prima squadra nella stagione 1986-1987, pur non riuscendo tuttavia ad esordire in prima squadra. A fine stagione il club piemontese, lo cede al .\nIn riva al Ticino, disputa 2 campionati di Serie C1 e due di Serie C2, mettendosi in luce come buon attaccante (26 reti complessive).\nNell'estate 1991 viene invece acquistato dal , voluto da Giovanni Galeone che vede in lui un attaccante laterale ideale per il proprio modulo 4-3-3. I risultati sono subito positivi: gli abruzzesi centrano la promozione in Serie A e Massara contribuisce attivamente al successo con 8 reti in 38 incontri. Resta coi biancazzurri anche nella stagione successiva in massima serie, ma pur mantenendo il posto da titolare (27 presenze) le reti realizzate scendono a 3 (fra cui quella del provvisorio 4-2 nella celebre sfida col poi finita 5-4 per i rossoneri), e gli abruzzesi chiudono il torneo all'ultimo posto. Resta col Pescara anche per il campionato 1993-1994, concluso con una salvezza sofferta e sole 4 reti all'attivo, quindi viene ceduto alla Fidelis Andria.\nFra i pugliesi disputa due campionati cadetti non particolarmente esaltanti (8 sole reti complessive), il secondo dei quali concluso con la retrocessione, cos\u00ec come l'annata successiva disputata nelle file del Palermo e anche quello seguente, sempre coi rosanero che evitano la C2 solo per ripescaggio. Dopo un anno all' in C1, torna al Pescara in Serie B, ma in 21 incontri non riesce mai ad andare a segno.\nGli ultimi anni di carriera lo vedono in C2 con Moncalieri, nuovamente Fidelis Andria e Tivoli.\nRitiro.\nChiude la carriera da calciatore nel 2006 dopo aver totalizzato complessivamente 27 presenze e 3 reti in Serie A e 194 presenze e 22 reti in Serie B.\nAllenatore.\nTerminata l'attivit\u00e0 agonistica intraprende quella di allenatore, ricoprendo l'incarico di vice-allenatore con Benevento, e Martina.\nDirigente.\nDal luglio 2008 collabora con il direttore sportivo Walter Sabatini, prima nel e poi nella .\nIl 2 maggio 2011 ottiene la qualifica di direttore sportivo con la valutazione di 110/110. Il 6 ottobre 2016 viene scelto per ricoprire il ruolo di direttore sportivo alla , in sostituzione di Sabatini, salvo poi lasciare l\u2019incarico per seguire lo stesso Sabatini nell\u2019esperienza di coordinatore dell'area tecnica delle squadre di Suning, l\u2019 e il .\nIl 1\u00ba giugno 2018 torna alla Roma in veste di segretario generale, e l'8 marzo 2019 viene nuovamente nominato direttore sportivo in seguito alla risoluzione consensuale fra la societ\u00e0 e il suo predecessore Monchi. Il 5 giugno, la Roma e Massara risolvono consensualmente il loro rapporto.\nIl 21 giugno 2019 il Milan lo ingaggia come direttore sportivo del club."}
{"id": "1778219", "revid": "287204", "url": "https://it.wikipedia.org/wiki?curid=1778219", "title": "DEM L 106", "text": "DEM L 106 \u00e8 una nebulosa diffusa visibile nella Grande Nube di Magellano, nella costellazione del Dorado.\nLa parte pi\u00f9 brillante della nebulosa si individua nella parte pi\u00f9 settentrionale; questa sezione fu scoperta negli anni cinquanta e fu catalogata come N30B. All'interno e all'esterno di questo involucro di gas si trova un giovane gruppo di stelle calde, che lo illumina. La stella pi\u00f9 notevole del gruppo \u00e8 nota come \"Henize S22\" e si trova a circa 25 anni luce dalla nebulosa; \u00e8 circondata da un disco di gas probabilmente espulso dalla stella stessa. \u00c8 questa la maggior responsabile della luminosit\u00e0 di N30B, che illuminata da quella prospettiva assume la forma di un 8 rovesciato.\nIl resto del complesso nebuloso \u00e8 stato scoperto due decenni dopo, e si estende in particolare a sud della parte luminosa; \u00e8 debolmente illuminato ed appare attraversato da numerosi banchi di nebulosit\u00e0 oscure."}
{"id": "1778220", "revid": "1149807", "url": "https://it.wikipedia.org/wiki?curid=1778220", "title": "True Blue - The Best of Sonic the Hedgehog", "text": "True Blue - The Best of Sonic the Hedgehog \u00e8 un album che contiene varie canzoni del franchise \"Sonic the Hedgehog\". Il CD \u00e8 stato pubblicato il 23 gennaio 2008 esclusivamente in Giappone sotto l'etichetta discografica Wave Master Entertainment.\nIl disco.\nL'album contiene alcune canzoni che sono state composte per i giochi di Sonic a partire da \"Sonic CD\" a \"Sonic the Hedgehog\". Alcune canzoni sono le stesse che sono state incise negli anni precedenti, altre invece sono cover o remix. Va notato, infine, che due canzoni dell'album (\"Live and Learn\" e \"What I'm Made of...\") sono state rimasterizzate nell'agosto 2007 da Masahiro Fukuhara."}
{"id": "1778228", "revid": "767487", "url": "https://it.wikipedia.org/wiki?curid=1778228", "title": "Does It Offend You, Yeah?", "text": "I Does It Offend You, Yeah? sono un gruppo musicale alternative rock britannico formato a Reading, Berkshire.\nIl gruppo \u00e8 attualmente composto da James Rushet (voce e tastiera), Matt Derham (chitarra), Chloe Duveaux (basso), Dan Coop (sintetizzatore) e Rob Bloomfield (batteria). La particolarit\u00e0 del gruppo sta nelle esibizioni dal vivo forti, aspre, accompagnate spesso dalla distruzione degli strumenti.\nStoria del gruppo.\nIl gruppo si form\u00f2 nel 2006 a Reading da James Rushent e da Dan Coop, a cui successivamente si aggregarono Rob Bloomfield e Morgan Quaintance. Il nome del gruppo fu deciso da Rushent e Coop mentre stavano guardando un episodio di \"The Office\" alla televisione: Nel corso del 2007 i Does It Offend You, Yeah? hanno realizzato e pubblicato i singoli \"Weird Science\" e \"Let's Make Out\", quest'ultimo realizzato con la partecipazione vocale di Sebastien Grainger dei Death from Above 1979. Nell'anno successivo il gruppo si \u00e8 esibito ai NME Awards eseguendo una reinterpretazione del brano \"Whip It\" dei Devo, versione successivamente inclusa nella raccolta del NME del 27 febbraio 2008. Il 24 marzo dello stesso anno \u00e8 stato pubblicato l'album d'esordio \"You Have No Idea What You're Getting Yourself Into\", anticipato a febbraio dal singolo \"We Are Rockstars\".\nIl 6 aprile 2009 Quaintance ha abbandonato il gruppo a causa dello scarso controllo creativo che aveva in esso, dedicando quindi i suoi sforzi nei Plugs: A sostituirlo \u00e8 stato Matty Derham dei Fields; nello stesso periodo \u00e8 entrata in formazione la bassista Chloe Duveaux, proveniente dagli Elle Milano, ricoprendo il ruolo precedentemente occupato da Rushent, il quale \u00e8 divenuto il secondo tastierista. Con questa nuova formazione, nel 2011 i Does It Offend You, Yeah? hanno pubblicato il secondo album \"Don't Say We Didn't Warn You\", da cui furono estratti i singoli \"The Monkeys Are Coming\", \"Pull Out My Insides\" e \"Wondering\".\nIl 25 aprile 2012 il gruppo ha annunciato la decisione di prendere una pausa a tempo indeterminato.\nIl 2 novembre 2015 il gruppo ha rivelato su Twitter la pubblicazione per gli inizi del 2016 di un EP, intitolato \"How to Kiss a Dragon and Walk Away from It\". Il titolo \u00e8 stato successivamente cambiato in \"We Do Our Own Stunts\".\nStile musicale.\nIl gruppo \u00e8 stato accostato ad artisti della scena dance come Daft Punk, Justice e Digitalism e ad altri come Rage Against the Machine; la rivista inglese New Musical Express li ha paragonati ai Muse."}
{"id": "1778230", "revid": "1543377", "url": "https://it.wikipedia.org/wiki?curid=1778230", "title": "NGC 1818", "text": "NGC 1818 \u00e8 un ammasso globulare nella costellazione australe del Dorado.\n\u00c8 individuabile nei pressi della Grande Nube di Magellano; si rivela solo in strumenti molto potenti e in notti limpide. Si tratta di uno degli ammassi globulari pi\u00f9 giovani che si conoscano, con un'et\u00e0 stimata su appena 40 milioni di anni; la sua distanza, paragonabile a quella della Grande Nube, \u00e8 stimata sui 164.000 anni luce."}
{"id": "1778232", "revid": "198277", "url": "https://it.wikipedia.org/wiki?curid=1778232", "title": "Bruno Limido", "text": "Carriera.\nGiocatore.\nCentrocampista di fascia, cresce calcisticamente in varie societ\u00e0 minori del Varesotto. Approdato nelle giovanili del , con i biancorossi debutta in Serie B disputando due campionati sul finire degli anni 1970. Passa quindi nel 1980 all' dove ha modo di esordire in Serie A, senza tuttavia riuscire a trovare molti spazi.\nTorna quindi in prestito agli stessi lombardi dove, grazie alle prestazioni offerte tra i cadetti, si guadagna una seconda possibilit\u00e0 ad Avellino, nel massimo campionato.\nCon gli irpini del \"commendatore\" Antonio Sibilia disputa due campionati di alto livello, emergendo tra i maggiori talenti portati alla ribalta nella prima met\u00e0 di quel decennio dalla \"provinciale\" biancoverde, e destando cos\u00ec le attenzioni della che ne acquista il cartellino nell'estate 1984; inizialmente la societ\u00e0 bianconera vorrebbe usare il centrocampista solo come pedina di scambio da proporre alla per arrivare a Lionello Manfredonia, ma la ritrosia di quest'ultimo nel lasciare Roma fa s\u00ec che Limido approdi in pianta stabile a Torino.\nIn Piemonte ritrova alcuni ex compagni delle stagioni avellinesi, come Stefano Tacconi, Beniamino Vignola e Luciano Favero, quest'ultimo acquistato da Giampiero Boniperti nella stessa sesione di mercato: a differenza di questi, assurti a protagonisti nei successi dell'era di Michel Platini, l'esperienza in bianconero di Limido non \u00e8 fortunata, tanto che, pur fregiandosi nel 1985 delle vittorie europee in Supercoppa UEFA e Coppa dei Campioni, sotto la guida di Giovanni Trapattoni raggranella appena una manciata di presenze e, dopo un'unica stagione da \"meteora\" juventina, viene ceduto all'.\nNemmeno a Bergamo riesce a esprimersi a livelli soddisfacenti, finendo dirottato dapprima al e poi al . In Puglia disputa un buon campionato di Serie B, culminato con la promozione dei salentini in massima categoria, livello che il giocatore mantiene anche l'anno successivo pur accasandosi al .\nConclude la carriera nei primi anni 1990, nelle serie minori, tra e, di nuovo, Varese.\nDopo il ritiro.\nSul finire del 2014 viene arrestato per presunta frode fiscale, accusa da cui verr\u00e0 scagionato pochi mesi pi\u00f9 tardi."}
{"id": "1778233", "revid": "1543377", "url": "https://it.wikipedia.org/wiki?curid=1778233", "title": "Acquaro (Preci)", "text": "Acquaro \u00e8 una frazione del comune di Preci, sita a circa 1.001 .\nSi tratta di un antico \"castello di pendio\", costruito intorno al XIII secolo, della cui struttura rimangono la torre e la porta d'accesso. La sua posizione arroccata ne consentiva una facile difesa e permetteva il controllo della sottostante valle Castoriana e della vicina abbazia di Sant'Eutizio. Infatti, faceva parte delle cosiddette \"ville della Guaita\" (dal longobardo \"waita\", guardia ) abitati posti a difesa delle abbazie nel medioevo.\nNel 1809 viene inserito nell'appena istituito comune di Preci, durante l'occupazione Napoleonica.\nDa menzionare la chiesa di Santa Maria del Rosario (XVI secolo), la chiesa di Santa Maria del Carmine (XVII secolo) ed i prati di Colle dell'Acquaro, a breve distanza dal monte Lungo (1.252 m) ."}
{"id": "1778237", "revid": "767487", "url": "https://it.wikipedia.org/wiki?curid=1778237", "title": "Kal\u00e9", "text": "I kal\u00e9 sono una delle etnie della \"popolazione roman\u00ed\" che, cos\u00ec come i rom e i sinti, lasciarono l'India all'inizio dell'XI secolo per giungere in Asia Minore alla fine dello stesso secolo e quindi nei secoli successivi migrare attraverso l'Impero Bizantino in Europa. \nLa prima notizia che si ha dei gitani in Spagna - di etnia \"kal\u00e9\" - risale al 1415, quando attraversarono i Pirenei e si stanziarono nella penisola iberica.\nNel XV secolo furono espulsi dalla Spagna arabi ed ebrei, tuttavia la persecuzione non si estese ai \"kal\u00e9\", che erano cristiani e che non rappresentavano una minaccia per la politica della \"Reconquista\", non detenendo alcun potere politico o economico e non essendosi mai schierati a favore degli arabi. \nVivono principalmente nella penisola iberica e sono suddivisi in sottogruppi in base al territorio in cui vivono (catalani, andalusi, portoghesi)."}
{"id": "1778242", "revid": "599013", "url": "https://it.wikipedia.org/wiki?curid=1778242", "title": "Castello di Montiano Vecchio", "text": "Il castello di Montiano Vecchio \u00e8 un castello in rovina situato nel territorio comunale di Magliano in Toscana, nei pressi della localit\u00e0 di Montiano. La sua ubicazione \u00e8 all'interno di una macchia nei pressi della strada che collega Montiano a Scansano. Sono ben riconoscibili i resti delle mura che circondavano l'intero insediamento fortificato, sviluppandosi lungo un perimetro di forma ellittica; sono visibili anche le rovine di altre strutture non ben identificabili.\nStoria.\nL'insediamento fortificato sorse tra la fine dell'XII e gli inizi del XIII secolo sotto il controllo della famiglia Aldobrandeschi. Le sue origini risultano precedenti a quelle del vicino borgo di Montiano.\nTuttavia, il castello conobbe un destino avverso, in quanto, gi\u00e0 all'inizio del Trecento, sub\u00ec un violento assedio condotto dai Senesi che determin\u00f2 gravissimi danni con conseguente inagibilit\u00e0. Tale assedio comport\u00f2 l'abbandono dell'insediamento a vantaggio del borgo di Montiano, che aveva iniziato a svilupparsi soltanto dal tardo Duecento in poi.\nIl complesso era interamente costruito in arenaria, come dimostrano i ruderi che si sono conservati."}
{"id": "1778243", "revid": "599013", "url": "https://it.wikipedia.org/wiki?curid=1778243", "title": "Edmar", "text": "Carriera.\nInizi\u00f2 la propria carriera in patria dove si fece notare per i numerosi gol realizzati laureandosi per due volte capocannoniere del Paulist\u00e3o (Taubat\u00e9 \u201880 e Corinthians \u201887), una del Campionato Mineiro (Cruzeiro \u201881) e una volta anche del Brasileir\u00e3o (Guaran\u00ec \u201885). Gioc\u00f2 inoltre con alcuni dei club pi\u00f9 prestigiosi del paese: Flamengo, Palmeiras e Corinthians.\nNell\u2019estate 1988 il Pescara, dopo aver conseguito la sua prima salvezza nel massimo campionato, punt\u00f2 a rinforzare la sua rosa acquistando Edmar, che venne preferito Romario e Geovani. L\u2019attaccante venne pagato circa un miliardo e disput\u00f2 tre stagioni con la squadra abruzzese, la prima in serie A e le altre due in Serie B.\nInizialmente l\u2019impatto di Edmar col calcio italiano fu abbastanza positivo; fece il suo esordio in Serie A nella prima giornata di campionato 1988/89, in un Pescara-Roma 0-0 e poi la domenica successiva realizz\u00f2 il suo primo gol contro il Milan di Arrigo Sacchi. Nelle prime nove presenze realizz\u00f2 tre reti contro avversari blasonati come Milan, Napoli e Fiorentina ma tutte inutili ai fini del risultato. Successivamente le sue prestazioni calarono e perse il posto in squadra venendo spesso mandato in panchina e collezionando qualche apparizione a partita in corso. Riusc\u00ec a tornare nel tabellino dei marcatori verso il finale del campionato siglando la rete del pareggio contro il Torino.\nNella stagione seguente, a causa di un infortunio, disput\u00f2 appena 7 presenze mentre in quella successiva furono 18 con due reti. Nel 1991 lasci\u00f2 l\u2019Italia per tornare in Brasile nelle file dell\u2019Atletico Mineiro col quale vinse il Campionato Mineiro. Nel 1994 si trasfer\u00ec in Giappone nel Vegalta Sendai per poi tornare in Brasile e chiudere la carriera nel 1998 nel Campinas dove gioc\u00f2 insieme a Careca , ex attaccante del Napoli campione d\u2019Italia."}
{"id": "1778247", "revid": "3831", "url": "https://it.wikipedia.org/wiki?curid=1778247", "title": "Novempopulania", "text": ""}
{"id": "1778248", "revid": "729019", "url": "https://it.wikipedia.org/wiki?curid=1778248", "title": "Splenectomia", "text": "La splenectomia \u00e8 l'intervento chirurgico di asportazione della milza.\nStoria.\nIl primo medico a tentare una splenectomia fu Zaccarella allievo di Princelsus a Palermo nel 1549 (fonte Greenfield Trattato di Chirurgia capitolo milza Antonio Delfino Editore), successivamente ci prov\u00f2 il tedesco Karl Quittenbaum (1826), tuttavia Plinio il Vecchio asserisce che gi\u00e0 gli atleti del suo tempo si facevano rimuovere la milza per diminuire il dolore dovuto allo sforzo. La prima operazione di successo si deve al francese Jules-\u00c9mile P\u00e9an (1867).\nIndicazioni.\nL'asportazione della milza pu\u00f2 essere indicata in situazioni di urgenza, come ad esempio nei traumi addominali con rottura o spappolamento della milza, per evitare il rischio di imponente emorragia intraperitoneale, o nella trombosi della vena splenica.\nIn altre situazioni, l'intervento viene eseguito in elezione, come ad esempio:\nIn altre situazioni ancora, la splenectomia viene praticata a completamento di alcuni interventi sul cardias, sullo stomaco (gastrectomia totale) o sul pancreas (pancreatectomia).\nIn passato, nelle indicazioni alla splenectomia si dava molta importanza all'ipersplenismo, cio\u00e8 all'iperattivit\u00e0 della milza che portava alla distruzione eccessiva di cellule del sangue. Oggi si sa che la maggior parte dei casi di ipersplenismo sono secondari alla cirrosi epatica quando il sangue, non riuscendo pi\u00f9 a circolare adeguatamente nel fegato, si riversa nella milza, ad esso collegata attraverso un importante sistema vascolare. La milza, attraversata da maggior quantit\u00e0 di sangue, elimina allora con eccessiva efficienza le cellule del sangue invecchiate.\nQuesta indicazione alla splenectomia \u00e8 stata pertanto oggetto di controversie ed oggi \u00e8 stata quasi del tutto abbandonata.\nProcedura chirurgica.\nNei casi di interventi di elezione, la procedura attualmente pi\u00f9 eseguita \u00e8 la laparoscopia. Questa \u00e8 possibile quando la milza non \u00e8 eccessivamente ingrandita ed \u00e8 esclusa la presenza di tessuto splenico accessorio. L'intervento chirurgico \"a cielo aperto\" \u00e8 necessario nelle procedure d'urgenza, quando l'imminente o gi\u00e0 avvenuta rottura traumatica della milza fa sospettare il versamento di sangue all'interno della cavit\u00e0 peritoneale ed \u00e8 necessario comunque esplorare l'integrit\u00e0 degli altri visceri e organi addominali. Entrambe le procedure necessitano di anestesia totale.\nComplicanze.\nLa tecnica chirurgica (sia tradizionale che in laparoscopia) \u00e8 abbastanza sicura e ampiamente sperimentata; le complicanze sono in genere dovute alla situazione di fondo che ha determinato la necessit\u00e0 della splenectomia pi\u00f9 che all'intervento stesso.\nAlla splenectomia fa generalmente seguito un caratteristico aumento delle piastrine, che raggiunge il massimo a 7-14 giorni di distanza dall'intervento, poi decresce gradualmente, ma che pu\u00f2 esporre a trombosi e tromboflebiti.\nA distanza di tempo dalla splenectomia, il paziente \u00e8 comunque esposto ad una maggiore sensibilit\u00e0 alle infezioni da parte di batteri capsulati (pneumococco, meningococco), pertanto \u00e8 necessario vaccinare i pazienti che dovranno andare incontro a splenectomia e sottoporli ad antibioticoterapia prolungata nel caso dovessero sottoporsi a cure dentarie o altre procedure cruente, al fine di evitare la possibilit\u00e0 di setticemie anche fatali.\nPrognosi.\nLa prognosi varia a seconda della malattia di partenza, ad esempio nel caso della porpora trombocitopenica il tasso di guarigione si dimostra alto, arrivando all'80%.\nDiminuisce la temperatura corporea a causa dell'assenza di anticorpi"}
{"id": "1778256", "revid": "1043", "url": "https://it.wikipedia.org/wiki?curid=1778256", "title": "No Me Ames", "text": ""}
{"id": "1778258", "revid": "110157", "url": "https://it.wikipedia.org/wiki?curid=1778258", "title": "Lago Ritom", "text": "Il lago Ritom (si pronuncia Rit\u00f3m, letteralmente il \"lago del ruscello di Tom\") - \u00e8 uno sbarramento idrico sito nella val Piora nel comune di Quinto (Svizzera), nelle Alpi lepontine. Il nome deriva da uno dei suoi principali immissari il riale proveniente dal sovrastante lago di Tom.\nMorfologia.\nIl lago di formazione glaciale fu oggetto di un primo innalzamento nel 1918, con l'edificazione di un muro a sostegno di una strada. Venne ulteriormente innalzato nel 1950 con l'edificazione di uno sbarramento idrico di 23 metri di altezza che ne permise lo sfruttamento per la produzione di elettricit\u00e0. L'eccessiva porosit\u00e0 della corona del lago non ne permette il completo riempimento.\nCon lo sbarramento venne costruita una condotta forzata che porta le acque alla centrale elettrica posta sul fondovalle. Questa elettricit\u00e0 \u00e8 utilizzata dalle Ferrovie Federali Svizzere. Il lago \u00e8 raggiungibile oltre che a piedi utilizzando le antiche mulattiere, anche in macchina, utilizzando una strada carrozzabile o utilizzando la funicolare che \u00e8 stata edificata lungo la condotta forzata.\nL'antico lago probabilmente presentava le stesse condizione di meromissi crenogenica ancora oggi presenti nel vicino lago di Cadagno, ne sarebbe una testimonianza il fatto che durante l'edificazione di manufatti della diga, degli operai perirono per aver bevuto acqua del lago.\nFauna.\nPesci.\nIl lago Ritom contiene le seguenti specie di pesci:\nFunicolare Piotta-Ritom.\nEssa parte dal fondovalle nel paese di Piotta a 1007 metri di altitudine. Ha una lunghezza di 1369 metri e con una pendenza massima dell'87.8% \u00e8 una delle funicolari pi\u00f9 ripide del mondo."}
{"id": "1778264", "revid": "1543377", "url": "https://it.wikipedia.org/wiki?curid=1778264", "title": "Bruno Nobili", "text": "Caratteristiche tecniche.\nGiocatore.\nCentrocampista mancino di spiccate attitudini offensive, veniva impiegato come fantasista o come regista. Abile nei calci piazzati, era dotato di buona visione di gioco e di un potente tiro dalla distanza.\nCarriera.\nGiocatore.\nNasce a Valencia, in Venezuela, ma \u00e8 di nazionalit\u00e0 italiana. Cresce nelle giovanili della Roma, con cui esordisce in Serie A (con Helenio Herrera) il 27 aprile 1969, nello 0-0 interno contro il . Nelle annate successive viene ceduto, prima in prestito e poi definitivamente, nelle serie inferiori, alla e quindi all', con cui realizza 12 reti e ottiene la promozione in Serie B. Nel 1973 torna in Serie A, acquistato dal Cagliari: in Sardegna \u00e8 poco impiegato (13 presenze), tuttavia realizza il suo primo gol nella massima serie, il 17 febbraio 1974 nella vittoriosa trasferta sul campo del .\nNella stagione successiva si trasferisce al , neopromosso in Serie B. Ne diventer\u00e0 bandiera e capitano, giocandovi fino al 1982 e conquistando da titolare due promozioni dalla B alla A, tra cui la prima del club abruzzese, nel 1977. Con gli adriatici \u00e8 il capocannoniere nel primo anno in A con 5 realizzazioni, in un'annata che vede la retrocessione a fine stagione.\nChiude la carriera disputando tre stagioni nelle file del Francavilla, in Serie C1. In carriera ha totalizzato complessivamente 64 presenze e 11 reti in Serie A e 198 presenze e 28 reti in Serie B\nAllenatore.\nDopo il ritiro inizia la sua carriera da allenatore che lo vede sedersi su molte panchine di squadre di Serie C e dilettanti. Debutta in Abruzzo, sulle panchine di Francavilla (nella Serie C2 1985-1986, nel corso della stagione fu sostituito da Antonio Giammarinaro e poi richiamato in sostituzione di questi), e Avezzano, con cui vince il campionato di Promozione Abruzzo 1986-1987 nel quale la formazione marsicana ottiene 13 vittorie consecutive. In seguito guida il Castel di Sangro, e nel campionato di Serie C2 1992-1993 debutta su una panchina professionistica, subentrando a William Barducci al Gualdo, con cui ottiene la salvezza.\nNel 1993 torna in Abruzzo, con , che allena in due riprese intervallate da una stagione nella Fermana. Nella stagione 1997-1998 torna a Macerata da allenatore, prima di tentare l'avventura nel Fiorenzuola, sempre in Serie C2: in Emilia non conclude la stagione, esonerato a favore del duo Bozzi-Conca. Non ha maggior fortuna l'anno successivo, quando viene chiamato alla Renato Curi Angolana, in Serie D, dove non evita la retrocessione in Eccellenza.\nNella stagione 2002-2003 torna al Castel di Sangro, subentrando ad Alberti e venendo esonerato poco prima del termine della stagione, conclusa con la retrocessione. Nel dicembre 2003 subentra sulla panchina del Francavilla, che conduce fino alle semifinali della Coppa Italia Dilettanti, perse contro il San Paolo Bari.\nIl 6 marzo 2013 viene nominato nuovo vice-allenatore del (di cui aveva gi\u00e0 allenato la formazione Primavera), affiancando per motivi di patentino Christian Bucchi dopo l'esonero di Cristiano Bergodi."}
{"id": "1778279", "revid": "599013", "url": "https://it.wikipedia.org/wiki?curid=1778279", "title": "Lucio Maurino", "text": "Biografia.\nProveniente da una famiglia di sportivi, Lucio Maurino, classe 1974, comincia ad apprendere il Karate nel 1979 sotto la guida del pap\u00e0 e maestro Domenico. Dopo aver vinto alcuni titoli italiani nelle specialit\u00e0 del Kata (forme) e Kumite (combattimento), nelle classi giovanili conquista il suo primo titolo europeo a Glasgow (Scozia) nel 1991 e il secondo titolo nel 1992 a Cascais (Portogallo) per la Federazione Europea di Karate EKF.\nNel 1993 entra a pieno titolo nelle Fiamme Gialle, il Gruppo Sportivo della Guardia di Finanza che permette al giovane sammaritano di cominciare una carriera da atleta professionista e conquistare sino ad oggi oltre 100 medaglie nelle pi\u00f9 importanti competizioni nazionali ed internazionali della federazione mondiale di Karate WKF.\nOggi Lucio Maurino \u00e8 cintura nera 5\u00ba dan di Karate FIJLKAM con qualifica di Maestro, specialista negli stili Shotokan e Shit\u014d-ry\u016b, 3 volte Campione del Mondo, 2 volte Campione del Mondo Universitario, e 9 volte Campione d'Europa nella specialit\u00e0 del Kata a squadre, ultimo dei quali conquistato a maggio 2012. Per questa ragione \u00e8 stato insignito di 4 Medaglie di Bronzo al Valore Atletico dal Comitato Nazionale Italiano Olimpico e premiato come Personalit\u00e0 Sportiva Europea nel 2006 al Campidoglio di Roma.\nPi\u00f9 volte medaglia d'argento e di bronzo ai Campionati del Mondo e d'Europa nella specialit\u00e0 del Kata individuale per la Federazione Mondiale di Karate WKF, ha conquistato oltre 25 titoli italiani nelle specialit\u00e0 del Kata e del Kumite per la FIJLKAM. Per questa ragione Lucio \u00e8 richiesto in tutto il mondo per seminari ed esibizioni nei grandi eventi relativi alle Arti Marziali. La sua carriera \u00e8 stata inoltre caratterizzata anche da numerose apparizioni in Tv su reti Rai e Mediaset, e produzioni cinematografiche.\nLaurea Specialistica di II livello in Scienze Motorie Preventive e Adattative all'Universit\u00e0 di Napoli Parthenope, Allenatore di IV Livello Europeo CONI per le Federazioni Sportive Nazionali e Discipline Associate, docente esperto per la Scuola dello Sport CONi Campania, abilitato al 3\u00ba Livello di insegnamento del Metodo Globale Autodifesa (MGA) per la FIJLKAM (Federazione Italiana Judo Lotta Karate Arti Marziali), Lucio ha ricevuto, inoltre, nel febbraio 2010, un importante riconoscimento internazionale dall'Universit\u00e0 Wiener di Lima (Per\u00f9) per il suo contributo nello sviluppo scientifico delle Arti Marziali nel mondo.\n\u00c8 stato promotore del Sound Karate, il Karate con la musica, un metodo innovativo e produttivo per promuovere e migliorare le forme di Karate, ed \u00e8 direttore tecnico-didattico della SPORTIVART, associazione che organizza e promuove eventi e manifestazioni sportive di carattere nazionale ed internazionale, convegni scientifici, stage, seminari e camp estivi formativi per tutte le et\u00e0.\nNel 2010 Lucio Maurino conosce il M\u00ba Danilo Manodoro, 4\u00ba dan di Aikido per l'Aikikai d'Italia e di Tokyo, dal quale comincia ad apprendere i primi insegnamenti della meravigliosa arte tradizionale giapponese fondata dal M\u00ba Ueshiba. \u00c8 grazie al reciproco rapporto di stima ed amicizia che i due fondano nel 2011, nella citt\u00e0 di Caserta, l'Associazione ARMONIA, operante in ambito culturale, sociale e psicoeducativo con lo scopo di preservare e diffondere il patrimonio spirituale, filosofico e ontologico della cultura giapponese attraverso la realizzazione di un percorso formativo diretto alla valorizzazione e alla divulgazione delle discipline meditative e marziali e di tutte quelle arti tipiche della tradizione culturale giapponese.\nNel 2013 Lucio Maurino, a conclusione della sua carriera agonistica dopo la medaglia d'argento nella specialit\u00e0 del kata a squadre al Campionato Mondiale di Parigi 2012, viene nominato componente della Commissione Nazionale Attivit\u00e0 Giovanile (CNAG) FIJLKAM con la quale, fino ad oggi, miete importantissimi successi anche come tecnico, tra cui l'Oro Europeo WKF nella specialit\u00e0 del kata a squadre juniores nel 2014 a Lisbona (Portogallo).\nNel 2015, dopo alcuni anni di preparazione, consegue il 2\u00ba dan nello stile di Karate Uechi Ryu per la Kenyukai Okinawa Association diretta dal M\u00ba Shinjo Kiyohide, 9\u00ba dan, avente come esaminatore il M\u00ba Shai Hai, 5\u00ba dan Kenyukai Israele e caposcuola in Medio Oriente. L'ottimo esito dell'esame gli conferisce anche il riconoscimento di Rappresentante in Italia della Kenyukai Okinawa Association.\nNel 2016 consegue il 2\u00ba dan di Jujitsu per FIJLKAM, con esaminatori il M\u00ba Mario Dell'Aquila, 6\u00ba dan e componente Commissione Nazionale Jujitsu FIJLKAM, il M\u00ba Pasquale Stazione, 5\u00ba dan e allenatore Nazionale e il M\u00ba Raffaele Funaro, 5\u00ba dan.\nAncora nel 2016, dopo tre anni di collaborazione, il M\u00ba Lucio Maurino, insignito del riconoscimento di \u201cIstruttore dell\u2019anno\u201d per la IRKRS (International Ryukyu Karate Research Society), riceve dal M\u00ba Marco Forti, su approvazione del caposcuola Hanshi Patrick McCarthy, la possibilit\u00e0 di insegnare il Koryu Uchinadi nel Scuola Nazionale Karatekai Italia e nel suo Dojo di Caserta che viene successivamente riconosciuto come SHIBU DOJO (dojo ufficiale) denominato KORYUKAN Caserta.\nPalmar\u00e8s.\nCampionati Mondiali\n2012 Argento sq. Parigi (FRA)\n2010 Oro sq. Belgrado (SRB)\n2008 Bronzo sq. Tokyo (JPN)\n2006 Oro sq. Tampere (FIN)\n2004 Oro sq. Monterrey (MEX)\n2002 Bronzo sq. Madrid (ESP)\n2000 4 sq. Monaco (GER)\n1998 4 individuale Rio de Janeiro (BRA)\n1996 Bronzo individuale Sun City (ZAF)\nWorld Cup\n1997 - Bronzo - Manila (PHI)\n1995 - 4 - Francoforte (GER)\nWorld Games\n1997 - argento - Lahti (FIN)\nCampionati Mondiali Universitari\n2000 - oro squadre - Kyoto (JPN)\n1998 - bronzo ind. e oro sq. - Lille (FRA)\n1996 - argento ind. - Osaka (JPN)\nCampionati Europei\n2012 - oro sq. - Tenerife (ESP)\n2011 - oro sq. - Zurigo (SUI)\n2010 - oro sq. - Atene (GRE)\n2009 - oro sq. e bronzo ind. - Zagabria (CRO)\n2008 - oro sq. e argento ind. - Tallinn (EST)\n2007 - oro sq. e bronzo ind. - Bratislava (SVK)\n2006 - argento sq. e bronzo ind. - Stavanger (NOR)\n2005 - argento sq. e bronzo ind. - Tenerife (ESP)\n2004 - oro sq. - Mosca (RUS)\n2003 - oro sq. - Brema (GER)\n2002 - oro sq. e argento ind. - Tallinn (EST)\n2001 - argento ind. e sq. - Sofia (BUL)\n2000 - argento sq. - Istanbul (TUR)\n1999 - argento ind. - Evia (GRE)\n1998 - argento ind. - Belgrado (SCG)\n1996 - argento ind. - Parigi (FRA)\n1992 - oro ind. - CAscais (POR)\n1991 - oro ind. - Glasgow (SCO)\nCampionati Europei CISM\n1996 - oro ind. e sq. - Ostia (RM)\nCampionati del Mediterraneo\n2008 Oro sq. - Istanbul TUR\n1998 Argento ind. - Antalya TUR\nTornei Internazionali\n2009 Oro sq e Argento ind Open Italia\n2008 Oro sq e Bronzo ind Open Germania\n2006 Bronzo Open USA (Las Vegas)\n2005 Oro ind. e argento sq Bosphorus Cup (Istanbul)\n2005 Oro sq e argento ind Open Italia - Milano\n2005 Oro squadre Open Paesi Bassi (Rotterdam)\n2004 Oro sq. Parigi (FRA)\n2004 Bronzo Parigi (FRA)\nCampionati italiani\n2008 Argento Andria\n2005 Argento Loano (SV)\n2004 Argento Eboli (SA)\n7 ori individuali e 12 ori squadra"}
{"id": "1778286", "revid": "287204", "url": "https://it.wikipedia.org/wiki?curid=1778286", "title": "Journal of Physics", "text": "Il Journal of Physics \u00e8 una rivista periodica che riporta articoli riguardanti svariati ambiti delle scienze ed in particolare della fisica. In realt\u00e0 non si tratta di un unico contenitore, si divide in:"}
{"id": "1778287", "revid": "155136", "url": "https://it.wikipedia.org/wiki?curid=1778287", "title": "Guerra della Lega Santa", "text": ""}
{"id": "1778290", "revid": "1543377", "url": "https://it.wikipedia.org/wiki?curid=1778290", "title": "Belforte (Preci)", "text": "Belforte \u00e8 una frazione del comune di Preci (PG), posta a 617 . Ai piedi del monte, lungo la strada che porta al paese, si \u00e8 sviluppato il centro di Casali di Belforte (428 m s.l.m.), una \"villa di transito\" che risulta abitata da 32 persone (dati Istat, 2001 ).\nIl borgo fortificato fu costruito, in posizione difficilmente accessibile, per il controllo della valle solcata dal fiume Nera; esso, infatti, a differenza delle altre frazioni di Preci, sorge in alta Valnerina, sul versante occidentale, a breve distanza dal paese di Triponzo.\nNel 1809 viene inserito nell'appena istituito comune di Preci, durante l'occupazione Napoleonica.\nAttualmente il paese \u00e8 abbandonato; vi rimangono di interessante i ruderi della chiesa di San Cristoforo Martire (XV secolo) e, di fronte al paese, sull'altro versante della Valnerina, le rovine del lebbrosario medievale di San Lazzaro in Valloncello . Esso fu costruito nel 1218: era costituito dalla chiesa, dall'ospedale e da alcuni edifici abitativi. Fu donato da tale Razzardo di Roccapazza al presbitero Bono; la gestione era dei francescani e si dice che il santo di Assisi lo abbia visitato pi\u00f9 volte .\nAncora funzionante l'antico abbeveratoio al centro del paese, alimentato dall'acquedotto che serve il sottostante abitato di Casali di Belforte.\nIl castello \u00e8 stato pesantemente danneggiato durante i terremoti del 1979 e del 1997 e permane in stato di grave abbandono. A Casali ha tuttora sede una Comunanza Agraria .\nIl paese \u00e8 attualmente raggiungibile attraverso una ripida e disagevole mulattiera carrabile, che si diparte dalla SS 209 della Valnerina in corrispondenza dell'abitato di Casali di Belforte, costeggiando delle abitazioni prefabbricate donate ai terremotati del 1997 dai dipendenti della Perugina."}
{"id": "1778296", "revid": "117115965", "url": "https://it.wikipedia.org/wiki?curid=1778296", "title": "Tiepido", "text": "Il Tiepido (\"al Teped\", in dialetto modenese) \u00e8 un torrente dell'Emilia-Romagna.\nPercorso.\nNasce dalla confluenza di apporti che provengono dai monti Cornazzano, Ravaglia e Monfestino, in localit\u00e0 Malandrone di Granarolo, una frazione del comune di Serramazzoni e sfocia nel fiume Panaro in localit\u00e0 Fossalta vicino a Modena, dopo aver percorso circa 30\u00a0km.\nNonostante il suo corso sia relativamente breve, esso presenta una notevole variet\u00e0 in ambito paesaggistico ambientale, infatti \u00e8 caratterizzato da estesi versanti coperti da boschi nel tratto di montagna, formazioni argillose di tipo calanchivo pi\u00f9 a valle e giunto in pianura interrompe le geometrie tipiche delle coltivazioni padane. In quest'ultimo tratto sulle sue sponde \u00e8 presente una cortina quasi continua di vegetazione in cui prevale la quercia, il pioppo e in misura inferiore la roverella, l'acero campestre, la robinia e il salice.\nLungo il suo percorso, in particolare tra Torre Maina, Castelnuovo Rangone ed i primi abitati di Modena si sviluppa un percorso naturalistico-sportivo attrezzato molto frequentato da podisti e ciclisti.\nOrigine del nome.\nSecondo la leggenda, il nome \"Tiepido\" trae le sue origini dalla battaglia della Fossalta: il sangue dei caduti e dei feriti avrebbe \"intiepidito\" le fredde acque del torrente.\nIn realt\u00e0 il Tiepido, dal latino \u00abTepidus\u00bb, \u00aba Tepidus acquis\u00bb (dalle acque tiepide), deve il suo nome alla temperatura dell'acqua \nche confluiva nel fiume dopo aver alimentato le terme romane di Torre Maina.\nAlluvioni.\nIl Tiepido \u00e8 un torrente che a dispetto della sua modestissima portata, in casi di elevata piovosit\u00e0, come quella del novembre 2010, pu\u00f2 dar luogo a esondazioni, anche distruttive. Fino ai primi anni settanta la portata e le condizioni ecologiche del torrente e del suo contesto consentivano ancora sino al tratto pedemontano una limitata balneazione, definitivamente compromessa prima della decade successiva."}
{"id": "1778297", "revid": "6923", "url": "https://it.wikipedia.org/wiki?curid=1778297", "title": "Sirius Software", "text": "Sirius Software \u00e8 stata una azienda statunitense che sviluppava e produceva videogiochi, in particolare per Apple II e Atari 800/Atari 400. Fondata da Jerry Jewell, fu una delle prime aziende, insieme alla Sierra On-Line, a intuire le potenzialit\u00e0 della commercializzazione dei videogiochi; ebbe una rapida crescita a partire dal 1980, ma la fine arriv\u00f2 altrettanto rapidamente nel 1984, in particolare per il mancato pagamento di 18 milioni di dollari di diritti d'autore da parte della 20th Century Fox."}
{"id": "1778314", "revid": "17654", "url": "https://it.wikipedia.org/wiki?curid=1778314", "title": "Querelle des bouffons", "text": ""}
{"id": "1778315", "revid": "171417", "url": "https://it.wikipedia.org/wiki?curid=1778315", "title": "Storia meravigliosa di Peter Schlemihl", "text": ""}
{"id": "1778317", "revid": "33689", "url": "https://it.wikipedia.org/wiki?curid=1778317", "title": "Guardia Scozzese", "text": ""}
{"id": "1778320", "revid": "599013", "url": "https://it.wikipedia.org/wiki?curid=1778320", "title": "Fernando Navarro", "text": "Caratteristiche tecniche.\nNato come terzino sinistro, poteva giocare all'occorrenza anche come difensore centrale.\nCarriera.\nClub.\nDopo aver acquistato sempre maggiore importanza all'interno del club catalano, sembrava che Navarro fosse il sostituto ideale di Sergi, trasferitosi all'Atl\u00e9tico Madrid nel 2002. Un brutto infortunio al ginocchio, per\u00f2, caus\u00f2 la partenza dal club della sua citt\u00e0.\nDopo un infruttuoso prestito all'Albacete, il Barcellona sped\u00ec Navarro al Maiorca. Dopo un bel campionato, la squadra decise di riscattarlo.\nDurante il , Navarro \u00e8 passato dal Maiorca al , per 5 milioni di euro dove in sette anni, globalmente in tutte le competizioni, ha collezionato 282 presenze senza mai segnare.\nNazionale.\nDebutta a Santander il 4 giugno 2008 in amichevole contro la nazionale statunitense successivamente \u00e8 stato convocato dal commissario tecnico Lu\u00ecs Aragon\u00e8s per disputare il dove gioca nella terza ed ultima partita del girone eliminatorio della competizione, vinta per 2-1 contro la Grecia.\nStatistiche.\nPresenze e reti nei club.\n\"Statistiche aggiornate al 22 maggio 2018 .\""}
{"id": "1778321", "revid": "438678", "url": "https://it.wikipedia.org/wiki?curid=1778321", "title": "Zucchero sintattico", "text": "Zucchero sintattico (syntactic sugar) \u00e8 un termine coniato dall'informatico inglese Peter J. Landin per definire costrutti sintattici di un linguaggio di programmazione che non hanno effetto sulla funzionalit\u00e0 o sull'espressivit\u00e0 del linguaggio, ma ne rendono pi\u00f9 facile (\"dolce\") l'uso per gli esseri umani; i programmatori hanno cos\u00ec un modo alternativo di scrivere il codice, spesso pi\u00f9 pratico e produttivo e che genera programmi pi\u00f9 facili da leggere e mantenere.\nEsempi.\nVariabili.\nConsideriamo il modo di manipolare gli array di variabili in C. In C gli array sono trattati come blocchi di memoria, ai cui elementi si accede specificando l'offset rispetto all'indirizzo del punto iniziale del blocco. Tuttavia questi puntatori aritmetici sono scomodi, ineleganti e fonte di errori; per questo motivo il C mette a disposizione la notazione codice_1 in sostituzione della codice_2 che si sarebbe dovuta usare. Analogamente la notazione codice_3 \u00e8 pi\u00f9 facile da capire della codice_4.\nValori letterali.\nUna caratteristica comune a molti linguaggi di programmazione \u00e8 la capacit\u00e0 di specificare direttamente nel sorgente valori letterali di tipo stringa (\"string literals\") o di altro tipo (numerico, ecc.). Le convenzioni adottate variano da linguaggio a linguaggio, ed in alcuni linguaggi queste convenzioni sono pi\u00f9 restrittive che in altri.\nProgrammazione a oggetti.\nIl linguaggio C \u00e8 pienamente idoneo all'uso nella programmazione ad oggetti, mediante le funzionalit\u00e0 di cui dispone, come ad esempio l'impiego dei puntatori, il cast dei tipi, e le strutture di dati. Tuttavia altri linguaggi, come il C++, sono pi\u00f9 adatti poich\u00e9 dispongono di una sintassi progettata espressamente per questo stile di programmazione. Inoltre queste sintassi altamente specializzate rendono pi\u00f9 agevole l'approccio alla programmazione ad oggetti da parte dei nuovi programmatori. Analogamente alcune caratteristiche del C#, come le propriet\u00e0 e le interfacce, non aggiungono nuove funzionalit\u00e0 ma piuttosto rendono queste particolari tecniche di programmazione pi\u00f9 intuitive ed efficaci.\nCritiche.\nAlcuni programmatori pensano che queste caratteristiche siano poco importanti o addirittura frivole. Ad esempio, Alan Perlis, giocando sul significato del termine inglese \"semicolon\" (in italiano \"punto e virgola\", oppure riferito a \"colon\" parte dell'intestino), commentando i cosiddetti Linguaggi Bracket-delimited afferm\u00f2 che \"lo zucchero sintattico provoca il cancro del semicolon\"). Gli sviluppatori del kernel di Linux, pur utilizzando ampiamente la programmazione ad oggetti, insistono nell'usare nient'altro che il C puro."}
{"id": "1778322", "revid": "271125", "url": "https://it.wikipedia.org/wiki?curid=1778322", "title": "Mayno della fraschetta", "text": ""}
{"id": "1778323", "revid": "71155", "url": "https://it.wikipedia.org/wiki?curid=1778323", "title": "Canvero", "text": ""}
{"id": "1778324", "revid": "729019", "url": "https://it.wikipedia.org/wiki?curid=1778324", "title": "Borgo Preci", "text": "Borgo Preci \u00e8 la frazione del comune di Preci (PG) che si trova immediatamente sotto all'abitato di Preci.\nSi sviluppa lungo la strada che risale il corso del fiume Campiano: il paese nasce (in periodo recente) come insediamento commerciale per il castello ed i borghi circostanti.\nTra i monumenti da ricordare, la chiesa della Madonna della Peschiera (XVII secolo), cos\u00ec chiamata per via di una vasca alimentata da una sorgente e destinata, sin dal XVII secolo, all'allevamento delle trote, ed un antico mulino con stalla, macina e cortile: da esso parte una mulattiera che conduce al castello di Preci.\nTra le attivit\u00e0 economiche principali, l'allevamento e la produzione ittica in vasca, soprattutto di trota iridea bianca, salmonata, trota fario e salmerino di fonte.\nA Borgo si trova anche un palazzetto dello sport (calcio a 5)."}
{"id": "1778328", "revid": "1871", "url": "https://it.wikipedia.org/wiki?curid=1778328", "title": "Syntactic sugar", "text": ""}
{"id": "1778332", "revid": "1784492", "url": "https://it.wikipedia.org/wiki?curid=1778332", "title": "Nogometni klub Croatia Sesvete", "text": "Il Nogometni klub Croatia Sesvete, conosciuto semplicemente come Croatia Sesvete, era una squadra di calcio dell'omonimo quartiere di Zagabria, la capitale della Croazia.\nIl club viene sciolto nel 2012 per debiti. Il neo-formato NK Croatia Prigorje viene visto come il suo successore.\nStoria.\nIl NK Croatia viene fondato a Sesvete nel 1957 ed i fondatori del club sono dipendenti dell'industria della lavorazione della carne \"Sljeme\" : J. Pavi\u0107, D. Vrhovski, P. Kapusti\u0107 e A. Labrovi\u0107.\nI maggiori successi del club sono il secondo posto nella \"Zagreba\u010dka nogometna zona 1965\u201366\" (terza divisione jugoslava) dietro al Metalac, le vittorie della \"Kup Zagreba\u010dkog nogometnog saveza\" (Coppa della citt\u00e0 di Zagabria) nel 1993\u20132000\u20132002\u20132003\u20132006\u20132007, la promozione in Druga HNL nel 1994 e quella in Prva HNL nel 2008. Nel 2001 conquista la promozione nella massima divisione sul campo, ma deve rinunciarvi a causa della mancanza delle condizioni necessarie, lasciando il posto al .\nI successi del club sono legati agli allenatori R. Belin, Z. Strnad e Z. Stankovi\u0107. Il giocatore di maggior successo \u00e8 il membro della nazionale jugoslava amatoriale M. Suboti\u0107. Ad inizio anni 2000, un certo numero di giovani giocatori della giocano nel club come Leko, Tomi\u0107, Zahora, \u0160arlija, Gon\u0111i\u0107, Turina e Da Silva.\nOltre ai fondatori, gli altri dirigenti che si sono distinti nella storia del club sono: I. \u0160iljkovi\u0107, M. Filipovi\u0107, M. Darabo\u0161, A. \u0160ola, S. Bari\u010devi\u0107 e P. Karatovi\u0107.\nNel giugno 2010 la polizia croata inizia a fare arresti connessi a combine nel campionato croato. 20 giocatori in totale, tra cui 9 del Croatia Sesvete (Miljenko Bo\u0161njak, Goran Jerkovi\u0107, Sa\u0161a Mus, Ante Pokraj\u010di\u0107, Mario \u010ci\u017emek, Marko Guja, Ivan Banovi\u0107 e Dario \u0160u\u0161ak) vengono tratti in arresto. La polizia afferma anche che 7 delle ultime 8 partite del Croatia Sesvete sono state truccate e che i giocatori hanno ricevuto fino a 40mila euro per truccare le partite; in alcuni casi i giocatori hanno anche fatto scommesse \"sicure\" sulle proprie partite.\nNell'estate 2012 il club cessa l'attivit\u00e0 a causa di problemi finanziari.\nNomi.\nIl Croatia ha cambiato pi\u00f9 volte il nome sociale ed in un paio di occasioni si \u00e8 chiamato come l'altra squadra concittadina NK Sesvete; per\u00f2 quest'ultima dal 1988 al 1996 si chiamava \"NK Radnik\" e nel 1997-1998 non era in attivit\u00e0.\nStrutture.\nStadio.\nIl Croatia Sesvete disputava le partite casalinghe allo Stadion \u0160RC Sesvete (\"\u0160RC\" sta per \"\u0160portsko-rekreacijski centar\", centro sport-ricreativo), un impianto da 3500 posti..\nNella stagione nella massima divisione ha dovuto utilizzare lo \"Stadion \u0160RC Kamen-Ingrad\" di Velika e lo \"Stadion Kranj\u010devi\u0107eva\" di Zagabria, dato che lo Stadion \u0160RC Sesvete non soddisfaceva i requisiti della HNS.\nQuesto stadio \u00e8 ora utilizzato dal NK Sesvete."}
{"id": "1778333", "revid": "599013", "url": "https://it.wikipedia.org/wiki?curid=1778333", "title": "Dragan Vukoja", "text": "Carriera.\nFormatosi nell'Olimpija Osijek, ha poi giocato in patria nell' e nel .\nTrasferitosi in Italia nel 1997, ha militato nel , nel , nella e nel .\nLasciati gli abruzzesi nel marzo 2001, si trasferisce in Cina per giocare nel .\nRitorna in patria nel 2003, dove torna a vestire la maglia dell'Osijek con cui chiude la carriera tre anni pi\u00f9 tardi."}
{"id": "1778336", "revid": "271125", "url": "https://it.wikipedia.org/wiki?curid=1778336", "title": "Mayno della spinetta", "text": ""}
{"id": "1778337", "revid": "1034951", "url": "https://it.wikipedia.org/wiki?curid=1778337", "title": "Speedcubing", "text": "Lo speedcubing \u00e8 la disciplina sportiva dove i concorrenti si affrontano nella risoluzione del cubo di Rubik (e dei twisty puzzle in generale) nel minor tempo possibile. L'associazione che si occupa di organizzare e gestire le competizioni di speedcubing \u00e8 la World Cube Association.\nDi solito si definisce \"speedcuber\" chiunque risolva il cubo di Rubik in meno di 50 secondi circa con l'intento di abbassare costantemente i suoi tempi.\nEstensione del fenomeno.\nLo \"speedcubing\" \u00e8 tornato molto di moda negli ultimi tempi. Si presume che ci\u00f2 sia accaduto grazie ai sempre pi\u00f9 numerosi video tutorial su Youtube, che spiegano come risolvere il famoso rompicapo in modo semplice (quasi sempre con il metodo a strati).\nCompetizioni.\nWorld Cube Association.\nDal 2003, si svolgono regolarmente competizioni di speedcubing. Queste vengono organizzate e regolamentate dalla WCA, formata nel 2004. Alle competizioni devono essere presenti dei delegati ufficiali della WCA affinch\u00e9 l'evento possa essere considerato ufficiale; i delegati si assicurano che le competizioni si svolgano secondo il regolamento WCA. I risultati delle competizioni vengono registrati sul sito ufficiale dell'associazione.\nFormat.\nLa maggior parte delle categorie, ad eccezione di quelle in cui sono previsti tempi pi\u00f9 lunghi (come nel caso dei cubi 6\u00d76\u00d76 e 7\u00d77\u00d77), si svolgono generalmente secondo una media di 5 risoluzioni. Il partecipante risolve il rompicapo per 5 volte nello stesso round, registrando il tempo di risoluzione insieme a un giudice. Il tempo migliore e quello peggiore vengono scartati, e la media viene calcolata sui rimanenti 3 tempi. Le categorie 6\u00d76\u00d76 e 7\u00d77\u00d77 si svolgono secondo la media di 3 risoluzioni. Le categorie 3\u00d73\u00d73 \"blindfolded\" (da bendato) e 3x3x3 \"fewest moves\" (nel minor numero di mosse) vengono eseguite secondo la media di 3 o al meglio di 3. In alcune categorie di risoluzione da bendati (4\u00d74\u00d74, 5\u00d75\u00d75 e pi\u00f9 cubi 3\u00d73\u00d73), viene registrato il tempo migliore tra 1, 2 o 3 risoluzioni, a seconda dell'evento.\nDurante le competizioni ufficiali della WCA, i cubi dei partecipanti vengono scombinati dai giudici che utilizzano algoritmi di \"scramble\" generati al computer. Per algoritmo di \"scramble\" si intende una serie di mosse che mirano a scombinare il puzzle il pi\u00f9 efficacemente possibile. Ad ogni round, ogni partecipante riceve uno \"scramble\" diverso prima di ogni risoluzione. Prima di iniziare a risolvere il cubo, il partecipante ha a disposizione 15 secondi per ispezionare il cubo, monitorato da un giudice con un cronometro (la fase di ispezione non \u00e8 prevista per le categorie in cui il partecipante \u00e8 bendato). Conclusa l'ispezione, il partecipante posiziona le mani sul timer, dopodich\u00e9 le rilascia per azionare il timer e prendere in mano il cubo (o altro rompicapo) e iniziare a risolverlo. Quando il rompicapo viene risolto, il partecipante posiziona di nuovo le mani sul timer per interromperlo, dopodich\u00e9 il giudice procede a registrare il tempo di risoluzione. Se il timer viene interrotto prima che il rompicapo sia effettivamente risolto, secondo le definizioni di rompicapo non risolto (nel caso dei cubi se, ad esempio, una delle facce \u00e8 ruotata pi\u00f9 di 45\u00b0 dalla posizione corretta), al partecipante viene assegnata una penalit\u00e0: se \u00e8 necessaria una sola mossa per risolvere il rompicapo, vengono aggiunti 2 secondi sul tempo di risoluzione; se, invece, sono necessarie due o pi\u00f9 mosse, il giudice registra il tempo come DNF (\"Did Not Finish\", \"non ha finito\") ed esso varr\u00e0 come tempo peggiore nel successivo conteggio della media.\nIl timer ufficiale utilizzato in queste competizioni \u00e8 lo StackMat Timer, dotato di \"pad\" supersensibili al tatto che permettono la misurazione del tempo intercorso tra il rilascio e la successiva pressione degli stessi.\nQueste sono attualmente le discipline in cui si pu\u00f2 cimentare un concorrente durante un evento ufficiale (chiamate \"eventi\"):\nIl Magic, il Master Magic ed il 3x3x3 WF (\"with feet,\" con i piedi) non sono pi\u00f9 eventi ufficiali.\nCampionato del mondo del cubo di Rubik.\nLa WCA organizza ogni due anni il Campionato del mondo del cubo di Rubik (\"World Rubik's Cube Championship\"), il principale evento internazionale nel mondo dello speedcubing. Il primo campionato del mondo si \u00e8 tenuto a Budapest, in Ungheria, il 5 giugno 1982, e tra i partecipanti vi erano anche Jessica Fridrich e Lars Petrus. Il primo campionato contava soltanto 19 partecipanti e il cubo di Rubik 3\u00d73\u00d73 come unica specialit\u00e0. Nel tempo, il numero di partecipanti e di categorie presenti all'evento \u00e8 aumentato notevolmente. Di seguito vengono elencate le edizioni del campionato che si sono svolte negli anni e, a titolo d'esempio, i vincitori nella categoria 3\u00d73\u00d73\nRecord del mondo.\nQui sono elencati i record del mondo ufficiali nelle diverse categorie, approvati dalla World Cube Association.\n1 - Da bendati (\"Blindfolded\")\n2 - Con una mano (\"One handed\")\n3 - Nel minor numero di mosse (\"Fewest moves\")\n4 - Pi\u00f9 di un cubo da bendati"}
{"id": "1778338", "revid": "339392", "url": "https://it.wikipedia.org/wiki?curid=1778338", "title": "Croatia Sesvete", "text": ""}
{"id": "1778339", "revid": "729019", "url": "https://it.wikipedia.org/wiki?curid=1778339", "title": "Mielite trasversa", "text": "La mielite trasversa (in acronimo MT), in campo medico, \u00e8 una sindrome clinica immuno-mediata del sistema nervoso centrale (SNC) che provoca un danno neuronale al midollo spinale (mielopatia) dal quale conseguono, a livelli diversi, disfunzioni motorie, sensoriali ed autonomiche. L'etimologia delle parole deriva dal latino; \"mielite transversa\" e il nome del disturbo deriva dal greco \"miel\u00f3s\", midollo spinale, e il suffisso \"itis\", infiammazione.\nIn genere, la MT \u00e8 una malattia monofasica monofocale; tuttavia, pu\u00f2 anche essere multifocale e presentarsi in forma ricorrente. Inoltre pu\u00f2 presentarsi isolatamente, e in questo caso \u00e8 detta idiopatica, oppure in un contesto patologico multisistemico.\nEpidemiologia.\nColpisce pi\u00f9 frequentemente persone di et\u00e0 compresa tra 10 e i 19 anni e tra i 30 e i 39 anni.\nSintomatologia.\nI sintomi clinici premonitori, che precedono i primi segnali di deficit neurologico possono essere uno stato febbrile continuato o episodico, debolezza, ipostenia, affaticamento, intorpidimento degli arti inferiori, parestesia, dolore simile ad una compressione a livello toracico (specie zona collo e schiena), lieve atrofia muscolare con segni neurogeni visibili all'elettromiografia, tipici segni neurologici aspecifici e di sofferenza muscolare (come fascicolazioni, mioclono, tremore, spasmi, contratture e crampi), a volte disfunzioni urinarie (pollachiuria, nicturia, oppure incontinenza urinaria) e intestinali, ecc. In casi poco frequenti pu\u00f2 colpire i muscoli respiratori. La fase acuta si raggiunge tra 4 ore e 21 giorni dalla lesione midollare.\nEsami.\nA livello diagnostico i criteri di inclusione possono essere: disfunzioni motorie, sensoriali e autonomiche imputabili al midollo spinale, segni e sintomi bilaterali (non necessariamente simmetrici), un corso infiammatorio midollare evidenziato mediante risonanza magnetica (RMN) con mezzo di contrasto (gadolinio) e analisi del liquido cefalorachidiano (LCS) (detto anche semplicemente \"liquor\") tramite puntura lombare. Risonanza magnetica, da dove si pu\u00f2 evincere la presenza della malattia, se in fase acuta. Occorre escludere altre cause (malattia demielinizzanti acute come la sindrome di Guillain-Barr\u00e9, neuropatia motoria multifocale, ecc.).\nEziologia.\nLa mielite trasversa fa parte dello spettro clinico delle mielopatie acute ed \u00e8 un processo immunomediato di eziologia demielinica, infettiva, infiammatoria, vascolare, neoplastica e paraneoplastica.\nEssa \u00e8 associata o causata da\nStoria.\nI primi rapporti che descrivono i segni ei sintomi della mielite trasversa furono pubblicati nel 1882 e nel 1910 dal neurologo inglese Henry Charlton Bastian.\nNel 1928, Frank Ford not\u00f2 che nei pazienti con parotite che sviluppavano mielite acuta, i sintomi emergevano solo dopo che l'infezione da parotite e i sintomi associati cominciavano a regredire. In un articolo su \"The Lancet\", Ford ha suggerito che la mielite acuta potrebbe essere una sindrome post-infezione nella maggior parte dei casi (cio\u00e8 il risultato della risposta immunitaria del corpo che attacca e danneggia il midollo spinale) piuttosto che una malattia infettiva in cui un virus o qualche altra malattia infettiva agente ha causato la paralisi. Il suo suggerimento era coerente con i rapporti del 1922 e del 1923 di rari casi in cui i pazienti sviluppavano \"encefalomielite post-vaccinale\" dopo aver ricevuto il vaccino contro la rabbia quello costituito da tessuto cerebrale che trasporta il virus. L'esame patologico di coloro che avevano ceduto alla malattia, ha rivelato cellule infiammatorie e demielinizzanti in contrasto con le lesioni vascolari predette da Bastian.\nLa teoria di Ford di una risposta allergica all'origine della malattia si \u00e8 successivamente dimostrata solo parzialmente corretta, poich\u00e9 alcuni agenti infettivi come il micoplasma, il morbillo e la rosolia sono stati isolati dal liquido spinale di alcuni pazienti infetti, suggerendo che in alcuni casi l'infezione potrebbe contribuire alla manifestazione di mielite acuta.\nNel 1948, il dottor Suchett-Kaye descrisse un paziente con compromissione della funzione motoria degli arti inferiori in rapida progressione che si svilupp\u00f2 come complicanza della polmonite. Nella sua descrizione, ha coniato il termine mielite trasversa per riflettere l'area toracica della sensazione alterata che i pazienti hanno riportato. Il termine \"mielopatia trasversa acuta\" \u00e8 emerso da allora come sinonimo accettabile di \"mielite trasversa\" e i due termini sono attualmente usati in modo intercambiabile in letteratura.\nPrognosi e trattamento.\nSolitamente si risolve da sola non rendendo necessario alcun intervento esterno, anche se nella maggioranza dei casi le complicanze che sono nate durante l'evolversi della malattia rimangono. Al contrario, non esistendo attualmente alcuna forma di terapia risolutiva, le forme pi\u00f9 gravi di mielite trasversa implicano disabilit\u00e0 permanenti, anche lievi. Si pu\u00f2 ricorrere alla plasmaferesi in fase acuta, a steroidi e antinfiammatori. Circa il 33 % dei pazienti non recupera completamente dai danni subiti, e pu\u00f2 ricorrere a fisioterapia di supporto. Per i pazienti che hanno avuto la MT \u00e8 consigliato uno stile di vita adatto:\nRaramente, la mielite pu\u00f2 evolvere in una neuropatia cronica demielinizzante o in sclerosi multipla."}
{"id": "1778342", "revid": "1318658", "url": "https://it.wikipedia.org/wiki?curid=1778342", "title": "Marcel Jouhandeau", "text": "Biografia.\nNato in una famiglia della piccola borghesia, ebbe una formazione religiosa che segn\u00f2 indelebilmente il suo carattere e il suo linguaggio.\nTrasferitosi nel 1908 a Parigi studi\u00f2 al Liceo Henri-IV e successivamente alla facolt\u00e0 di lettere. Nella capitale francese si avvicin\u00f2 alle idee dogmatiche di Charles Maurras.\nLavor\u00f2 come insegnante in un collegio dal 1912 al 1949 e collabor\u00f2 con la rivista e la collana editoriale \"Nouvelle Revue Fran\u00e7aise\".\nEbbe una vita all'insegna dell'ambiguit\u00e0 e della contraddizione; tre sono gli elementi che la contrassegnarono: il cattolicesimo, l'omosessualit\u00e0 e l'antisemitismo.\nRimase infatti per tutta la vita un fervente cattolico, senza percepire per questo un contrasto tra la sua fede e il suo orientamento sessuale: spesso nelle sue opere temi biblici e mitologici si fondono nella descrizione di scene erotiche. Inoltre Jouhandeau descrisse la realt\u00e0 quotidiana, la sua terra, la presenza del male e le sue abitudini provinciali.\nJouhandeau nella sua carriera letteraria scrisse romanzi, poesie, drammi, saggi e soprattutto memoriali; si distinse principalmente per il suo virtuosismo stilistico.\nPeraltro, nonostante le discriminazioni subite in quegli anni per la sua condizione, assunse dal 1937 posizioni fortemente antisemitiche.\nNonostante la sua omosessualit\u00e0 spos\u00f2 una ex ballerina, Elisabeth, che appare in alcuni suoi libri con lo pseudonimo di Elise."}
{"id": "1778347", "revid": "716642", "url": "https://it.wikipedia.org/wiki?curid=1778347", "title": "Sergio Garc\u00eda de la Fuente", "text": "Carriera.\nClub.\nEntra nel 2000 nelle giovanili del Barcellona, giocando poi dal 2002 al 2004 nel Barcellona B. Nel 2003-04 scende anche 4 volte in campo con la maglia della prima squadra. Nella stagione 2004-2005 milita con la maglia del Levante, squadra con cui segna 7 gol in 31 presenze, cifre che per\u00f2 non salvano la squadra valenciana dalla retrocessione. A causa di ci\u00f2, nel 2005 viene acquistato dal , divenendo nelle stagioni 2006-07 e 2007-08 punto fermo della squadra. Nell'estate 2008 il Betis Siviglia spende 10 milioni di euro per metterlo sotto contratto. In Agosto 2010 fima un contratto quinquennale con l'RCD Espanyol. Dopo cinque stagioni passate col club catalano il 29 giugno 2015 viene ufficializzata la sua cessione all'Al-Rayyan.\nNazionale.\nSenza aver ancora esordito in nazionale, viene convocato dal ct Luis Aragon\u00e9s per partecipare al , sapendo della sua convocazione un giorno prima della retrocessione del suo club. Debutta nell'amichevole di preparazione all'Europeo del 31 maggio 2008, in sostituzione di David Silva, contro il , a Huelva. Ad Euro 2008 gioca una partita, quella contro la , ininfluente per ambedue le squadre, giacch\u00e9 la era automaticamente qualificata come prima del girone ai quarti di finale, mentre la era automaticamente fuori dalla competizione, partita terminata 2-1 per gli spagnoli: il secondo gol spagnolo, quello di Daniel G\u00fciza, \u00e8 stato ispirato da un cross proprio di Sergio Garc\u00eda. Al termine dell'Europeo, le \"furie rosse\" si laureano Campioni d'Europa per la seconda volta nella loro storia, dopo .\nStatistiche.\nPresenze e reti nei club.\n\"Statistiche aggiornate al 12 maggio 2013.\""}
{"id": "1778348", "revid": "729019", "url": "https://it.wikipedia.org/wiki?curid=1778348", "title": "Garde \u00e9cossaise", "text": "Guardia Scozzese (francese: \"Garde \u00e9cossaise\") fu una unit\u00e0 di \u00e9lite dell'esercito francese composta da mercenari provenienti dalla Scozia.\nStoria.\nFu costituita nel 1418 per decisione di Carlo VII. Per secoli ha servito come guardia del corpo personale del re di Francia ed \u00e8 stata la compagnia da cui hanno poi avuto origine le \"Garde du Corps\". In seguito all'abdicazione di Carlo X la Guardia venne sciolta."}
{"id": "1778350", "revid": "809148", "url": "https://it.wikipedia.org/wiki?curid=1778350", "title": "Journal of Physics A", "text": "Journal of Physics A: Mathematical and Theoretical \u00e8 una rivista scientifica pubblicata dall'Institute of Physics (IOP) nel Regno Unito. Esso tratta di fisica teorica concentrandosi sulla matematica e sulle sofisticate tecniche informatiche necessarie per lo sviluppo delle nuove teorie. La rivista \u00e8 suddivisa in sei sezioni che coprono: fisica statistica, caotica e sistemi complessi, fisica matematica, meccanica quantistica, classica e teoria quantistica dei campi; fluidi e teoria dei plasmi.\nIl redattore capo \u00e8 Carl M. Bender della Washington University, St. Louis, USA.\nIl giornale ha avuto un Fattore di impatto di 1,577 per il 2006 in base al Journal Citation Reports. \u00c8 indicizzato in INSPEC, Chemical Abstracts, ISI, Mathematical Reviews,Current Mathematical Publications, MathSciNet, INIST, Zentralblatt MATH.\nSi tratta di una rivista ad abbonamento, ma tutti i documenti sono liberamente accessibili per i primi 30 giorni dopo la pubblicazione sul sito web della rivista."}
{"id": "1778351", "revid": "180559", "url": "https://it.wikipedia.org/wiki?curid=1778351", "title": "Rione Santa Lucia", "text": "Il rione Santa Lucia \u00e8 un quartiere storico di Marino, cittadina in provincia di Roma, nei Castelli Romani.\nStoria.\nIl rione Santa Lucia \u00e8 l'espansione basso-medioevale dell'abitato, che si aggiunse all'originario borgo del rione Castelletto. Il tessuto urbano, a differenza di quello del rione Castelletto che mantiene una certa ortogonalit\u00e0, \u00e8 caotico, composto di vicoli tipicamente medioevali. Il Tomassetti, nella sua opera \"La Campagna Romana antica, medioevale e moderna\", parla di questo quartiere come di uno dei migliori esempi di tessuto urbano medioevale del Lazio, assieme al quartiere San Pellegrino di Viterbo.\nIl quartiere \u00e8 tagliato da due arterie principali, via Cavour e via Santa Lucia. Via Cavour, anticamente denominata \" 'a Rua\", \u00e8 una strada rettificata nel XVII secolo, che una volta correva lungo la cerchia muraria; via Santa Lucia rappresenta invece uno degli esempi pi\u00f9 interessanti di bidente del Lazio, poich\u00e9 ad un tratto si biforca in due strade che si ricongiungono all'altezza di Palazzo Colonna.\nIl rione Santa Lucia confina a sud con piazza Giacomo Matteotti e con il quartiere Acquasanta, a oriente con Corso Trieste, a nord con Palazzo Colonna e il rione Castelletto, e a occidente da via Posta Vecchia e dal rione Coste. Fino al 2005, il Comitato di Quartiere Santa Lucia era aggregato a quello del Rione Coste."}
{"id": "1778360", "revid": "1347902", "url": "https://it.wikipedia.org/wiki?curid=1778360", "title": "Tul'skij oru\u017eejnyj zavod", "text": "La Tul'skij oru\u017eejnyj zavod () \u00e8 una tra le pi\u00f9 importanti fabbriche di armi russe; ha sede a Tula, 165 km a sud di Mosca.\nIl famoso arsenale di Tula, oggi noto come TOZ, fu fondato nel 1712 dalla famiglia Demidov e ha prodotto e continua a produrre fucili militari di pregevole fattura che hanno contribuito a cambiare la storia del XIX secolo. (Mosin-Nagant, AK-47, SKS)\nTula fu una citt\u00e0 importante per l'Unione Sovietica durante la guerra fredda poich\u00e9 rappresentava un importante punto strategico, infatti intorno alla citt\u00e0 ancora oggi sono presenti numerose miniere collegate al resto del paese mediante un'importante via di comunicazione, il fiume Upa, e un'estesa rete ferroviaria.\nStoria dell'azienda.\nDurante il regno di Pietro il Grande, l'Impero russo entr\u00f2 in un grande periodo di riforme, e necessitava dello sviluppo di industrie nazionali, infatti l'importazione di metalli, beni di consumo e in particolar modo di armi dal resto d'Europa aveva destabilizzato e indebolito l'economia e la sovranit\u00e0 del paese.\nA inizio del XVIII secolo, la citt\u00e0 di Tula era conosciuta per le sue miniere e per la grande esperienza di alcuni piccoli artigiani che si dedicavano alla realizzazione di armi, ma questo tipo di produzione non poteva soddisfare la costante crescita di equipaggiamenti dell'esercito. Cos\u00ec il 5 febbraio del 1712, con un ukas di Pietro il Grande, inizi\u00f2 la costruzione dell'Arsenale di Tula.\nNel 1720 l'arsenale forn\u00ec all'esercito russo 22.000 armi ad avancarica tra fucili leggeri da fanteria e pistole.\nNel 1749 inizi\u00f2 la produzione su vasta scala coltelli, baionette, spade ecc.\nNel XIX secolo l'arsenale raggiunse un livello di qualit\u00e0 della produzione tale da competere con i migliori impianti d'Europa.\nNel 1965 inizia la produzione del fucile sovrapposto a canne lisce TOZ-34 progettato da N. I. Korovjakov and V. P. O\u010dnev.\nTra il 1961 e il 1982 a Tula si producono principalmente: Kala\u0161nikov, missili guidati anticarro, Maljutka, Fagot, konkurs e lanciatori di granate.\nNel 1986 inizia la produzione di massa il fucile automatico a canna liscia TOZ-87 progettato da N. V. Bachanin."}
{"id": "1778362", "revid": "287204", "url": "https://it.wikipedia.org/wiki?curid=1778362", "title": "Disegni e modelli", "text": "L'invenzione di brevetti, disegni o modelli conferisce al suo autore un insieme di diritti di propriet\u00e0 intellettuale, ai quali nel corso degli anni \u00e8 stata riconosciuta una tutela giuridica sempre pi\u00f9 ampia e dettagliata.\nProfilo storico.\nAntichit\u00e0.\nIl primo caso di esclusiva garantita dalla legge all'inventore riguarda la gastronomia: nella citt\u00e0 di Sibari nel VI secolo a.C. la legge garantiva ai cuochi inventori di nuove ricette l'esclusiva per un anno.\nEra moderna.\nLa prima legge che stabilisce che l'inventore abbia l'esclusiva o almeno un privilegio nella divulgazione della propria crerazione \u00e8 una legge veneziana del 1474, la Parte; legislazioni successive (secoli XVII-XIX), europee e statunitensi, perfezionarono i principi guida del diritto di propriet\u00e0 industriale, quali l'esclusiva, i limiti territoriali, ecc.\nLa Convenzione di Unione di Parigi.\nL'attuale sistema internazionale di protezione giuridica dei disegni e modelli ha conosciuto una rapida evoluzione negli ultimi anni e pu\u00f2 dirsi in riferimento alla Convenzione di Unione di Parigi per la protezione della propriet\u00e0 industriale del 20 marzo 1883, nel testo da ultimo riveduto a Stoccolma il 14 luglio 1967, ratificato e reso esecutivo in Italia dalla L. 28 aprile 1976, n. 424, entrata in vigore il 24 aprile 1977, in cui venne stabilito il principio di reciprocit\u00e0 tra gli Stati membri dell'Unione, obbligati cos\u00ec a garantire protezione e privilegi ai cittadini degli altri Stati nello stesso modo e misura dei propri.\nIl codice civile del 1942 e le coeve leggi speciali.\nLa legislazione italiana prevedeva tre principali tipologie di brevetto:\nLa normativa comunitaria.\nLa materia dei modelli e disegni ornamentali \u00e8 stata profondamente innovata negli ultimi anni sotto la spinta della legislazione comunitaria, ed in particolare:\nAll'esito di questo processo riformatore l'istituto ha assunto la diversa denominazione attuale di disegni e modelli ed \u00e8 tutelato non pi\u00f9 mediante brevettazione bens\u00ec a seguito di registrazione.\nIl codice della propriet\u00e0 industriale.\nIl D.lgs. 10 febbraio 2005, n. 30, recante il 'Codice della propriet\u00e0 industriale' (abbreviato: c.p.i.), ha riunito in un corpo normativo organico le norme in materia di propriet\u00e0 intellettuale, compresi i disegni e modelli, disciplinati dagli artt. 31-44 c.p.i.\nDisciplina nazionale.\nNozione.\nPer disegno o modello si intende l'aspetto, in termini di caratteristiche della forma, della struttura, delle linee, dei contorni, dei colori, dei materiali e dell'ornamento, di un prodotto intero o di una sua parte, dove per prodotto si intende un oggetto industriale o artigianale, eventualmente inclusi i componenti destinati all'assemblaggio per formare il prodotto complesso, gli imballaggi, i simboli grafici, i caratteri topografici e le presentazioni (art. 31 c.p.i.).\nRequisiti per la registrazione.\nLa registrazione di un disegno o modello \u00e8 possibile presentando domanda presso l'Ufficio Italiano Brevetti e Marchi (UIBM); la registrazione viene concessa quando il disegno o modello presenti i caratteri della novit\u00e0 e della individualit\u00e0.\nIl carattere di novit\u00e0 \u00e8 proprio di disegni e modelli mai divulgati precedentemente rispetto alla data della domanda di registrazione (art. 32 c.p.i.), mentre il carattere individuale appartiene ai disegni e ai modelli la cui impressione generale suscitata nell'utilizzatore informato (destinatario di eventuali divulgazioni anteriori) differisce considerevolmente dall'impressione generale suscitata dai disegni e modelli precedentemente divulgati (art. 33 c.p.i.). La divulgazione di un disegno o modello avviene quando esso \u00e8 reso accessibile al pubblico tramite registrazione, esposizione, commercializzazione o altri processi comunque necessariamente noti agli ambienti del settore coinvolto, operanti nella Comunit\u00e0 (art. 34 c.p.i.).\nCon la medesima domanda si pu\u00f2 richiedere la registrazione di diversi disegni e modelli (fino a 100), tutti per\u00f2 destinati all'attuazione o all'incorporazione in oggetti appartenenti alla stessa classe della classificazione internazionale risalente allAccordo di Locarno dell'8 ottobre 1968, ratificato e reso esecutivo con L. 22 maggio 1974, n. 348, e successive modifiche (art. 39 c.p.i.).\nEffetti della registrazione.\nLa registrazione attribuisce al richiedente il diritto esclusivo sui disegni e modelli (art. 38). Non sempre il titolare e l'ideatore coincidono: fermo il diritto morale dell'ideatore di essere riconosciuto autore (artt. 2594 e 2588 c.c.), questi pu\u00f2 trasferire ad altri, sia \"inter vivos\" che \"mortis causa\", il diritto di chiedere la registrazione, oppure pu\u00f2 trattarsi di un dipendente la cui opera creativa rientri tra le mansioni svolte (artt. 2594, 2589, 2590 c.c., 38 c.p.i.).\nUna volta registrato il disegno o modello, il titolo ha durata quinquennale, prorogabile per ulteriori quinquenni fino ad un massimo di 25 anni (art. 37 c.p.i.). I disegni e i modelli che al tempo stesso accrescono l'utilit\u00e0 dell'oggetto possono essere contemporaneamente brevettati come modelli di utilit\u00e0 (art. 40 c.p.i.), mentre quelli dotati intrinsecamente di valore artistico e carattere creativo particolare possono essere ulteriormente tutelati dal diritto d'autore, estendendo la durata della relativa tutela fino a 70 anni dopo la morte del titolare (art. 44 c.p.i.).\nDisciplina comunitaria.\nNegli ultimi anni, la tutela giuridica dei disegni e modelli nell'Unione Europea \u00e8 stata oggetto di innovazioni volte a regolamentarne in maniera univoca i vari aspetti, dalla creazione, alla realizzazione, alla commercializzazione; si fa riferimento alla Direttiva 98/71/CE ed al Regolamento (CE) 6/2002 gi\u00e0 citati.\nLa Direttiva 98/71/CE.\nLa Direttiva 98/71/CE pu\u00f2 essere definita armonizzante in quanto obbliga i 15 Stati allora membri dell'UE (27 a partire dal 1\u00ba gennaio 2007) ad uniformare le norme vigenti sulla tutela giuridica di disegni e modelli, mirando cos\u00ec a risolvere l'eterogeneit\u00e0 delle legislazioni nazionali precedenti e porre fine alla situazione di insicurezza giuridica che ne derivava, basandosi sul principio fondamentale, gi\u00e0 citato, che la protezione dei disegni e dei modelli conferisce diritti esclusivi sulla forma di un singolo prodotto, di un prodotto complesso o di un particolare componente a condizione che il disegno o il modello sia nuovo e abbia carattere individuale (articolo 1 e 3 della Direttiva).\nL'Italia ha dato attuazione alla Direttiva con citato D.Lgs. 95/2001, realizzando una profonda revisione della legislazione in materia di disegni e modelli, simboleggiata dal ricordato passaggio dalla terminologia di disegni e modelli ornamentali a quella di disegni e modelli registrati; la normativa nazionale in vigore prima dell'attuazione della direttiva comunitaria faceva infatti riferimento ai cosiddetti disegni e modelli ornamentali, caratterizzati da finalit\u00e0 essenzialmente estetiche e su questa base distinti dal marchio, definito invece come forma di mera fantasia, del tutto priva di finalit\u00e0 estetiche o funzionali, o comunque di particolare utilit\u00e0, la cui finalit\u00e0 \u00e8 la distinzione del prodotto da altri concorrenti.\nL'abbandono della nozione di ornamento con l'attuazione della Direttiva 98/71/CE sopprime ogni riferimento a caratteristiche estetiche e fa s\u00ec che possano godere di tutela giuridica anche i disegni e modelli industriali funzionali o ergonomici.\nIl Regolamento CE 6/02: disegni e modelli comunitari.\nIl Regolamento (CE) 6/2002 istituisce un nuovo e particolare strumento di tutela giuridica di disegni e modelli, noto come disegno o modello comunitario, che rappresenta un titolo unitario valido in tutta l'Unione Europea e destinato a coesistere con i disegni e modelli nazionali, con i quali condivide comunque le medesime norme sostanziali di protezione giuridica, al fine di garantire l'unit\u00e0 di applicazione indipendentemente dallo strumento di tutela scelto dall'ideatore.\nIl disegno o modello comunitario protegge la forma di un prodotto o parte di esso (dove per forma e prodotto si intendono concetti gi\u00e0 precedentemente chiariti) ma non i disegni contrari all'ordine pubblico o ai principi della moralit\u00e0, le parti non comunemente visibili, le caratteristiche della forma di un prodotto imposte unicamente dalla funzione tecnica del prodotto stesso e le interconnessioni obbligate, mentre vengono altres\u00ec tutelati i disegni e i modelli che consentono la connessione multipla o l'assemblaggio di prodotti intercambiabili con un sistema modulare.\nI disegni e modelli comunitari si presentano in due forme, registrato e non registrato, entrambi comunque necessariamente dotati dei due requisiti fondamentali (comuni anche ai disegni e modelli nazionali) di novit\u00e0 e carattere individuale.\nDisegni e modelli comunitari registrati.\nLa procedura di registrazione di un disegno o modello comunitario registrato \u00e8 uniforme in tutto il territorio dell'UE ed \u00e8 disponibile a partire dal 1\u00ba aprile 2003; essa richiede la presentazione di apposita domanda presso l'Ufficio per l'armonizzazione nel mercato interno (UAMI), con sede ad Alicante; il titolare di tale registrazione acquisir\u00e0 il diritto esclusivo alla realizzazione e alla commercializzazione del disegno o modello protetto in forma unica o nei prodotti in cui \u00e8 incorporato, per un periodo di 5 anni, prolungabile fino a 25 anni con rinnovi successivi.\nAl momento della presentazione della domanda l'UAMI non procede ad un esame dei requisiti di validit\u00e0, al fine di rendere rapida la procedura di registrazione; il controllo della validit\u00e0 del titolo sar\u00e0 invece realizzato dall'UAMI nel caso in cui, dopo la registrazione, venga intentato un procedimento di nullit\u00e0 davanti allo stesso Ufficio o davanti ai tribunali nazionali nel caso in cui lo si richieda nel quadro di un procedimento per un'azione di contraffazione.\nDisegni e modelli comunitari non registrati.\nIl disegno o modello comunitario non registrato \u00e8 operativo dal 6 marzo 2002; si tratta di un diritto di modello o disegno comunitario di fatto, che viene acquisito dall'autore gratuitamente e automaticamente (senza presentazione di domanda) a partire dalla data di divulgazione o di uso pubblico e ha durata di 3 anni. La tutela conferita dal disegno o modello non registrato \u00e8 meno articolata rispetto al suo corrispettivo registrato e protegge il disegno o modello soltanto dalla copiatura: il titolare invoca il diritto dinanzi ai tribunali nazionali provando che il presunto contraffattore conosceva o non poteva non conoscere il disegno o modello da lui divulgato.\nL'istituzione del disegno o modello non registrato mira pertanto a tutelare giuridicamente i prodotti con vita commerciale di breve durata, molto rappresentati nei settori della moda, del tessile o dei giocattoli; anche se rapida e non particolarmente costosa, la registrazione \u00e8 infatti una procedura comunque poco idonea per prodotti destinati a rimanere sul mercato per periodi spesso inferiori ad un anno, per i quali il titolo di disegno o modello non registrato offre un'adeguata protezione dalla copiatura, senza richiedere alcun costo o procedura formale per la sua costituzione.\nIl disegno o modello non registrato ha un'altra importante finalit\u00e0: esso infatti offre tutela contro la copiatura ai disegni e modelli per i quali \u00e8 stata fatta domanda di registrazione ma che nell'anno precedente alla presentazione di quest'ultima, attraversano un periodo di sperimentazione durante il quale, se non esistesse il disegno o modello comunitario non registrato, potrebbero essere impunemente copiati in quanto non ancora registrati. Questo periodo di sperimentazione della durata di un anno \u00e8 previsto dalle nuove normative comunitarie ed \u00e8 mirato ad evitare che le divulgazioni del disegno o modello precedenti alla data del deposito, effettuate dal creatore stesso o con il suo consenso, distruggano la novit\u00e0 del disegno o modello depositato. Nell'anno successivo alla prima divulgazione, infatti, contrariamente a quanto accadeva con la normativa nazionale preesistente, qualsiasi divulgazione del disegno o modello da parte del creatore, o con il suo consenso, non distrugge il carattere di novit\u00e0 della creazione, che pu\u00f2 cos\u00ec essere commercializzata e testata in termini di successo commerciale, senza compromettere la validit\u00e0 di una registrazione richiesta entro un anno; in questo periodo di sperimentazione della durata di un anno il disegno o modello non registrato pertanto protegge il prodotto dalla copiatura, che altrimenti non sarebbe perseguibile.\nEsclusioni dalla tutela: i pezzi di ricambio.\nLa definizione di disegno o modello comunitario data dal Regolamento (CE) 6/2002 esclude chiaramente dalla protezione le parti non comunemente visibili, lasciando cos\u00ec irrisolta la questione delle componenti di un prodotto complesso destinate alla riparazione del prodotto stesso e quindi al ripristino del suo aspetto originario, spesso non visibili, questione tipicamente rappresentata dai pezzi di ricambio automobilistici ed in particolare dagli elementi della carrozzeria. \u00c8 stata quindi data autonomia legislativa in merito agli Stati membri, che hanno potuto mantenere in vigore o liberalizzare il regime di tutela, mantenendo per\u00f2 in tal modo un notevole intralcio alla libera circolazione di questi prodotti nel mercato comunitario.\nIn Italia \u00e8 stato mantenuto il principio secondo cui, in accordo con la normativa vigente, tali componenti non sono tutelabili e i relativi disegni e modelli non possono essere invocati contro riproduzioni non autorizzate. Si attende pertanto una soluzione unitaria da parte del legislatore comunitario al fine di liberalizzare il mercato secondario dei pezzi di ricambio.\nTutele alternative.\nOltre al disegno o modello comunitario, l'ideatore pu\u00f2 ricorrere a diversi altri strumenti giuridici di tutela della forma dei prodotti. La riforma comunitaria ha avuto un effetto uniformante anche per quanto riguarda i marchi figurativi: la forma tridimensionale di un prodotto pu\u00f2 essere registrata come marchio, nazionale o comunitario, qualora essa sia sufficientemente distintiva da identificare l'impresa produttrice; il titolo di marchio dura dieci anni e pu\u00f2 essere rinnovato all'infinito.\nUn altro strumento di tutela giuridica \u00e8 rappresentato dal diritto d'autore; la normativa comunitaria permette ad ogni Stato membro dell'UE di regolamentare autonomamente i requisiti per il riconoscimento del diritto d'autore ai disegni industriali; l'Italia ha modificato la legge sul diritto d'autore eliminando il concetto di scissione del valore artistico dell'opera dal carattere industriale del prodotto e introducendo quelli del carattere creativo e del valore artistico intrinseci alle opere di disegno industriale. Saranno necessari chiarimenti in merito a questi principi introdotti ma \u00e8 facile supporre che in Italia, a differenza della Francia o del Benelux, il diritto d'autore sar\u00e0 riconosciuto soltanto alle opere di illustri designers, il cui valore artistico \u00e8 univocamente rintracciabile.\nPer avere maggiori informazioni riguardo alla tutela dei disegni industriali si pu\u00f2 far riferimento al sito della WIPO."}
{"id": "1778363", "revid": "38120", "url": "https://it.wikipedia.org/wiki?curid=1778363", "title": "1. liga 2007-2008", "text": "La 1. liga 2007-2008, quindicesima edizione del torneo, vide la vittoria finale dello Slavia Praga.\nCapocannoniere del torneo fu V\u00e1clav Sv\u011brko\u0161 (Ban\u00edk Ostrava), con 14 reti.\nAvvenimenti.\nAlla quinta giornata lo Slavia Praga sale in cattedra arrivando al primo posto a punteggio pieno. Raggiunto dal Teplice, lo Slavia Praga ritrova la vetta del torneo alla nona giornata e la mantiene fino alla ventitreesima: a quattro turni dalla fine lo Sparta Praga conquista la prima posizione ma ottiene un solo punto nelle ultime quattro giornate laurendo lo Slavia Praga a campione di Repubblica Ceca. Dietro allo Sparta (57 punti) arrivano Ban\u00edk Ostrava, Zbrojovka Brno (55) e Teplice (53)."}
{"id": "1778367", "revid": "767487", "url": "https://it.wikipedia.org/wiki?curid=1778367", "title": "Joannes Baptista Dolar", "text": "Biografia.\nEgli studi\u00f2 fino al 1639 presso il collegio dei Gesuiti di Lubiana, quando decise di recarsi a Vienna a studiare filosofia. Dopo il 1645 torn\u00f2 per un breve periodo a Lubiana, dove insegn\u00f2 presso l'istituto superiore dei Gesuiti, per poi tornare nella capitale austriaca per concludere i propri studi teologici; fu infine ordinato Gesuita nel 1652. Dal 1656 al 1658 fu direttore musicale del collegio dei Gesuiti di Lubiana e successivamente fu prima a Passavia e poi \"regens chori\" a Gy\u0151r. Nel 1661-2 divenne direttore del seminario dei Gesuiti dei Santi Ignazio e Pancrazio a Vienna e nello stesso tempo anche direttore musicale della chiesa di corte, mantenendo queste posizioni sino alla morte.\nLa musica di Dolar fu pubblicata in due edizioni stampate, \"Musicalia varia\" (1665) e \"Drammata seu Miserere mei Deus\" (1666); tuttavia queste pubblicazioni non sopravvivono e pertanto i suoi lavori ci giungono attraverso trascrizioni che sono stante rinvenute nei monasteri in Boemia, Moravia, Ungheria, Austria e in Turingia. Tutte le sue composizioni sono caratterizzate da elementi tipici dello stile musicale italiano tipico dei musicisti che prestavano servizio presso la corte viennese nella seconda met\u00e0 del XVII secolo."}
{"id": "1778368", "revid": "253269", "url": "https://it.wikipedia.org/wiki?curid=1778368", "title": "Dany Boon", "text": "Biografia.\nDi padre cabilo e di madre francese. \nBoon \u00e8 conosciuto internazionalmente per aver scritto, diretto e interpretato il film \"Gi\u00f9 al Nord\" (2008), avvalendosi di attori come Kad Merad e Michel Galabru. Nel 2011 ha diretto e interpretato \"Niente da dichiarare?\".\nSul set del film \"Bimboland\" ha conosciuto l'attrice Judith Godr\u00e8che che ha sposato nel 1998 e da cui ha avuto un figlio, No\u00e9 (1999). Dopo il divorzio nel 2002, si \u00e8 risposato un anno dopo con la sceneggiatrice Yael Harris da cui ha avuto tre figli: Eytan (2005), Elia (2006) e Sarah (2010). Ha divorziato da Yael Harris nel novembre 2018, dopo 15 anni di matrimonio.\nDoppiatori italiani.\nNelle versioni in italiano dei suoi film, Dany Boon \u00e8 stato doppiato da:\nDa doppiatore \u00e8 sostituito da:"}
{"id": "1778372", "revid": "1543377", "url": "https://it.wikipedia.org/wiki?curid=1778372", "title": "Journal of Physics B", "text": "Journal of Physics B: Atomic, Molecular and Optical Physics (J. Phys.B) \u00e8 una rivista scientifica pubblicata nel semi-mensile di Instite of Physics (IOP) del Regno Unito; \u00e8 stato fondato nel 1968 dalla divisione del precedente titolo, \"Physical Society (Londra) Proceedings\".\nIl giornale ha pubblicato ricerche in fisica atomica, fisica molecolare, scattering e studi sulla ionizzazione. Negli ultimi dieci anni la rivista ha esteso il suo campo d'applicazione in nuove aree, come ad esempio, ottica quantistica, informatica quantistica, campi intensi, laser e ultravelocit\u00e0. Fisica atomica, fisica molecolare e ottica forniscono informazioni non solo sul comportamento di atomi e molecole, ma contribuiscono alla comprensione della teoria quantistica, della fisica della materia e sul controllo e la manipolazione di luce e materia a scale infinitesimali.\nNel 2006, ha pubblicato 581 documenti. Ha un fattore di impatto di 2,024, che garantisce una posizione tra i 12 e 31 primi titoli nella fisica atomica, fisica molecolare, Chimica fisica e tra 9 e i 55 titoli nel'ottica.\nIl redattore capo \u00e8 Jan Michael Rost, MPI per la Fisica dei sistemi complessi, Dresda, Germania.\n\u00c8 indicizzato in INSPEC, Chemical Abstracts, ISI INIST, Compendex.\nSi tratta di una rivista ad abbonamento, ma tutti i documenti sono liberamente accessibili per i primi 30 giorni dopo la pubblicazione presso il sito web della rivista."}
{"id": "1778375", "revid": "1728", "url": "https://it.wikipedia.org/wiki?curid=1778375", "title": "Giovanni Poli", "text": "Biografia.\nIn particolare Giovanni Poli \u00e8 ricordato come una delle figure pi\u00f9 importanti per la rinascita e la riscoperta della commedia dell'arte, con altri importanti personaggi del teatro italiano come Giorgio Strehler e Dario Fo.\nTra i fondatori del teatro universitario C\u00e0 Foscari nel 1949, si trasferisce in seguito a Milano dove svolge la sua attivit\u00e0 teatrale fino al ritorno definitivo a Venezia con la creazione del Teatro a l'Avogaria nel sestiere di Dorsoduro e della scuola di recitazione che tuttora porta il suo nome e che ha portato al professionismo decine di attori del teatro e del cinema italiano.\nIl nome di Poli \u00e8 indissolubilmente legato alla sua opera pi\u00f9 celebre, \"la commedia degli Zanni\", frutto delle sue ricerche su testi del Cinquecento e rappresentata dalla compagnia de l'Avogaria in tutti i continenti, grazie al linguaggio universale di questo tipo di rappresentazione.\nOltre alla scuola di recitazione (dal 2009 diretta dal figlio Stefano), \u00e8 stato intitolato a Giovanni Poli un teatro veneziano nella zona di Santa Marta."}
{"id": "1778376", "revid": "71155", "url": "https://it.wikipedia.org/wiki?curid=1778376", "title": "Signor Fogarty", "text": ""}
{"id": "1778378", "revid": "33751", "url": "https://it.wikipedia.org/wiki?curid=1778378", "title": "Stadio Olimpico (Amsterdam)", "text": "Lo stadio Olimpico () \u00e8 uno stadio di Amsterdam costruito nel 1927 per ospitare i Giochi della IX Olimpiade del 1928.\nFu usato anche a livello calcistico: infatti la squadra dell'Ajax vi ha giocato le gare interne durante le Coppe europee fino al 1996, prima di trasferirsi all'Amsterdam ArenA.\nSempre a livello calcistico l'impianto ospit\u00f2 la finale di Coppa dei Campioni 1961-1962, vinta dal Benfica contro il Real Madrid, e la finale di Coppa delle Coppe 1976-1977.\nNel 1986 ospit\u00f2 il primo Eurobowl, finale della European Football League, e nel 1995 il III World Bowl della World League of American Football.\nNel 2016 ha ospitato i campionati europei di atletica leggera."}
{"id": "1778379", "revid": "287204", "url": "https://it.wikipedia.org/wiki?curid=1778379", "title": "Love Show", "text": "Love Show \u00e8 il secondo singolo dei Sonohra estratto dall'album d'esordio \"Liberi da sempre\".\nIl testo \u00e8 stato scritto da Luca Fainello insieme al produttore Roberto Tini mentre la musica e gli arrangiamenti sono di Diego Fainello.\nIl singolo viene trasmesso nelle radio dal 16 maggio 2008. Il 17 maggio \u00e8 stato ufficialmente presentato durante lo show \"TRL Awards 2008\" nel quale i Sonohra hanno trionfato nella categoria \"Best New Artist\"\nIl video musicale ufficiale del brano \u00e8 stato diretto da Gaetano Morbioli.\nIl duo ha anche inciso la versione spagnola del brano, \"Besos Faciles\"."}
{"id": "1778380", "revid": "71155", "url": "https://it.wikipedia.org/wiki?curid=1778380", "title": "Sulfureo", "text": ""}
{"id": "1778390", "revid": "287204", "url": "https://it.wikipedia.org/wiki?curid=1778390", "title": "Overtornea (comune)", "text": ""}
{"id": "1778395", "revid": "253269", "url": "https://it.wikipedia.org/wiki?curid=1778395", "title": "Irwin Winkler", "text": "Biografia.\nFiglio di Sol e Anna Winkler, \u00e8 nato e cresciuto a New York, dove ha frequentato la New York University. Verso la fine degli anni sessanta, assieme al socio Robert Chartoff, inizia la sua attivit\u00e0 di produttore cinematografico con il film \"Fermi tutti, cominciamo daccapo!\" (1967), con protagonista Elvis Presley. Successivamente produce film come \"Non si uccidono cos\u00ec anche i cavalli?\" (1969), \"Fragole e sangue\" (1970), \"La gang che non sapeva sparare\" (1971) e \"I nuovi centurioni\" (1972).\nProduttore nel 1976 di \"Rocky\", premio Oscar come miglior film, negli anni seguenti Winkler produce tutti gli altri cinque capitoli della saga con protagonista Sylvester Stallone, oltre ad altri film di successo come \"New York, New York\" (1977), \"Toro scatenato\" (1980), \"Uomini veri\" (1983) e \"Quei bravi ragazzi\" (1990).\nNel 1991 debutta dietro la macchina da presa con \"Indiziato di reato\", con Robert De Niro e Annette Bening, mentre l'anno seguente dirige \"La notte e la citt\u00e0\" (1992), con ancora De Niro come protagonista. Nel 1995 dirige Sandra Bullock nel thriller virtuale \"The Net - Intrappolata nella rete\", e nel 1999 realizza il romantico \"A prima vista\". Dopo il drammatico \"L'ultimo sogno\" (2001), nel 2004 dirige il biografico \"De-Lovely\", sulla vita di Cole Porter. Nel 2006 dirige \"Home of the Brave - Eroi senza gloria\", film uscito solamente per il mercato home video, che racconta le difficolt\u00e0 di un gruppo di reduci della guerra in Iraq nel tornare alla vita normale.\nLa Francia gli ha conferito il titolo di \"Commendatore delle Arti e Lettere\", per il suo contributo dato all'arte; inoltre per il suo contributo all'industria cinematografica \u00e8 entrato nella Hollywood Walk of Fame, con una stella collocata al 6801 di Hollywood Boulevard."}
{"id": "1778398", "revid": "1318658", "url": "https://it.wikipedia.org/wiki?curid=1778398", "title": "London Stadium", "text": "London Stadium \u00e8 un impianto sportivo polivalente britannico che sorge all'interno del Parco Olimpico di Londra nel distretto di Newham, a circa a est-nordest di Charing Cross, in un'area compresa tra i corsi d'acqua Lea e City Mill.\nCostruito tra il 2009 e il 2011 e inaugurato come Stadio Olimpico, serv\u00ec come impianto principale dei Giochi della XXX Olimpiade e dei XIV Giochi paralimpici estivi, organizzati entrambi da Londra nel 2012.\nDopo i Giochi fu sottoposto a lavori di riadattamento, tra i quali una nuova copertura, per renderlo un impianto multisportivo e non solo prevalentemente dedito all'atletica; fu anche rinominato, dapprima The Stadium at Queen Elizabeth Park o The Stadium e, successivamente, London Stadium.\nGrazie a un accordo cinquantennale stipulato nel 2013 con UK Athletics, esso \u00e8 lo stadio nazionale britannico d'atletica.\nCon i suoi spettatori \u00e8, per capienza, il terzo della citt\u00e0 (dopo Wembley e Twickenham) tra quelli non di propriet\u00e0 di club nonch\u00e9 il primo di propriet\u00e0 pubblica; esso \u00e8 concesso per 99 anni al club calcistico a partire dal 2016.\nLa struttura ospit\u00f2 nel 2017 i campionati del mondo assoluti e paralimpici di atletica leggera; in precedenza, nel 2015, era stata sede di cinque incontri, tra cui la finale per il terzo posto, della Coppa del Mondo di rugby a XV e, a seguire, anche di incontri del Four Nations di rugby a XIII.\nDal 2018 ospita anche incontri di baseball del circuito promozionale \"MLB London Series\", collegato alla Major League Baseball nordamericana.\n\u00c8 spesso utilizzato anche come sede di concerti grazie alla possibilit\u00e0 di spostamento delle tribune, che possono portare la capienza a posti per tale tipo di eventi.\nIl progetto dell'impianto \u00e8 dello studio Populous, gi\u00e0 autore di altre strutture come per esempio il citato Wembley, \nL'impianto \u00e8 di propriet\u00e0 di E20 Stadium LLP, societ\u00e0 controllata dal consiglio di Newham e da London Legacy Development Corporation, agenzia pubblica della capitale britannica; la gestione \u00e8 affidata a London Stadium 185 Ltd.\nStoria.\nPrima ancora della presentazione della candidatura olimpica, il comitato organizzatore dei giochi presieduto da Sebastian Coe aveva gi\u00e0 individuato a Stratford, nel distretto londinese di Newham, il luogo su cui edificare parco e stadio olimpico; si trattava di un'area di 500 acri () compresa tra il fiume Lea, l'ultimo affluente del Tamigi prima della foce, e il canale navigabile City Mills, che sorge nel settore orientale della citt\u00e0 storicamente parte dell'Essex fino al 1965, anno di incorporazione nella Grande Londra.\nIl , club londinese del distretto di Newham all'epoca di casa al Boleyn Ground, espresse il suo interesse al coinvolgimento nella costruzione del nuovo stadio e a una possibile occupazione a lungo termine per evitare il rischio di avere una cattedrale nel deserto una volta terminati i Giochi.\nTuttavia nessuna decisione sulla destinazione post-olimpica fu presa fino alla costruzione dello stadio; nel 2006 il comitato organizzatore affid\u00f2 al \"general contractor\" McAlpine tutte le fasi di realizzazione dello stadio, che si avvalse della consulenza architettonica dello studio HOK Sports (oggi Populous) e dell'ingegneria strutturale di Buro Happold Ltd.\nIl valore iniziale dell'appalto era di (~ dell'epoca).\nIl progetto generale delle opere olimpiche fu presentato a fine maggio 2008.\nLa realizzazione.\nIl , con tre mesi d'anticipo sul calendario lavori, apr\u00ec il cantiere dello stadio sotto la direzione lavori di Sir Robert McAlpine, il \"general contractor\".\nLa zona, altamente degradata prima dell'intervento edilizio, era infatti contaminata da materiale radioattivo e, preliminarmente ai lavori, fu necessario rimuovere in sicurezza circa di suolo; tali lavori di bonifica richiesero meno del previsto, il che permise un avvio anticipato dei lavori di costruzione.\nI lavori dello stadio furono portati avanti senza impedimenti n\u00e9 ambientali n\u00e9 burocratici, e il l'impianto fu consegnato per le prove al comitato olimpico; il costo calcolato a tale data fu di milioni di sterline (~), in gran parte raccolti tramite \"National Lottery\", l'agenzia statale di gestione di lotterie e scommesse.\nLa realizzazione e la messa in opera della pista d'atletica furono completate il successivo dall'italiana Mondo; la pista fu collaudata dal lunghista Chris Tomlinson, dalla mezzofondista Hannah England e dal discobolo paralimpico Dan Greaves.\nL'opera completata per i Giochi olimpici poteva contenere spettatori e gli organizzatori rimarcarono l'estrema attenzione prestata al fattore ambientale nella sua realizzazione: fu messo infatti in evidenza come il peso totale dell'acciaio utilizzato per costruire lo stadio Olimpico fosse del 75% inferiore a quello di un impianto equivalente in dimensioni e capacit\u00e0 e come il cemento fosse stato prodotto da scarti industriali e avesse comportato il 40% in meno di anidride carbonica rispetto alle usuali tecniche di produzione.\nLo stadio apr\u00ec al pubblico, insieme a tutto il parco Olimpico, il quando ospit\u00f2 sulla propria pista il tratto finale di una gara non competitiva organizzata da National Lottery, cui assistettero pi\u00f9 di spettatori\nL'inaugurazione ufficiale avvenne tuttavia il successivo durante lo spettacolo \"2,012 Hours to Go\" organizzato allo stadio alla presenza del comitato organizzatore rappresentato da Sebastian Coe.\nGli appuntamenti olimpici.\nIl si tenne allo stadio la cerimonia d'apertura dei XXX Giochi, che prima della sfilata degli atleti vide una complessa coreografia diretta da Danny Boyle.\nIn tale edizione olimpica lo stadio vide superare alcuni primati assoluti d'atletica: il keniota David Rudisha abbass\u00f2 il proprio limite mondiale degli 800 piani a 1\u201940\u201d91; la staffetta giamaicana della 4\u00d7100 composta da Nesta Carter, Michael Frater, Yohan Blake e Usain Bolt vinse in 36\u201d84, 2 decimi di secondo pi\u00f9 veloce del proprio stesso record.\nSulla stessa distanza degli uomini, la staffetta femminile statunitense (Tianna Madison, Allyson Felix, Bianca Knight e Carmelita Jeter) abbatt\u00e9 l'ultraventicinquennale record tedesco-orientale stabilito a Canberra nel 1985, portandolo a 40\u201d82.\nAnche nel corso dei successivi Giochi paralimpici furono battuti numerosi record mondiali, tra i quali si citano quelli del britannico Richard Whitehead nei 200 piani categoria T42 in 24\"38, dell'italiana Martina Caironi sui 100 piani categoria T42 e della brasiliana Terezinha Guilhermina sui 100 piani categoria T11 con 12\"01 al termine di una finale che la vide prevalere sulle sue due connazionali Jerusa Geber Santos, argento, e Jhulia Dos Santos, bronzo.\nDopo i Giochi olimpici.\nGi\u00e0 da prima dello svolgimento dei Giochi olimpici l'allora proprietario dell'impianto, Olympic Park Legacy Company, aveva deciso di iniziare negoziazioni con i soggetti interessati alla conduzione dello stesso; nel 2011 la scelta cadde sul club calcistico del , che ha sede nel borgo di Newham e il cui campo interno, il Boleyn Ground, era ormai obsoleto; tuttavia controversie legali insorsero e si fu costretti ad aprire una nuova negoziazione, che vide di nuovo il West Ham riproporsi e avere via libera dal ritiro del , che aveva ingaggiato un contenzioso per l'utilizzo della struttura.\nAd aprile 2012 l'allora sindaco di Londra Boris Johnson sciolse la societ\u00e0 Olympic Park Legacy Company e istitu\u00ec al suo posto London Legacy Development Corporation, agenzia pubblica incaricata della propriet\u00e0 delle strutture olimpiche.\nIl fu formalizzata la concessione al : il club londinese stipul\u00f2 con l'agenzia proprietaria dello stadio un contratto di locazione di 99 anni a partire da tale data.\nDue mesi pi\u00f9 tardi, il , fu stipulato un accordo con UK Athletics per la concessione cinquantennale dell'impianto, che diveniva cos\u00ec il nuovo stadio nazionale d'atletica al posto del vecchio Crystal Palace National Sports Centre; detto accordo lascia libera UK Athletics di chiedere il prolungamento del termine di ulteriori cinque anni o qualsiasi multiplo di cinque ma comunque non oltre i 99 anni dalla stipula.\nIl primo grande appuntamento internazionale post-olimpico ospitato dall'impianto, il cui nome nel frattempo era stato cambiato in \"The Stadium at Queen Elizabeth Park\", per brevit\u00e0 \"The Stadium\", fu la organizzata a cura della federazione inglese; allo Stadium si tennero quattro partite della fase a gironi pi\u00f9 la finale per il terzo posto, che vide il battere 24-13 l' davanti a spettatori.\nNel 2016 il nome dell'impianto, per il quale il non riusc\u00ec a trovare un \"name sponsor\", fu cambiato in \"London Stadium\".\nNel 2017 furono di scena al London Stadium i XVI campionati del mondo di atletica leggera; nel corso della competizione la staffetta britannica 4\u00d7100 maschile (Chijindu Ujah, Adam Gemili, Daniel Talbot e Nethaneel Mitchell-Blake) vinse la finale battendo il record europeo con 37\"47 mentre la portoghese In\u00eas Henriques miglior\u00f2 il proprio primato mondiale sui 50 km di marcia con 4h05'56\".\nUn anno pi\u00f9 tardi, nel luglio 2018, London Stadium ospit\u00f2 la prima edizione della coppa del mondo d'atletica leggera, manifestazione che, a differenza del campionato mondiale, \u00e8 riservata alle squadre nazionali e non ad atleti individuali.\nCaratteristiche.\nLo stadio ha forma ellitica e, nella configurazione olimpica, era in grado di contenere spettatori.\nSi compone di due elementi sovrapposti, la base dei quali \u00e8 un elemento da posti in cemento a basso tenore di anidride carbonica poggiata su pilastri di cemento che affondano ciascuno nel terreno; lo studio Populous pose particolare attenzione sull'utilizzo di materiali riutilizzati, riutilizzabili e riciclabili; un involucro di tessuto correva per tutto il perimetro della facciata esterna coprendo la linea di giunzione tra i due livelli.\nPer l'innalzamento della struttura tubolare fu usato diverso materiale non utilizzato per la costruzione del gasdotto nel mare del Nord tra cui i condotti in acciaio a grande diametro.\nLa pista d'atletica \u00e8 ricavata da un fondo d'argilla rinvenuta sul sito di costruzione e il campo segue la naturale inclinazione del terreno, trovandosi al di sotto del filo stradale.\nDopo i Giochi, la parte superiore in acciaio () sarebbe stata rimossa per portare la capienza a posti; l'impianto era stato progettato appositamente per permettere l'indipendenza della struttura inferiore una volta liberata di quella superiore.\nContrariamente alle previsioni, tuttavia, fu annunciato dopo le Olimpiadi che lo stadio non sarebbe stato ridotto a posti ma ne avrebbe mantenuti almeno , e che i lavori di ristrutturazione sarebbero durati almeno fino a inizio 2015; E20 LLP, la societ\u00e0 che rilev\u00f2 lo stadio, formata al 65% dal London Legacy Development Corporation e al 35% dal consiglio distrettuale di Newham, commissionarono quindi un progetto di stadio di categoria UEFA 4 stelle, da spettatori e configurato con tribune retraibili; il contribu\u00ec al progetto con , il distretto di Newham ne mise e il resto fu finanziato da LLDC e governo; oltre alle tribune retraibili fu installato anche un tetto trasparente.\nDal 2016 il prato di gioco, delle dimensioni di , \u00e8 in erba ibrida con tecnologia GrassMaster, messo in opera a cura del .\nCritiche.\nIl progetto dello stadio non manc\u00f2 di ricevere critiche, sia dal punto di vista del design che della funzionalit\u00e0 che, infine, dei costi.\nLaddove, come indicato in precedenza, l'impianto ricevette elogi per il progetto ecosostenibile, cionondimeno fu criticato esteticamente e giudicato affine a \u00abuna ciotola di biancomangiare\u00bb la cui sommit\u00e0 esterna \u00ab\u00e8 attraente quanto una ferrovia sopraelevata\u00bb.\nFu anche messo in discussione il valore estetico dell'impianto, in rapporto al \"Nido d'uccello\" di Pechino che quattro anni prima ospit\u00f2 i XXIX Giochi; mentre fu riconosciuto il buon lavoro impiegato nel progettare un'opera a basso impatto ambientale, dal punto di vista estetico fu giudicato poco innovativo e insufficiente.\nTom Dyckhoff, critico architettonico del \"Times\", scrisse senza mezzi termini di \u00abarchitettura sgonfia a prezzi gonfiati\u00bb aggiungendo, in tono tra il serio e l'ironico, che \u00abnei prossimi anni gli storici useranno l'architettura dei giochi olimpici del 2008 e del 2012 quale ingegnoso indicatore del declino della civilt\u00e0 occidentale e l'ascesa di quella orientale\u00bb, individuando il problema della fondamentale irrilevanza estetica del progetto nella considerazione che \u00abagli architetti \u00e8 stato commissionato uno stadio del quale nessuno, dopo le Olimpiadi, sa cosa farne\u00bb per cui la volont\u00e0 di non creare cattedrali nel deserto prevalse sull'impulso di creare opere monumentali.\nAnche dopo i lavori post-olimpici lo stadio fu praticamente considerato una costruzione \u00abn\u00e9 carne n\u00e9 pesce e utile a nulla\u00bb, oggetto di investimenti sbagliati pur di giustificarne l'utilizzo: la pista d'atletica da mantenere nell'impianto faceva parte dei requisiti non negoziabili per poter avere le Olimpiadi, il che mal si concilia con il moderno uso calcistico; a seguire, il progetto delle tribune retraibili fu completamente errato e antieconomico perch\u00e9 ne fu scelto uno a tubi telescopici non meccanizzato che richiede e svariate migliaia di ore/uomo soltanto per cambiare la configurazione ogni estate per gli usi di atletica leggera e di spettacolo.\nNel 2016 il \"Guardian\" scrisse che il peccato originale che grava sullo stadio fu, nel 2007, quello di non aver previsto per esso un eventuale futuro da impianto calcistico, cosa che fu decisa solo anni dopo a progetto ormai completato; l'analisi del quotidiano britannico tiene in conto che l'opinione pubblica non avrebbe gradito l'idea che un club calcistico privato potesse avere la possibilit\u00e0 di mettere le mani a poco prezzo su una struttura pagata con i soldi pubblici, il che giustificava l'intenzione originaria di utilizzare lo stadio, a regime, solo per l'atletica.\nQualcuno sugger\u00ec, per uscire dall'impasse, una soluzione simile a quella del contestato Millennium Dome, preso in gestione da una societ\u00e0 privata con un contratto a lungo termine che sollev\u00f2 la municipalit\u00e0 dagli oneri di conduzione, ma la circostanza che, nel caso del London Stadium, l'unico investitore adatto potrebbe essere solo il , fece prefigurare una recrudescenza delle polemiche.\nAltri usi.\nUsi sportivi.\nAnalogamente a quanto organizzato a Wembley per il football americano, London Stadium sigl\u00f2 nel 2018 un accordo con la Major League Baseball per ospitare eventi di tale lega nella stagione estiva: i primi incontri ivi tenutisi furono una doppia sfida della MLB 2019 tra e a fine giugno.\nPer ospitare tali incontri la capacit\u00e0 fu aumentata a spettatori e fu sovrapposta una nuova superficie di gioco a quella esistente.\nUna successiva serie, gi\u00e0 annunciata da un anno, tra e da tenersi nella MLB 2020, fu annullata a causa della pandemia di COVID-19.\nA novembre 2015 l'impianto ospit\u00f2 anche la Race of Champions, competizione motoristica di fine anno tra piloti di varie categorie sportive dalla Formula Uno alla Turismo; fu la prima volta dal 2008 che il Regno Unito organizz\u00f2 tale manifestazione, che vide presenti nomi d'eccezione del panorama sportivo a quattro ruote come i britannici Andy Priaulx e Jason Plato, campioni a squadre, e il tedesco Sebastian Vettel, vincitore assoluto della competizione.\nPer quanto riguarda invece il rugby a XIII, ospit\u00f2 i suoi primi incontri internazionali di tale disciplina nel corso del Four Nations 2015, quando vide di scena la battere l' 9-2; un anno pi\u00f9 tardi, nella successiva edizione della stessa competizione, l' batt\u00e9 36-18 gli inglesi.\nGi\u00e0 detto della per quanto riguarda il rugby a XV, in tale disciplina l'impianto ha ospitato anche gare di cartello di club: nel 2018 vi si tenne il \"derby\" londinese \u2013 di Premiership vinto 24-11 dai primi davanti a spettatori; \nUn anno pi\u00f9 tardi, nello stesso stadio, i \"Sarries\" batterono di nuovo i \"Quins\" per 27-20 davanti a spettatori.\nUsi non sportivi.\nIl principale uso non sportivo del London Stadium \u00e8 quello musicale: nel corso della sua ancora breve attivit\u00e0 \u00e8 stato frequentemente utilizzato come sede di concerti, il primo dei quali fu quello degli australiani AC/DC insieme ad Axl Rose il , tappa del \"Rock or Bust World Tour\"; esattamente un anno pi\u00f9 tardi vide di scena i Depeche Mode in una tappa del loro \"Global Spirit Tour\".\nA titolo esemplificativo e non esaustivo, tra gli altri vari artisti e gruppi di scena al London Stadium figurano anche i Rolling Stones nel 2018 durante il \"No Filter Tour\", quarantottesima tourn\u00e9e della storica formazione britannica, Beyonc\u00e9 pochi giorni dopo gli Stones con il suo \"On the Run II Tour\" e, nel 2019, i Muse come tappa del \"Simulation Theory World Tour\".\nA luglio 2021 l'esibizione musicale pi\u00f9 recente al London Stadium \u00e8 quella congiunta di Green Day, Fall Out Boy e Weezer, impegnati nel \"Hella Mega Tour\": originariamente calendarizzata nel 2020, si tenne un anno per via dell'annullamento delle attivit\u00e0 dello spettacolo a causa della pandemia di COVID-19."}
{"id": "1778400", "revid": "36426", "url": "https://it.wikipedia.org/wiki?curid=1778400", "title": "Codificazione", "text": "La codificazione \u00e8 l'opera di ordinamento sistematico, completo, astratto e organico di un insieme di norme giuridiche tale da sfociare nella costituzione di un codice o di una raccolta di leggi.\nStoria.\nLa storia della codificazione ha origini molto antiche: probabilmente uno dei primissimi esempi \u00e8 il Codice di Hammurabi. Pur essendo quindi presente anche in altre epoche, come ad esempio il Codex Iuris Iustiniani, il cosiddetto \"codice di Giustiniano\", del 500 d.C. circa, quale raccolta ai posteri di tutto il diritto romano - quantunque interpolato pi\u00f9 o meno pesantemente - il fenomeno della codificazione, intesa in senso moderno, si sviluppa in Europa continentale a partire dalla crisi del diritto comune, incominciata fin dal XV secolo.\nDa quel momento in poi, infatti, con la progressiva decadenza dei due pilastri su cui si era fondato il precedente sistema, ovvero il potere dell'Imperatore unito a quello del Papa e con il sostanziale smarrimento da parte della dottrina giuridica della capacit\u00e0 di operare quella vitale operazione di sintesi ed uniformazione del diritto cosiddetto \"comune\".\nOramai la regola interpretata aveva non soltanto preso il sopravvento sulla norma uniforme presente nei testi giustinianei, ma anche assunto significati nelle diverse terre di applicazione), e pertanto si diffuse l'esigenza di una razionalizzazione di tipo centralistico del diritto vigente: di qui il divieto di utilizzare le opinioni della dottrina e di porre un'unica interpretazione come ufficiale.\nQuesto processo, svolto solo parzialmente dalle cosiddette consolidazioni, fu agevolato dalla nascita degli Stati nazionali, che assunsero a poco a poco il monopolio della produzione del diritto facendo \"tabula rasa\" di ci\u00f2 che era stato considerato come tale in precedenza e immaginando di poter plasmare una nuova societ\u00e0 attraverso una legge imposta su un territorio definito.\nI sistemi parlamentari non hanno fatto altro che accentuare questa caratteristica, essendo la legge approvata dal Parlamento diretta espressione della volont\u00e0 popolare e quindi ormai assurta a fonte primaria dell'ordinamento. Il giudice non diventa perci\u00f2 altro che esecutore di comandi della legge e la dottrina non svolge che un marginale ruolo di commento e chiarificazione dei testi in chiave ad essi adesiva.\nTale dottrina \u00e8 resa in maniera esemplare dall'art. 1 del codice napoleonico, il primo codice in senso veramente moderno, del 1804, che divenne la base di buona parte delle codificazioni in Europa continentale. Il legislatore, quindi, si sostituisce al giudice in qualit\u00e0 di soggetto cosciente ed informato, in grado di indirizzare con la legge l'intera societ\u00e0. Il codice venne considerato, dai sovrani prima e dai parlamenti poi, lo strumento migliore per raggiungere tale scopo con pi\u00f9 facilit\u00e0 e questo giacch\u00e9 esso era in grado di contenere tutti gli elementi generali e di dettaglio necessari all'interprete per trovare la regola che attiene al caso concreto in discussione.\nLa ricodificazione.\nNel 2018 si \u00e8 avuto in Italia il primo caso di \"ricollocazione topografica di fattispecie e istituti gi\u00e0 presenti nell\u2019ordinamento penale, che rimangono invariati sotto il profilo contenutistico\", in un codice preesistente: \u00e8 stato opera del decreto legislativo 1\u00ba marzo 2018, n. 21 (\"Disposizioni di attuazione del principio di delega della riserva di codice nella materia penale a norma dell'art. 1, co. 85, lettera q), della legge 23 giugno 2017, n. 103\"), che ha previsto che \u201cnuove disposizioni che prevedono reati possono essere introdotte nell\u2019ordinamento solo se modificano il codice penale ovvero sono inserite in leggi che disciplinano in modo organico la materia\u201d. Di conseguenza una serie di fattispecie di reato, prima contenute in leggi speciali, sono state fatte rifluire nel codice penale gi\u00e0 esistente."}
{"id": "1778402", "revid": "287204", "url": "https://it.wikipedia.org/wiki?curid=1778402", "title": "Iotapata", "text": "Iotapata (anche \"Yodfat\", \"Yodefat\", \"Tel Yodfat\", \"Jotapata\", \"Jodeptah\", \"Yotvah\", \"Tell Jafat\", o \"Jotbah\") era un antico villaggio fortificato nella Galilea settentrionale, a nord di Seffori (Israele), principalmente noto per la sanguinosa battaglia che vi si svolse nel 67, durante la prima guerra giudaica e raccontata da Flavio Giuseppe nella sua opera \"Guerra giudaica\".\nAssedio di Iotapata.\nIotapata gioc\u00f2 un ruolo importante nella prima guerra giudaica (66-73). La citt\u00e0 ospitava il contingente di Flavio Giuseppe (all'epoca solo \"Giuseppe\"), ed era molto fortificata. Nel 67 vi arriv\u00f2 l'esercito romano comandato dal generale Tito Flavio Vespasiano (il futuro imperatore Vespasiano) e composto da tre legioni \u2014 Legio V \"Macedonica\", X \"Fretensis\", and XV \"Apollinaris\" \u2014 e dalle truppe di sostegno, per un totale di 60.000 uomini. I Romani si accamparono sul lato nord, tentarono un attacco diretto che fall\u00ec e poi decisero di iniziare un assedio.\nGli Ebrei resistettero per 47 giorni all'assedio, riuscendo persino a ferire Vespasiano, ma alla fine la fortezza cadde (1\u00ba luglio 67). I Romani uccisero 40.000 persone, riducendo in Schiavit\u00f9 1.000 tra donne e bambini. Una dozzina dei principali combattenti si suicidarono per non cadere nelle mani dei Romani, ma Giuseppe riusc\u00ec a sopravvivere (si veda il problema di Giuseppe).\nIotapata oggi.\nSulla collina a nord di Iotapata \u00e8 stato fondato il moshav di Yodfat. Il sito archeologico di Iotapata, invece, non \u00e8 stato ancora scavato."}
{"id": "1778410", "revid": "339392", "url": "https://it.wikipedia.org/wiki?curid=1778410", "title": "Mika Goossens", "text": ""}
{"id": "1778412", "revid": "729019", "url": "https://it.wikipedia.org/wiki?curid=1778412", "title": "Lombalgia", "text": "La lombalgia, pi\u00f9 comunemente detta mal di schiena, \u00e8 un disturbo comune che coinvolge i muscoli e le ossa della schiena. Essa colpisce, ad un certo punto della loro vita, circa il 40% delle persone. La lombalgia pu\u00f2 essere classificata per durata, come acuta (dolore di durata inferiore alle 6 settimane), sub-cronica (da 6 a 12 settimane) o cronica (pi\u00f9 di 12 settimane); la lombalgia acuta \u00e8 anche nota popolarmente come colpo della strega. La condizione pu\u00f2 essere ulteriormente classificata dalla causa di fondo del dolore, che pu\u00f2 essere meccanica o non.\nNella maggior parte degli episodi di lombalgia, una specifica causa sottostante non viene identificata o nemmeno ricercata. Se il dolore non passa con il trattamento conservativo o se \u00e8 accompagnato da \"red flag\", come un'inspiegabile perdita di peso, febbre o altri problemi significativi, ulteriori esami devono essere fatti per escludere un serio problema di fondo. Nella maggior parte dei casi, metodiche di imaging biomedico, come la tomografia computerizzata, non hanno una grande utilit\u00e0 tale da giustificare gli svantaggi; ciononostante, il ricorso ad essi nei casi di lombalgia appare in costante aumento. Alcuni casi sono dovuti ai dischi intervertebrali danneggiati e la ricerca del segno di Las\u00e8gue risulta utile per identificare questa causa.\nIl trattamento non specifico della lombalgia acuta \u00e8 in genere effettuato tramite misure conservative, quali il ricorso a farmaci per il dolore e la prosecuzione delle normali attivit\u00e0 se risultano possibili. L'assunzione di medicinali \u00e8 raccomandata esclusivamente per la durata della sintomatologia acuta, o per riacutizzazioni, e sotto stretto controllo medico, con il paracetamolo come farmaco di prima scelta seguito da altri FANS. Per coloro che non sperimentano miglioramenti con tale trattamento conservativo, vi sono altre opzioni disponibili (come suggerito dalla terapia del dolore): gli oppioidi possono rivelarsi utili nel caso in cui i semplici antidolorifici non diano i risultati sperati, tuttavia essi non sono generalmente raccomandati, almeno nelle fasi iniziali della patologia, per i loro effetti collaterali. La chirurgia pu\u00f2 essere utile nei pazienti con dolore cronico e disabilit\u00e0 correlati a patologie a carico del disco. L'intervento chirurgico pu\u00f2 essere altres\u00ec raccomandato in coloro che presentano stenosi spinale. La lombalgia spesso influenza l'umore, il quale pu\u00f2 essere migliorato tramite la psicoterapia e/o l'assunzione di antidepressivi.\nStoria.\nLa lombalgia ha afflitto gli umani almeno fino dall'et\u00e0 del bronzo. Il Papiro Edwin Smith, il pi\u00f9 antico trattato chirurgico noto risalente al 1500 a.C. circa, tratta di un metodo diagnostico e di un trattamento per un caso di distorsione vertebrale. Ippocrate di Coo (circa 460 a.C. \u2013 circa 370 a.C.) fu il primo ad identificare il dolore sciatico e la lombalgia con un termine specifico; Galeno (fine del II secolo d.C.) descrisse la condizione nel dettaglio. Per tutto il primo millennio, i medici non tentarono alcun approccio chirurgico per il mal di schiena, altres\u00ec consigliavano una vigile attesa. Durante il periodo medievale, fautori della medicina popolare eseguivano trattamenti basati sulla superstizione.\nAll'inizio del XX secolo, i medici ritenevano che la lombalgia fosse dovuta a una infiammazione o a danni ai nervi, con una correlazione con le nevralgie e le neuriti spesso menzionata nella letteratura medica del tempo. La popolarit\u00e0 di tali teorie, tuttavia, diminu\u00ec nel corso del XX secolo. Gi\u00e0 nei primi anni dieci, il neurochirurgo statunitense Harvey Williams Cushing contribu\u00ec sostanzialmente nel far accettare un trattamento di tipo chirurgico come rimedio per la lombalgia. Durante gli anni 1920 e 1930 sorsero nuove teorie sulla causa e alcuni medici proposero una combinazione di responsabilit\u00e0 sia a carico del sistema nervoso sia da disturbi psicologici, come la nevrastenia e l'isteria femminile. Il reumatismo muscolare e la fibromialgia iniziano a essere citati sempre con maggior frequenza.\nTecnologie emergenti, come i raggi X, hanno fornito ai medici nuovi strumenti diagnostici, attribuendo per alcuni casi la responsabilit\u00e0 al disco intervertebrale come fonte del mal di schiena. Nel 1938, il chirurgo ortopedico Joseph S. Barr dimostr\u00f2 che la sciatica correlata a patologie a carico del disco migliorava o scompariva in seguito all'intervento chirurgico. Come risultato di questo lavoro, negli anni successivi, la correlazione tra patologie del disco e mal di schiena divenne sempre pi\u00f9 accettata dalla comunit\u00e0 medica. Tale convinzione perdur\u00f2 fino agli anni 1980 quando l'avvento di nuove tecnologie di imaging biomedico, come la tomografia computerizzata e la risonanza magnetica dimostrarono che i problemi al disco erano raramente responsabili della lombalgia. Da allora i medici si sono resi conto che non \u00e8 sempre possibile determinare con precisione la vera causa del dolore lombare, anche se in realt\u00e0 non \u00e8 nemmeno un requisito necessario, poich\u00e9 nella maggior parte dei casi i sintomi regrediscono tra le 6 e le 12 settimane, indipendentemente dal trattamento.\nEpidemiologia.\nUn dolore nella regione lombare della schiena, che dura almeno un giorno e che limiti l'attivit\u00e0 \u00e8 un disturbo molto comune. A livello mondiale, circa il 40% delle persone accusano almeno un episodio di lombalgia ad un certo punto della propria vita, con stime che arrivano all'80% in coloro che appartengono al mondo sviluppato. Tra circa il 9% e il 12% delle persone al mondo (632 milioni) accusano dolore lombare in un dato istante e quasi un quarto di essi (23,2%) dichiara di averne sofferto per circa un mese. Tale condizione inizia solitamente tra i 20 e i 40 anni di et\u00e0 ed \u00e8 pi\u00f9 comune tra gli individui tra i 40 e gli 80 anni. Si stima che il numero complessivo di persone colpite dovrebbe aumentare in conseguenza con l'invecchiamento della popolazione.\nNon \u00e8 chiaro se vi siano differenze dell'incidenza della lombalgia tra il sesso femminile e quello maschile. Una \"review\" effettuata nel 2012 ha riportato un tasso del 9,6% tra gli uomini e dell'8,7% tra le donne. Un altro studio coevo ha dimostrato un pi\u00f9 alto tasso nelle donne rispetto agli uomini, che secondo gli autori poteva essere attribuito ad una maggiore frequenza di dolori causati da osteoporosi, dalle mestruazioni, dalla gravidanza o ad una maggior predisposizione delle donne nel riferire il dolore rispetto agli uomini. Si stima che circa il 70% delle donne soffra di dolore alla schiena durante la gravidanza. I fumatori, ed in particolare quelli che iniziano da adolescenti, hanno maggior probabilit\u00e0 di avere il mal di schiena rispetto agli ex fumatori. Questi ultimi hanno a loro volta pi\u00f9 probabilit\u00e0 rispetto a quelli che non hanno mai fumato.\nSegni e sintomi.\nNella presentazione comune della lombalgia acuta, il dolore si sviluppa dopo movimenti che comprendono il sollevamento, la torsione o la flessione anteriore del tronco. I sintomi possono iniziare subito dopo tali movimenti o al risveglio della mattina seguente. La descrizione dei sintomi pu\u00f2 variare da un dolore in un particolare punto ad uno pi\u00f9 diffuso. Esso pu\u00f2 o non pu\u00f2 peggiorare con certi movimenti, come sollevare una gamba o assumendo particolari posizioni, come sedersi o stare in piedi. Un dolore irradiato lungo le gambe (noto come sciatica) pu\u00f2 essere presente. La prima esperienza di lombalgia acuta avviene solitamente tra i 20 e i 40 anni. Questo evento \u00e8 spesso il primo motivo che spinge una persona adulta a consultare un medico. Episodi ricorrenti si verificano in pi\u00f9 della met\u00e0 delle persone e gli episodi successivi si caratterizzano per essere generalmente pi\u00f9 dolorosi rispetto al primo.\nInsieme alla lombalgia possono verificarsi altri disturbi. La lombalgia cronica \u00e8 associata a problemi di sonno, tra cui un tempo maggiore necessario per addormentarsi, disturbi durante il sonno, una minore durata di esso e meno riposo. Inoltre, la maggior parte degli individui con lombalgia cronica mostra sintomi di depressione o di ansia.\nEziologia.\nLa lombalgia non \u00e8 una malattia specifica, ma piuttosto una manifestazione che pu\u00f2 essere causata da un gran numero di problemi di fondo con vari livelli di gravit\u00e0. La maggior parte dei casi di lombalgia, tuttavia, non ha una causa chiara, ma si ritiene che possa essere il risultato di problemi muscolo-scheletrici non gravi, come distorsioni o stiramenti muscolari. L'obesit\u00e0, il fumo, l'aumento di peso durante la gravidanza, lo stress, cattive condizioni fisiche generali, una scorretta postura e il sonno non sufficiente, possono essere fattori che contribuiscono al mal di schiena. L'elenco completo delle possibili cause includono molte condizioni meno comuni. Cause fisiche possono includere l'osteoartrite, l'artrite reumatoide, la degenerazione dei dischi intervertebrali o l'erniazione del disco, la rottura di una vertebra (spesso come conseguenza dell'osteoporosi) o, raramente, da una infezione o da un tumore della colonna vertebrale.\nLe donne possono accusare lombalgia acuta per patologie che interessano l'apparato riproduttivo, tra cui l'endometriosi, cisti ovariche, carcinoma dell'ovaio o fibromiomi uterini. Quasi la met\u00e0 di tutte le donne in stato di gravidanza lamenta dolori nella zona lombare o sacrale per via dei cambiamenti nella loro postura e del baricentro che portano a tensioni dei muscoli e dei legamenti.\nIn ultima analisi, una possibile classificazione delle cause della lombalgia pu\u00f2 essere fatta attraverso quattro categorie principali:\nFisiopatologia.\nRegione lombare della schiena.\nLa regione lombare \u00e8 costituita da cinque vertebre (L1 - L5). Tra queste vertebre vi sono frapposti dischi in fibrocartilagine che agiscono come cuscini impedendo alle vertebre stesse di sfregare tra di loro e, allo stesso tempo, forniscono una protezione per il midollo spinale. I nervi entrano ed escono dal midollo spinale attraverso specifiche aperture tra le vertebre; tali nervi ricevono dalla pelle informazioni e mandano messaggi ai muscoli. La stabilit\u00e0 della colonna \u00e8 garantita dai legamenti e dai muscoli di schiena e addome. Piccole articolazioni, chiamate faccette articolari, limitano e dirigono il movimento della colonna vertebrale.\nI muscoli multifidi decorrono dall'alto verso il basso lungo la parte posteriore della colonna vertebrale e sono importanti per mantenerla dritta e per permettere alcuni movimenti comuni come sedersi, camminare e sollevare pesi. Patologie a carico di essi sono spesso riscontrate negli individui che accusano una lombalgia cronica, poich\u00e9 questi muscoli vengono utilizzati impropriamente per assumere posture che alleviano il dolore alla schiena. I problemi ai muscoli multifidi continuano anche dopo che \u00e8 passato il dolore e possono essere una causa determinante per il presentarsi di recidive.\nUn disco intervertebrale possiede un nucleo gelatinoso circondato da un anello fibroso. Nel suo normale stato indenne, la maggior parte del disco non \u00e8 raggiunto n\u00e9 dal sistema circolatorio n\u00e9 dal sistema nervoso; vasi sanguigni e nervi, infatti, passano solo verso l'esterno del disco. Nella sua parte interna vi sono cellule specializzate che possono sopravvivere senza ricevere una fornitura diretta di sangue. Nel corso del tempo, i dischi perdono sia flessibilit\u00e0 e sia capacit\u00e0 di assorbire le forze fisiche. Ci\u00f2 comporta l'aumento di sollecitazioni sulle altre parti della colonna vertebrale, causandone un irrigidimento. Come risultato, vi \u00e8 meno spazio attraverso il quale il midollo spinale e le radici nervose possono decorrere. Quando un disco degenera a seguito di infortunio o di una malattia, la sua composizione cambia: vasi sanguigni e nervi possono crescere al suo interno e/o una parte di esso pu\u00f2 erniare, andando a comprimere direttamente la radice del nervo. Uno di questi cambiamenti pu\u00f2 essere responsabile del mal di schiena.\nSensazione di dolore.\nIl dolore \u00e8 generalmente una sensazione sgradevole in risposta a un evento o a danni che possono potenzialmente danneggiare i tessuti del corpo. Nel processo del dolore vi sono quattro fasi principali: trasduzione, trasmissione, percezione e modulazione. Le cellule nervose che rilevano il dolore hanno corpi cellulari situati nei gangli dorsali e fibre che trasmettono questi segnali al midollo spinale. Il processo della sensazione di dolore inizia quando l'evento che causa dolore innesca le terminazioni delle cellule nervose sensoriali appropriate. Queste cellule trasducono l'evento in un segnale elettrico. Diversi tipi di fibre nervose trasmettono questo segnale dalla cellula di trasduzione del corno posteriore del midollo spinale al tronco cerebrale e poi dal tronco cerebrale alle varie parti del cervello, come il talamo e il sistema limbico. Giunti nel cervello, i segnali di dolore vengono elaborati e contestualizzati grazie al processo di percezione del dolore. Attraverso la modulazione, il cervello pu\u00f2 modificare l'invio di ulteriori impulsi nervosi diminuendo o aumentando il rilascio di neurotrasmettitori.\nAlcune parti della sensazione e del sistema di elaborazione del dolore potrebbero non funzionare correttamente, creando una sensazione di dolore quando nessuna causa esterna esiste, segnalando troppo dolore rispetto alla causa o segnalandolo per un evento normalmente non doloroso. Inoltre, anche i meccanismi di modulazione del dolore potrebbero non funzionare correttamente. Questi fenomeni sono coinvolti nei casi di dolore cronico.\nDiagnosi.\nClassificazione.\nVi sono diversi modi per classificare il mal di schiena. Si possono distinguere tre tipi generali di lombalgia a seconda della causa: lombalgia meccanica (che comprende le cause muscoloscheletriche aspecifiche, l'ernia discale, la compressione delle radici nervose, la degenerazione dei dischi, la patologia articolare o la frattura di una vertebra), lombalgie non meccaniche (dovute a tumori, infiammazioni come nella spondiloartrite o infezioni) e lombalgie dovute agli organi interni (ad esempio: colica biliare, calcoli renali, infezioni renali e aneurisma aortico). Le lombalgie con causa meccanica o muscolo-scheletrica sono riscontrabili nella maggior parte dei casi (circa il 90% o pi\u00f9) e si ritiene che appartengano a tale gruppo anche la maggior parte (circa il 75 %) di quelle per cui non \u00e8 stato possibile identificare una chiara eziologia. Raramente il mal di schiena pu\u00f2 essere attribuibile a patologie sistemiche o fattori psicologici, come nel caso di disturbi somatoformi e fibromialgia.\nIl mal di schiena pu\u00f2 essere classificato anche in base ai segni e ai sintomi. Una lombalgia che comporta dolore diffuso che non cambia in risposta a particolari movimenti ed \u00e8 localizzato nella parte bassa della schiena, senza che si irradi al di l\u00e0 dei glutei, \u00e8 classificato come non specifico: la classificazione pi\u00f9 comune. Un dolore che si irradia lungo la gamba sotto il ginocchio, se \u00e8 esclusivamente su di un lato \u00e8 indice di ernia del disco, se invece \u00e8 bilaterale e cambia di intensit\u00e0 in base a determinate posizioni pu\u00f2 essere indicato come stenosi spinale. Insieme, essi, comprendono il 7% dei casi. Un dolore accompagnato dalla presenza di \"red flag\" come traumi, febbre una pregressa storia di cancro o di debolezza muscolare significativa, pu\u00f2 far sospettare un grave problema di fondo e viene considerato come una lombalgia richiedente di urgente attenzione.\nUn'ulteriore classificazione pu\u00f2 essere fatta in base alla durata dei sintomi; si avr\u00e0, quindi, una lombalgia acuta, sub-cronica (nota anche come sub-acuta) o cronica. La durata specifica in base a cui determinare tale classificazione non \u00e8 stata universalmente accettata, tuttavia un dolore che dura meno di sei settimane viene generalmente indicato come acuto; dalle sei alle dodici settimane come sub-cronico; mentre se persiste per pi\u00f9 di dodici settimane \u00e8 considerato cronico. Il trattamento e la prognosi possono cambiare in base alla durata dei sintomi.\n\"Red flag\".\nPoich\u00e9 la struttura della schiena \u00e8 complessa e la percezione del dolore e la sua segnalazione al medico sono soggettive e influenzate da fattori sociali, la diagnosi di lombalgia non \u00e8 semplice. Mentre la maggior parte dei casi \u00e8 dovuta a problemi muscolari e articolari, questa causa deve essere separata da altre patologie pi\u00f9 gravi come ad esempio dei problemi neurologici, tumori spinali, fratture della colonna vertebrale e infezioni. La presenza di alcuni segni, chiamati \"\"red flag\", indicano la necessit\u00e0 di ulteriori esami per evidenziare eventuali problemi di fondo pi\u00f9 seri che possono necessitare di un trattamento immediato e specifico. La presenza di un \"red flag\" non significativo, tuttavia, non determina automaticamente che vi sia un grave problema sottostante. Spesso, infatti, si tratta di sola suggestione e la maggior parte delle persone che presentano \"red flag\" non hanno alcuna seria patologia. Se i \"red flag\" non sono presenti, non si ritiene utile eseguire esami di diagnostica per immagini o esami di laboratorio nelle prime quattro settimane dopo l'inizio dei sintomi. Con l'esclusione delle cause pi\u00f9 gravi, i pazienti vengono trattati sintomaticamente come lombalgia non specifica e senza dover per forza determinare con esattezza la causa. Pu\u00f2 essere utile ricercare alcuni elementi che potrebbero complicare la diagnosi, come la depressione, l'abuso di sostanze o uno stato di particolare stress.\nEsami.\nEsami di imaging biomedico sono indicati quando vi \u00e8 la presenza dei \"red flag\", quando vi sono sintomi neurologici che non risolvono o dolore persistente o ingravescente. In particolare, si raccomanda l'uso precoce della diagnostica per immagini (RM o TC) nel caso di sospetto di un tumore, di un'infezione o della sindrome della cauda equina. La risonanza magnetica risulta essere leggermente migliore rispetto alla tomografia computerizzata per identificare una patologia del disco. Le due metodologie sono tuttavia ugualmente utili per la diagnosi di stenosi spinale. Vi sono pochi test diagnostici clinici utili. Il test di sollevamento della gamba dritta \u00e8 quasi sempre positivo in coloro che accusano ernia del disco. La discografia provocatoria lombare pu\u00f2 essere utile nell'identificare un dato disco che causa dolore nei soggetti con elevato dolore lombare cronico. Allo stesso modo alcune procedure terapeutiche, quali i blocchi nervosi, possono essere utilizzate per determinare una specifica fonte di dolore. Alcune evidenze supportano l'uso di iniezioni nelle faccette articolari, iniezioni epidurali transforaminali e iniezioni sacroiliache come test diagnostici. La maggior parte degli altri test fisici, come la valutazione della scoliosi, la determinazione della debolezza muscolare o quella della capacit\u00e0 dei riflessi, appaiono di scarsa utilit\u00e0.\nIl dolore alla schiena \u00e8 uno dei pi\u00f9 comuni motivi per cui le persone si recano dal medico. Un dolore che dura solo poche settimane, probabilmente si placher\u00e0 da solo. Perci\u00f2, se l'anamnesi e l'esame obiettivo di un paziente non suggeriscono una malattia specifica come causa, le principali societ\u00e0 mediche raccomandano di non prescrivere esami di imaging, come raggi X, TC e risonanza magnetica. Molti pazienti possono, tuttavia, desiderare l'esecuzione di tali esami ma, se non sono presenti i \"red flag\"\", l'assistenza sanitaria non risulta necessaria. Il ricorso all'\"imaging\" di routine aumenta i costi ed \u00e8 una pratica associata a una pi\u00f9 alta probabilit\u00e0 di andare incontro ad un intervento chirurgico con nessun beneficio. Inoltre, le radiazioni ionizzanti utilizzate nelle radiografie e nella TC possono recare un danno per la salute. Meno dell'1% degli esami di \"imaging\" identificano chiaramente la causa del dolore. La diagnostica per immagini pu\u00f2 anche rilevare anomalie innocue, incoraggiando i pazienti a richiedere ulteriori inutili esami e a destare false preoccupazioni. Per questo motivo, tra il 1994 e il 2006, gli esami di risonanza magnetica della regione lombare sono aumentati di oltre il 300% tra gli statunitensi beneficiari del programma \"Medicare\".\nPrevenzione.\nNon sono ancora stati determinati metodi efficaci per prevenire il mal di schiena. L'esercizio fisico \u00e8 probabilmente utile nel prevenire le recidive nei soggetti con dolore che dura pi\u00f9 di sei settimane. Vi sono poche evidenze che le cinture lombari siano pi\u00f9 utili per evitare il mal di schiena rispetto all'utilizzo di corrette tecniche per sollevare i pesi. L'uso di plantari non aiuta nella prevenzione.\nTrattamento.\nIl trattamento del dolore lombare dipende da quale ne sia la causa: meccanica, non meccanica o dolore trasmesso. Per il dolore acuto che causa solo problemi lievi o moderati, gli obiettivi focalizzati nel ripristinare la normale funzionalit\u00e0, far tornare l'individuo al lavoro e ridurre al minimo il disagio; tale condizione normalmente non \u00e8 grave e si risolve senza particolare trattamenti. Fornire ai pazienti con capacit\u00e0 di \"coping\" rassicurazioni sull'esito \u00e8 utile per accelerarne il recupero. Per quelli con lombalgia cronica o sub-cronica, programmi di trattamento multidisciplinari possono essere d'aiuto.\nAttivit\u00e0 fisica.\nIn generale, aumentare l'attivit\u00e0 fisica viene solitamente consigliato; tuttavia non appare chiaro il beneficio circa il dolore o nella disabilit\u00e0 quando essa viene utilizzata nel caso di un episodio acuto. Per il dolore acuto vi \u00e8 una evidenza di moderata qualit\u00e0 che consiglia di camminare. Il trattamento secondo il metodo McKenzie \u00e8 in qualche modo efficace per la recidiva di lombalgia acuta, ma il suo vantaggio nel breve termine non appare significativo. Vi sono prove sperimentali che sostengono il ricorso alla terapia termica per i casi acuti e sub-cronici di lombalgia, tuttavia vi sono poche evidenza che suggeriscano l'uso del calore o del freddo per il dolore cronico. Una debole evidenza suggerisce che le cinture lombari possano diminuire il numero di giornate lavorative perse, ma esse non possono essere d'aiuto per contrastare il dolore. Terapie che impiegano ultrasuoni e la terapia con onde d'urto non sembrano efficaci e pertanto non sono raccomandate.\nTerapie basate su particolari esercizi fisici sono efficaci per ridurre il dolore e migliorare la funzione nei pazienti con lombalgia cronica. Sembra anche che possano ridurre i tassi di recidiva a sei mesi dopo il completamento del programma, migliorando la funzione a lungo termine. Non vi sono prove che un particolare tipo esercizio sia pi\u00f9 efficace di un altro. La tecnica Alexander appare utile per il mal di schiena cronico e non vi sono prove sperimentali per sostenere il ricorso allo yoga. La stimolazione nervosa elettrica transcutanea (TENS) non si \u00e8 dimostrata efficace nella lombalgia cronica e anche la ricerca di prove a sostegno per l'uso di plantari \u00e8 stata inconcludente. La stimolazione del nervo periferico, una procedura minimamente invasiva, pu\u00f2 essere utile nei casi di lombalgia cronica che non risponde ad altri trattamenti, anche se non risulta efficace per ridurre il dolore che si irradia nella gamba.\nTrattamento farmacologico.\nLa gestione del dolore lombare spesso include il ricorso a farmaci. Al primo episodio di lombalgia l'obbiettivo \u00e8 una guarigione completa, ma se il disturbo divenisse cronico gli obbiettivi possono cambiare sia per quanto riguarda la gestione del dolore sia per il recupero funzionale. In questi casi, i farmaci per il dolore talvolta non riescono ad essere completamente efficaci e le aspettative sui loro benefici potrebbero differire dai risultati concreti, portando cos\u00ec ad una diminuzione della soddisfazione del paziente.\nIl farmaco solitamente consigliato come prima scelta \u00e8 il paracetamolo o altri FANS, esclusa l'aspirina, nonostante che per la maggior parte dei casi questi non si rivelino efficaci. Il paracetamolo somministrato a dosi standard \u00e8 privo di controindicazioni, tuttavia, dosi molto elevate possono causare problemi al fegato (avvelenamento da paracetamolo). Alcuni FANS sono pi\u00f9 efficaci rispetto al paracetamolo per gli episodi acuti ma comportano un maggior rischio di effetti collaterali tra cui: insufficienza renale, ulcere dello stomaco e, seppur raramente, problemi cardiaci. In tal caso, alcuni sono considerati come seconda scelta rispetto al paracetamolo e consigliati solo se il dolore non riesce ad essere gestito solo con tale farmaco, anche se trovano sempre pi\u00f9 largo impiego le associazioni di paracetamolo con codeina. I FANS sono disponibili in diverse classi; tuttora non vi sono prove a sostegno dell'uso di inibitori selettivi della COX-2 rispetto a qualsiasi altra classe. Anche i rilassanti muscolari possono dimostrarsi utili.\nSe il dolore non viene gestito ancora in modo adeguato, si pu\u00f2 fare ricorso ad oppioidi come la morfina. Questi farmaci presentano un rischio di dipendenza, possono interagire negativamente con altri farmaci e hanno un maggior rischio di effetti collaterali, tra cui vertigini, nausea e costipazione. Gli oppioidi risultano pertanto pi\u00f9 adatti per la gestione a breve termine del dolore severo e acuto. Gruppi professionali sconsigliano l'uso generale a lungo termine di oppioidi per il dolore cronico lombare. Negli anziani con dolore cronico, gli oppioidi possono essere utilizzati in coloro a cui i FANS concorrerebbero ad aumentare un certo rischio come per chi \u00e8 affetto da diabete, ha problemi allo stomaco o al cuore. Gli oppioidi possono risultare utili anche per un gruppo selezionato di soggetti con diagnosi di dolore neuropatico.\nGli antidepressivi possono essere efficaci nel trattamento del dolore cronico associato a sintomi di depressione, ma comportano un significativo rischio di effetti collaterali. Anche se i farmaci anticonvulsivanti gabapentin e carbamazepina sono a volte utilizzati per la lombalgia cronica e possono alleviare il dolore sciatico, vi sono insufficienti prove che ne raccomandino la prescrizione a lungo termine. Steroidi per via orale non hanno dimostrato di essere utili nel mal di schiena. Iniezioni sulle faccette articolari e iniezioni di steroidi nei dischi, sono procedure per cui non \u00e8 stata dimostrata l'efficacia nei pazienti con dolore persistente e non irradiato; tuttavia possono essere considerate per coloro con dolore sciatico persistente. Iniezioni di corticosteroidi per via epidurale forniscono un leggero miglioramento dei sintomi a breve termine, ma non sono di alcun beneficio su prospettive temporali pi\u00f9 lunghe.\nIntervento chirurgico.\nLa chirurgia pu\u00f2 essere utile nei pazienti con un'ernia del disco che causa un dolore significativo irradiato alla gamba, accompagnato da debolezza, problemi alla vescica o perdita del controllo intestinale. Pu\u00f2 essere utile anche in coloro che mostrano una stenosi spinale. In assenza di questi problemi non vi \u00e8 alcuna chiara evidenza di beneficio a seguito di un intervento chirurgico.\nLa discectomia (asportazione parziale del disco intervertebrale causa di dolore alla gamba) pu\u00f2 fornire sollievo dal dolore prima dei trattamenti non chirurgici. La discectomia presenta i migliori risultati ad un anno, ma non dai quattro ai dieci anni. La microdiscectomia, una procedura meno invasiva, non ha dimostrato di portare ad un risultato diverso rispetto alla discectomia tradizionale. Nella maggior parte delle altre situazioni non vi sono prove sufficienti che forniscano raccomandazioni per l'intervento chirurgico. Non \u00e8 chiaro l'impatto a lungo termine dell'intervento nel caso di patologia degenerativa del disco. Opzioni chirurgiche meno invasive comportano tempi di recupero inferiori ma non vi sono prove sufficienti per quanto ne riguarda l'efficacia.\nPer i pazienti che lamentano un dolore localizzato nella parte bassa della schiena causato dalla degenerazione del disco, l'evidenza supporta che la fusione spinale abbia un risultato uguale alla terapia fisica intensiva e leggermente migliore rispetto a misure non chirurgiche di bassa intensit\u00e0. La fusione pu\u00f2 essere considerata per quelli con il mal di schiena da spondilolistesi che non migliora con il trattamento conservativo. Tuttavia solo un piccolo numero di persone che si sono sottoposte a fusione spinale hanno potuto godere di buoni risultati. Vi sono un certo numero di differenti procedure chirurgiche per ottenere la fusione senza che vi sia alcuna chiara evidenza che un metodo sia migliore di un altro. L'aggiunta di dispositivi spinali impiantabili durante la procedura di fusione aumenta i rischi e non fornisce alcun miglioramento aggiuntivo per quanto riguarda il contenimento del dolore o la ripresa della funzionalit\u00e0.\nMedicina alternativa.\nNon \u00e8 chiaro se la chiropratica, l'osteopatia o la terapia di manipolazione spinale possano migliorare gli esiti nei pazienti con mal di schiena rispetto agli altri trattamenti. Alcuni studi hanno trovato che la manipolazione spinale raggiunge risultati uguali o migliori, nella gestione del dolore e nel recupero della funzionalit\u00e0, quando viene confrontata con altri interventi utilizzati comunemente in \"follow up\" a breve, medio e lungo termine. Altri studi invece hanno contraddetto queste affermazioni, concludendo che questa tecnica non risulta essere pi\u00f9 efficace degli altri metodi. Le linee guida nazionali raggiungono conclusioni diverse, con alcune che non raccomandano il ricorso alla manipolazione spinale, alcune che le considerano come un'opzione, e altre ancora che ne consigliano l'uso quando il dolore non si attenua con altre terapie. La manipolazione sotto anestesia, o manipolazione medicalmente assistita, non ha prove sufficienti per raccomandarne l'uso.\nNel caso di lombalgia da compressione (ernia del disco) l'utilizzo della panca a inversione pu\u00f2 dare una temporanea sensazione di sollievo dovuta alla distensione della muscolatura della schiena durante il capovolgimento. Tale attrezzo non \u00e8 per\u00f2 utilizzato nella pratica terapeutica standard della fisioterapia e il suo uso presenta varie controindicazioni.\nL'agopuntura non risulta essere migliore del placebo, delle cure tradizionali o dell'agopuntura \"sham\" per il trattamento del dolore acuto non specifico o del dolore sub-cronico. Per chi soffre di dolore cronico, esso appare migliorare leggermente rispetto a non intraprendere nessun trattamento ed \u00e8 paragonabile all'assunzione di farmaci, ma ci\u00f2 non aiuta nella soluzione della disabilit\u00e0. Questo beneficio nel dolore \u00e8 presente solo a destra e dopo il trattamento ma non al \"follow-up\". L'agopuntura pu\u00f2 essere una tecnica da consigliare in quelli che presentano dolore cronico che non risponde ad altri trattamenti. Mentre il ricorso a massaggi, che non sembra offrire molti benefici per la lombalgia acuta, pu\u00f2 tuttavia aiutare le persone con dolore sub-cronico o cronico, specialmente se combinata con esercizi fisici e di educazione posturale. Prove sperimentali suggeriscono che l'agopuntura e il massaggio insieme possono portare a risultati migliori rispetto che il solo massaggio.\nAlcuni studi clinici randomizzati e controllati hanno dimostrato che l'agopuntura auricolare (AA) \u00e8 efficace nel trattamento del chronic low back pain (CLBP). In uno studio su 200 pazienti Giuseppe Fatiga ha inoltre individuato due punti del padiglione auricolare che sembrano essere specifici ed efficaci nel CLBP . Tuttavia gli stessi Autori ritengono necessari altri RCT per stabilire la reale efficacia dell'AA nel CLBP.\nLa proloterapia, la pratica di iniettare soluzioni nelle articolazioni della schiena al fine di causare infiammazione e quindi stimolare la risposta di guarigione del corpo, non si \u00e8 dimostrata efficace se utilizzata da sola, anche se pu\u00f2 essere utile quando \u00e8 aggiunta ad un'altra terapia. Trattamenti a base di erbe come l'artiglio del Diavolo e salice bianco possono migliorare la condizione di chi prova un forte dolore, tuttavia questo miglioramento non \u00e8 significativo in coloro che assumono gi\u00e0 antidolorifici. Il \"Capsicum\", nella forma di un gel o di un calco in gesso, \u00e8 stato trovato in grado di ridurre il dolore e aumentare la funzionalit\u00e0.\nLa terapia comportamentale pu\u00f2 essere utile per il dolore cronico. Vi sono diversi tipologie di intervento disponibili, tra cui il condizionamento operante, che ha l'obbiettivo di ridurre i comportamenti indesiderati e aumentare i comportamenti desiderabili; la terapia cognitivo-comportamentale, che aiuta le persone a identificare e correggere i pensieri negativi e comportamentali; il riflesso condizionato, che pu\u00f2 modificare la risposta fisiologica al dolore di un individuo. I servizi sanitari possono sviluppare un programma integrato di terapie comportamentali. Vi sono, infine, prove inconcludenti che le terapie per la gestione dello stress siano in grado di ridurre l'intensit\u00e0 del dolore cronico alla schiena o la disabilit\u00e0 ad esso associata, tuttavia si ritiene che possa risultare utile per l'accettazione del dolore esistente.\nPrognosi.\nIn generale, la prognosi per la lombalgia acuta \u00e8 positiva. Il dolore e la disabilit\u00e0 di solito migliorano moltissimo entro le prime sei settimane con un completo recupero stimato tra il 40% e il 90% dei casi. Per chi presenta ancora dei sintomi dopo questo periodo, il miglioramento appare generalmente pi\u00f9 lento, con solo piccoli recuperi fino a un anno. Ad un anno, i livelli di dolore e la disabilit\u00e0 appaiono al minimo nella maggior parte delle persone. Mancanza di stress, una precedente lombalgia e nessun problema nelle attivit\u00e0 lavorative sono fattori predittivi per un buon esito a lungo termine dopo un episodio di dolore acuto. Alcuni problemi psicologici (come la depressione), l'infelicit\u00e0 o la perdita del lavoro possono prolungare un episodio di lombalgia. A seguito di un primo episodio le recidive si verificano in pi\u00f9 della met\u00e0 delle persone.\nNella lombalgia persistente, l'esito a breve termine \u00e8 positivo, con un miglioramento riscontrabile nelle prime sei settimane, ma con guadagni modesti in seguito. Negli individui affetti da lombalgia cronica, ad un anno vi \u00e8 solitamente ancora un dolore moderato e disabilit\u00e0. Le persone a pi\u00f9 alto rischio di disabilit\u00e0 a lungo termine includono: quelli con scarse capacit\u00e0 di \"coping\" (capacit\u00e0 di risolvere i problemi) o con paura di svolgere attivit\u00e0 (probabilit\u00e0 di 2,5 volte maggiore di avere scarsi risultati ad un anno), in quelli con una scarsa capacit\u00e0 di far fronte al dolore, nei pazienti con disturbi funzionali, con cattive condizioni generali di salute o che accusano una componente significativa di dolore psichico o psicologico.\nSociet\u00e0 e cultura.\nLa lombalgia comporta grandi costi economici. Negli Stati Uniti rappresenta la pi\u00f9 comune tipologia di dolore negli adulti ed \u00e8 responsabile di un numero molto elevato di giornate di lavoro perse. Inoltre \u00e8 il disturbo muscolo-scheletrico pi\u00f9 comune che viene visto nei reparti di emergenza. Nel 1998 \u00e8 stato stimato che tale patologia sia responsabile per 90 miliardi di dollari in costi annui di assistenza sanitaria, con il 5% di individui colpiti che assorbono la maggior parte (75%) dei costi. Tra il 1990 e il 2001 negli Stati Uniti vi \u00e8 stato un numero pi\u00f9 che raddoppiato di interventi chirurgici di fusione spinale nonostante che non vi siano state modifiche alle indicazioni per la chirurgia o nuove prove di una sua maggior utilit\u00e0. Ulteriori costi si verificano come perdita di produttivit\u00e0, con lombalgia responsabile da sola del 40% di tutte le giornate di lavoro perse negli Stati Uniti. Il dolore lombare provoca disabilit\u00e0 in una pi\u00f9 grande percentuale della forza lavoro in Canada, Gran Bretagna, Paesi Bassi e Svezia rispetto che agli Stati Uniti o alla Germania.\nStato della ricerca.\nLa sostituzione totale del disco \u00e8 un'opzione sperimentale, ma nessuna prova significativa ne supporta il suo uso nei casi di fusione lombare. I ricercatori stanno studiando la possibilit\u00e0 di far crescere nuove strutture intervertebrali attraverso l'uso di fattori di crescita umani iniettati, sostanze impiantati, terapia cellulare e ingegneria dei tessuti."}
{"id": "1778413", "revid": "71155", "url": "https://it.wikipedia.org/wiki?curid=1778413", "title": "Lord Rodilegno", "text": ""}
{"id": "1778414", "revid": "155634", "url": "https://it.wikipedia.org/wiki?curid=1778414", "title": "Nicola Diliso", "text": "Caratteristiche tecniche.\nEra un terzino.\nCarriera.\n\u00c8 vissuto nel quartiere Palese - Macchie di Bari, dove ha mosso i primi passi da calciatore nell'A.S.D. Palese, club locale di calcio giovanile. Passato a 13 anni nelle giovanili del , esordisce in prima squadra nel 1992, in Serie C2. Gioca qui per quattro stagioni, per poi approdare, dopo un anno in Serie C1 al , in Serie B alla (1997-1998). Passa in seguito due anni consecutivi in Serie A: uno al Vicenza e uno al Cagliari, con cui retrocede in Serie B giocandovi l'anno successivo.\nDopo la stagione 2001-2002 nel Crotone, passa due anni nella Hellas Verona, uno da riserva in Serie A e uno in Serie B.\nDal 2003 al 2009 gioca in varie squadre di Centro e Sud Italia, di Serie B e Serie C1 (tra cui Martina Franca dal 2005 al 2007 e Pescara dal 2007 al 2009, entrambe in terza serie).\nNel 2009 chiude con il calcio professionistico, tornando al Bisceglie, in Eccellenza.\nDall'agosto 2010 \u00e8 capitano della Libertas Bitonto, con la quale nella stagione 2010-2011 ottiene il secondo posto nel girone settentrionale di Promozione pugliese.\nIn carriera ha totalizzato 35 presenze in Serie A, 116 presenze e 4 reti in Serie B.\nNel 2010 apre a suo nome una scuola calcio a Palese. Nel 2011 chiude l'attivit\u00e0 di calciatore e acquista il 100% del capitale sociale dell'ASD Palese, societ\u00e0 che lo ha iniziato calcisticamente, dedicandosi all'insegnamento del calcio a bambini e adolescenti. Dal 2012 al 2014 ha allenato i Giovanissimi Provinciali del ."}
{"id": "1778417", "revid": "6923", "url": "https://it.wikipedia.org/wiki?curid=1778417", "title": "Jurij Knez", "text": "Biografia.\nLa prima attivit\u00e0 musicale documentata di Jurij Knez fu quella di cantante basso presso il convento di Hall in Tirol dal 1582 al 1589. Successivamente, dal 1589 al 1592 cant\u00f2 nella cappella di corte di Salisburgo, dove egli compose un vespro, \"neu componierte Vesperges\u00e4nge neben ainem musicalischen Magnificat\", andato perduto. Nello stesso periodo prest\u00f2 brevi servizi monacense e a Stoccarda. Nel 1593 divenne Kantor a San Nicola ad Hall in Tirol e dal 1594 al 1612 e dal 1614 al 1619 membro della cappella reale di Vienna. Lo troviamo infine nuovamente a Salisburgo dal 1620-1621."}
{"id": "1778418", "revid": "3082", "url": "https://it.wikipedia.org/wiki?curid=1778418", "title": "Jotapata", "text": ""}
{"id": "1778423", "revid": "111532124", "url": "https://it.wikipedia.org/wiki?curid=1778423", "title": "Procurato allarme", "text": "Procurato allarme \u00e8 una fattispecie di reato prevista e punita dall'art. 658 del codice penale italiano.\nAnalisi e descrizione.\nSi configura come contravvenzione ed \u00e8 contemplata nel titolo I (contravvenzioni di polizia), capo I (contravvenzioni concernenti la polizia di sicurezza), sezione I (contravvenzioni concernenti l'ordine pubblico e la tranquillit\u00e0 pubblica), paragrafo 1 (contravvenzioni concernenti l'inosservanza dei provvedimenti di polizia e le manifestazioni sediziose e pericolose).\nPer procurato allarme si intende il compimento di atti che fanno scattare le procedure di emergenza senza che vi sia la presenza di un reale pericolo, da casi di piccola rilevanza (ad esempio: l'utilizzo di un segnalatore di incendio in una scuola, senza la presenza di un incendio) a fatti di maggiore impatto sociale."}
{"id": "1778425", "revid": "767487", "url": "https://it.wikipedia.org/wiki?curid=1778425", "title": "Saetia", "text": "I Saetia, sono stati una band screamo proveniente da New York.\nSono stati una delle pi\u00f9 importanti band appartenenti al genere, e hanno contribuito, insieme agli Orchid, alla sua diffusione.\nSi sono formati nell'anno 1997.\nDa attivi raccoglievano consensi molto sparuti: loro stessi hanno dichiarato di aver suonato davanti ad una trentina di persone nel loro primo show, e davanti ad una quarantina alla fine della loro carriera. Ma la loro popolarit\u00e0 accrebbe dopo lo scioglimento del gruppo, avvenuta nel 1999."}
{"id": "1778426", "revid": "287204", "url": "https://it.wikipedia.org/wiki?curid=1778426", "title": "Isolamento", "text": ""}
{"id": "1778428", "revid": "321546", "url": "https://it.wikipedia.org/wiki?curid=1778428", "title": "Sentina", "text": "La sentina \u00e8 la parte posta pi\u00f9 in basso nello scafo di un'imbarcazione, dove si raccolgono i vari scoli e le infiltrazioni d'acqua.\nDescrizione.\nOltre all'acqua di mare che si infiltra attraverso lo scafo in caso di falle, in questa zona finiscono tracce di ogni sorta di liquido generato dalle varie attivit\u00e0 della nave: carburanti, lubrificanti, condensazioni di condizionatori, acque grigie e nere, acqua residua dal lavaggio di motori e ponti, eccetera. A causa della sua funzione, la sentina solitamente emana uno sgradevole odore, e la scarsa aerazione dovuta alla sua posizione nella nave e l'accumulo di umidit\u00e0 provocano a volte un odore cos\u00ec insopportabile da richiedere una disinfezione per ozonizzazione. \nL'acqua raccolta nella sentina andrebbe scaricata in porto tramite apposite tubature e pompe collegate alla rete fognaria e messe a disposizione dalla direzione del porto, ma spesso vengono scaricate in mare durante la navigazione o nelle acque del porto stesso, violando cos\u00ec spesso le leggi regionali.\nIl termine \"sentinella\" \u00e8 originato da \"sentina\". In particolare, nelle antiche navi romane un uomo (la sentinella) era adibito al controllo costante della sentina e a prosciugare le infiltrazioni d'acqua. Da qui l'uso generalizzato di \"sentinella\" nell'accezione di \"guardiano\"."}
{"id": "1778430", "revid": "767487", "url": "https://it.wikipedia.org/wiki?curid=1778430", "title": "Origin (gruppo musicale)", "text": "Gli Origin sono un gruppo musicale statunitense, formato nel 1997 a Topeka, in Kansas, di genere technical/brutal death metal.\nBiografia.\nIl gruppo viene fondato nel 1997 da un'idea del cantante e chitarrista Paul Ryan e del chitarrista Jeremy Turner, a cui si sono poi aggiunti il bassista Clint Appelhanz, il cantante Mark Manning e il batterista George Fluke. Il 23 maggio 1998 tengono il loro primo concerto come opener dei Suffocation, un mese dopo viene pubblicato il demo \"A Coming Into Existence\" e si guadagnano un posto al \"Death Across America\" Tour insisme a gruppi come Nile, Cryptopsy, Oppressor e Gorguts. Nel 1999 Fluke e Applehanz vengono rimpiazzati rispettivamente da John Longstreth e Doug Williams. Con la nuova lineup suonano insieme ai Napalm Death e al festival \"November to Dismember\", il 16 dicembre di quell'anno firmano un contratto con la Relpase Records. L'anno successivo suonano al \"March Metal Meltdown\" in New Jersey, al \"Contaminated 2000\" insieme a Exhumed e Cephalic Carnage, nuovamente al \"November to Dismember\" e alla nuova edizione del tour \"Death Across America\" insieme a Vader, Cephalic Carnage e Dying Fetus e in luglio pubblicano il primo album omonimo. Poco dopo si imbarcano in un altro tour insieme a Cryptopsy, Poison the Well e Candiria, nel 2001 partecipano al \"Milwaukee Metalfest\" e al \"Summertime Slaughter\" con Impaled, Vader e Skinless.\nCon l'entrata di James Lee e Mike Flores nelle parti di cantante e bassista, il secondo album Informis Infinitas Inhumanitas prende una piega pi\u00f9 veloce, oscura e complessa rispetto al precedente. Subito dopo la pubblicazione la band partecipa ad un tour estivo con Nile, Arch Enemy e Hate Eternal, dopo al quale Turner lascia la band per essere rimpiazzato nuovamente da Clinton Appelhanz, questa volta come chitarrista. Dopo altri tour rispettivamente con Immolation, Vader, The Berzerker e All That Remains, Scar Culture e Crematorium, cominciano a nascedere nuovi problemi interni che portano alla cancellazione del tour con i Nuclear Assault. In seguito infatti Longstreth lascia la band per essere rimpiazzato da James King.\nLa nuova formazione esordisce nel settembre 2003 a Topeka, dove viene registrato anche il video di \"Portal\", nel 2004 \u00e8 la volta di un tour nella costa occidentale degli Stati Uniti con gli Uphill Battle e di uno nel midwest con Soilent Green e Kill the Client. Nel 2005 viene pubblicato il terzo album \"Echoes of Decimation\". Nella primavera dell'anno successivo King e Appelhanz lasciano la band e vengono rimpiazzati da Longstreth e da Paul Ryan, quest'ultimo solo in veste temporanea.\nIl 20 giugno 2007 viene annunciato il ritorno di Turner, in novembre il gruppo entra nei Chapman Recording studio per registrare il quarto album, pubblicato il 1\u00ba aprile 2008 con il titolo \"Antithesis\"."}
{"id": "1778448", "revid": "466539", "url": "https://it.wikipedia.org/wiki?curid=1778448", "title": "Walter Luchetti", "text": "Biografia.\nSi laurea nel 1959 in Scienze Agrarie a Perugia. Luchetti ha fin dall'inizio ricoperto ruoli importanti negli apparati interni del Ministero dell'Agricoltura come la Dirigenza Generale per la tutela dei Prodotti Agrolimentari. Nel 1977 \u00e8 nominato Addetto Agricolo presso la Comunit\u00e0 Europea a Bruxelles, qui ha il compito di curare la Politica Mediterranea della Comunit\u00e0 Europea, vi rimane fino al 1990; in questo periodo \u00e8 stato anche esperto agricolo presso la rappresentanza italiana alla CEE. Il 17 gennaio 1995 \u00e8 nominato ministro delle Risorse Agricole nel Governo Dini. Luchetti \u00e8 stato inoltre presidente del Consiglio Superiore dell'Agricoltura e dell'Accademia Europea dell'Agricoltura e l'organizzazione Mondiale per la Pace."}
